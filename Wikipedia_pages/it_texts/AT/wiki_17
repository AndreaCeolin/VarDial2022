{"id": "3131352", "revid": "547034", "url": "https://it.wikipedia.org/wiki?curid=3131352", "title": "Senatori della I legislatura del Regno di Sardegna", "text": "Elenco dei senatori della I legislatura del Regno di Sardegna nominati dal re Carlo Alberto.\nNomine.\nIl numero della prima colonna si riferisce al numero nella serie cronologica ufficiale.\nConvalida e giuramento:"}
{"id": "3131353", "revid": "478133", "url": "https://it.wikipedia.org/wiki?curid=3131353", "title": "Jailhouse Rock (EP)", "text": "Jailhouse Rock \u00e8 un EP di Elvis Presley contenente la colonna sonora del film da lui interpretato \"Il delinquente del rock and roll\", pubblicato dalla RCA Victor Records (n. catal. EPA 4114) nel novembre 1957 negli Stati Uniti. Le sedute di registrazione per l'album si tennero agli studi Radio Recorders di Hollywood il 30 aprile e il 3 maggio 1957, con una seduta aggiuntiva agli studi MGM Studios il 9 maggio per il brano \"Don't Leave Me Now\". Il disco raggiunse la prima posizione della neonata classifica di \"Billboard\" riservata agli EP.\nDescrizione.\nA differenza di come era stato fatto per il suo precedente film, per \"Il delinquente del rock and roll\" non venne pubblicato un vero e proprio LP della colonna sonora, ma solo un EP con cinque canzoni. La title track \"Jailhouse Rock\" era gi\u00e0 stata pubblicata come singolo il 24 settembre 1957, e aveva raggiunto la prima posizione nella classifica Billboard Hot 100. Il sesto brano contenuto nella colonna sonora del film, \"Treat Me Nice\", non venne incluso nell'EP, ma pubblicato come b-side del singolo \"Jailhouse Rock\". Il team di compositori Jerry Leiber e Mike Stoller scrissero la maggior parte delle canzoni del film, lavorando a stretto contatto con Presley nello studio di registrazione. \"(You're So Square) Baby I Don't Care\" divenne un piccolo classico, ricevendo numerose cover da parte di artisti come Buddy Holly, Cliff Richard, Joni Mitchell, e Brian Setzer.\n\"Don't Leave Me Now\" appare anche nell'album \"Loving You\", ma in una versione differente. Altra musica aggiuntiva per il film fu composta dal produttore Jeff Alexander, e il brano cantato dal personaggio di Hank Houghton, \"One Day\", \u00e8 una composizione di Roy C. Bennett e Sid Tepper.\nIl 15 aprile 1997, la RCA ha ristampato l'album in formato compact disc con l'aggiunta di numerose tracce bonus e dell'intero EP contenente la colonna sonora del film \"Fratelli rivali\"."}
{"id": "3131356", "revid": "2138421", "url": "https://it.wikipedia.org/wiki?curid=3131356", "title": "Marcantonio Brandolini", "text": "Biografia.\nFiglio di Brandolino e di Elisabetta Malatesta, proveniva da un'antica famiglia feudale che amministrava la contea di Valmareno per conto della Serenissima. Era abate titolare di Nervesa, bench\u00e9, pare, non avesse ricevuto l'ordinazione sacerdotale.\nLe prime notizie attorno al Brandolini risalgono al 1605, quando risult\u00f2 imputato in un processo tenuto dal Consiglio dei Dieci. Era stato accusato dal fratello Giulio Camillo di gravissime malefatte: omicidi, brigantaggi e stregoneria. Non si trattava certo di un evento straordinario, n\u00e9 la carica ecclesiastica del Brandolini era particolarmente alta; sembra inoltre che le imputazioni avessero un fondamento. Ma il clima particolarmente aspro, in cui la Serenissima aveva ribadito con forza la propria autonomia rispetto alla Chiesa, spinse lo stesso papa Paolo V ad agire attraverso il nunzio Orazio Mattei. La Santa Sede protest\u00f2 vivamente in quanto il processo sarebbe dovuto passare alle autorit\u00e0 ecclesiastiche; ma, dall'altra parte, il governo veneto non intendeva rinunciare all'esercizio della giustizia entro i propri confini.\nLa polemica si spost\u00f2 poi su temi pi\u00f9 importanti, sicch\u00e9 il Brandolini rimase in carcere praticamente dimenticato. Il 16 aprile 1607 il pontefice emetteva l'interdetto contro Venezia e l'imputato, vedendo la situazione precipitare, dichiar\u00f2 di voler rinunciare alla sua condizione ecclesiastica quale elemento di difesa e di rimettersi completamente al giudizio della Serenissima.\nLa mediazione di Enrico IV di Francia fece placare gli attriti tra le due parti. Il Brandolini fu cos\u00ec consegnato al sovrano, e questi, a sua volta, lo diede alla Chiesa; un modo solenne per sancire il parziale successo di quest'ultima. Ma le conoscenze altolocate, tra cui l'ambasciatore Tommaso Contarini e i cardinali Bonifacio Bevilacqua e Domenico Ginnasi, permisero all'abate di cavarsela con il confino ad Amelia, per passare poi a una localit\u00e0 della Romagna. Alla fine lo si ritrova in Valmareno, testimonianza della clemenza veneziana nei suoi confronti.\nMor\u00ec per\u00f2 qualche tempo dopo, scontrandosi con una compagnia di bravi condotta dai cugini Iacopo e Giovanni Brandolini, forse inviati da Giulio Camillo."}
{"id": "3131357", "revid": "1719883", "url": "https://it.wikipedia.org/wiki?curid=3131357", "title": "Giona (Michelangelo)", "text": "Il profeta Giona (400x380 cm) venne affrescato da Michelangelo Buonarroti nel 1511-1512 circa e fa parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. \"Giona\" quindi, che si trova proprio sopra l'altare, fu una delle ultime figure ad essere realizzata e presenta tutte le caratteristiche degli ultimi affreschi: uno stile conciso e fortemente espressivo, una dimensione superiore come accorgimento prospettico per chi guarda la volta entrando dalla porta.\nPer affrescare il profeta furono necessarie dieci \"giornate\". \nGiona venne ampiamente lodato dal Vasari: \u00abMa chi non amirer\u00e0 e non rester\u00e0 smarrito veggendo la terribilit\u00e0 dell'Iona, ultima figura della cappella? Dove con la forza della arte la volta, che per natura viene innanzi girata dalla muraglia, sospinta dalla apparenza di quella figura che si piega indietro, apparisce diritta e vinta dall'arte del disegno, ombre e lumi, pare che veramente si pieghi indietro?\u00bb.\nDescrizione e stile.\n\"Giona\" fa parte della serie dei \"Veggenti\", collocati su ampi troni architettonici sui peducci. Ognuno di essi \u00e8 affiancato da un paio di giovani assistenti e sta in un grande scranno marmoreo, tra due plinti con finti altorilievi di putti a coppie, in varie posizioni. Il loro nome (in questo caso ) \u00e8 scritto in tabelle sotto la piattaforma che fa da base al trono, rette da un putto ciascuna.\nGiona, come scrisse anche Vasari, \u00e8 impostato a uno straordinario virtuosismo illusionistico, che cerca di annullare l'effetto della curvatura della volta tramite l'inclinazione del corpo del profeta. Anche Ascanio Condivi sottoline\u00f2 la \"stupenda\" capacit\u00e0 di \"girar le linee, negli scorci e nella prospettiva\", data dalla violenta torsione del personaggio all'indietro lungo un asse obliquo, bilanciata sulla destra dal grande pesce che, secondo il racconto biblico, lo inghiott\u00ec per tre giorni, e i due fanciulli assistenti. Uno di loro sembra reggere il pesce, l'altro, con una mano sollevata, ha un gesto come di stupore, esaltato dal panno rosa gonfiato dal vento alle sue spalle. Egli \u00e8 l'unico tra i \"Veggenti\" a non avere n\u00e9 volumi n\u00e9 rotoli, ma la sua sapienza sembra data da una diretta contemplazione del Creatore.\nLa figura del profeta manifesta lo sconvolgimento terribile del \"furor\" profetico e conclude in crescendo, sul piano formale ed espressivo, l'intera sequenza dei \"Veggenti\": le gambe nude sono proiettate verso lo spettatore, mentre il busto, vestito di un corpetto violetto con ombre cangianti in verde, \u00e8 rovesciato all'indietro. La muscolatura titanica traspare dalla veste attillata e il braccio sinistro abbraccia il corpo fino al lato opposto, mentre quello destro \u00e8 appoggiato indietro, con la mano sollevata che sembra indicare con un gesto. La testa segue l'inclinazione del busto ed \u00e8 rivolta verso l'alto, verso la scena della \"Separazione della luce dalle tenebre\", con la magnifica rappresentazione del Dio creatore.\nGiona doveva infatti magnetizzare lo sguardo dello spettatore verso la fine della cappella, con l'incedere della processione papale che dalla porta di ingresso si avvicinava all'altare. La sua figura \u00e8 legata anche a una lettura profetica dei \"Veggenti\" e delle altre scene, da mettere in relazione con le liturgie della Settimana Santa, la pi\u00f9 importante solennit\u00e0 che si celebrava nella cappella. Se sopra la porta cerimoniale, confinante con la Sala Regia, si trova infatti Zaccaria, profeta che predisse l'entrata di Cristo in Gerusalemme, Giona era additato come il prefiguratore della risurrezione di Ges\u00f9, poich\u00e9 come lui dopo tre giorni torn\u00f2 alla vita venendo sputato dal pesce che l'aveva inghiottito. Ci\u00f2 \u00e8 anche detto esplicitamente nel \"Vangelo secondo Matteo\" (): \u00abnessun segno le sar\u00e0 dato [a questa generazione], se non il segno di Giona profeta. Come infatti \"Giona rimase tre giorni e tre notti nel ventre del pesce\", cos\u00ec il Figlio dell'uomo rester\u00e0 tre giorni e tre notti nel cuore della terra\u00bb. Il personaggio di Giona svolge la funzione di raccordo fra Antico e Nuovo Testamento anche iconograficamente: non solo \u00e8 l'immagine della volta sistina pi\u00f9 vicina a quella di Cristo affrescata sulla parete, ma pure la sua torsione corporea, piegato all'indietro dal busto allo sguardo e additante Ges\u00f9 glorioso, indica alle figure presenti sulla volta il loro ruolo di precursori di Cristo, del Cristianesimo e del cristocentrismo.\nDurante il restauro sono emersi alcuni piccoli pentimenti a secco, soprattutto nelle gambe di Giona (per correggere e accentuare lo scorcio) e lungo la cornice superiore del trono, per modificare l'incidenza della luce."}
{"id": "3131363", "revid": "254059", "url": "https://it.wikipedia.org/wiki?curid=3131363", "title": "Fukujinzuke", "text": "Il \u00e8 un particolare tipo di tsukemono, sottaceto tipico della cucina giapponese. Il nome deriva originalmente dalle avventure delle Sette Divinit\u00e0 della Fortuna.\nPreparazione.\nVengono tagliati a piccoli pezzi alcuni vegetali come la melanzana, il fior di loto asiatico o cetrioli, viene utilizzato per il curry giapponese."}
{"id": "3131375", "revid": "1305772", "url": "https://it.wikipedia.org/wiki?curid=3131375", "title": "Kollwitz", "text": "Con Kollwitz si pu\u00f2 intendere:"}
{"id": "3131386", "revid": "36426", "url": "https://it.wikipedia.org/wiki?curid=3131386", "title": "Batavo", "text": ""}
{"id": "3131388", "revid": "46291", "url": "https://it.wikipedia.org/wiki?curid=3131388", "title": "Aconitum degeni", "text": "Aconitum degenii (, comunemente noto come Aconito pannocchiuto, \u00e8 una pianta erbacea perenne appartenente alla famiglia delle Ranunculaceae, originaria della catena montuosa dei Carpazi.\nEtimologia.\nIl nome del genere (\u201cAconitum\u201d) deriva dal greco \"ak\u00f2niton\" (= \u201cpianta velenosa\u201d). La pianta infatti risulta conosciuta per l'alta sua tossicit\u00e0 fin dai tempi dell'antichit\u00e0 omerica. Con questo nome probabilmente veniva indicata una pianta velenosa endemica il cui habitat frequente era tra le rocce ripide di alcune zone della Grecia. Due sono le radici che vengono attribuite al nome: (1) \"ak\u00f2ne\" (= \u201cpietra\u201d) facendo riferimento al suo habitat; (2) \"kon\u00e9\" (= \u201cuccidere\u201d), facendo ovviamente riferimento alla sua tossicit\u00e0. Veniva anche usata come simbolo negativo (maleficio o vendetta) nella mitologia dei popoli mediterranei. L'epiteto specifico (\"degeni\") \u00e8 dedicato al biologo e botanico ungherese \u00c1rp\u00e1d Degen (1866-1934).\nIl binomio scientifico attualmente accettato (\"Aconitum degeni\") \u00e8 stato proposto dall'avvocato, giudice e botanico ungherese Gyula G\u00e1yer (1883-1932) nella pubblicazione \u201cMagyar Botanikai Lapok\u201d del 1906.\nDescrizione.\nSono piante erbacee, perenni la cui altezza pu\u00f2 essere da 5 a 12 dm. La forma biologica \u00e8 definita come geofita rizomatosa (G rhiz), ossia sono piante che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei come rizomi, un fusto sotterraneo dal quale, ogni anno, si dipartono radici e fusti aerei. \nRadici.\nLe radici sono secondarie da rizoma.\nInfiorescenza.\nL'infiorescenza \u00e8 una pannocchia terminale con asse a zig-zag. \u00c8 sia ramosa che fogliosa soprattutto alla base. I rami sono divaricato-subpatenti e pauciflori; si presentano inoltre pubescenti-ghiandolosi (anche i fiori sono pubescenti). Alla diramazione dei rami sono presenti delle foglie di tipo bratteale. I fiori sono disposti in modo distanziato e sono peduncolati; la lunghezza dei peduncoli \u00e8 minore dei fiori stessi (lunghezza dei peduncoli: 1 \u2013 2\u00a0cm). \nFiore.\nQuesti fiori sono considerati fiori arcaici, o perlomeno derivati da fiori pi\u00f9 arcaici dalla struttura aciclica. Il perianzio \u00e8 formato da due verticilli: gli elementi esterni hanno una funzione di protezione e sono chiamati tepali o sepali (la distinzione dei due termini in questo caso \u00e8 ambigua e quindi soggettiva); quelli interni sono dei nettari (in questo fiore la corolla \u00e8 praticamente assente). I fiori sono pentameri (a cinque elementi) a simmetria zigomorfa (o bilaterale). Il colore del perianzio \u00e8 blu o violetto. Dimensione dei fiori: 25 \u2013 35\u00a0mm.\nFrutti.\nIl frutto \u00e8 costituito da un aggregato di 5 capsule o follicoli sessili e polispermi (frutto secco sviluppato longitudinalmente con delle fessure per la fuoriuscita dei semi). Ogni follicolo termina con un becco diritto.\nSistematica.\nIl genere \"Aconitum\" comprende 250 specie (una dozzina delle quali sono spontanee dei territori italiani) distribuite soprattutto nelle regioni temperate. La famiglia delle Ranunculaceae invece comprende oltre 2000 specie distribuite su circa 47 generi (2500 specie e 58 generi secondo altre fonti). \nDa un punto di vista sistematico (e pratico) le specie di questo genere vengono classificate in base al colore e alla forma del fiore. In questo caso il fiore di \u201cAconito degeni\u201d appartiene al gruppo delle piante con fiori blu o violetti e con cappuccio pi\u00f9 alto che largo.\nLa posizione tassonomica (ma anche la nomenclatura) di questo aconito ha subito pi\u00f9 di una variazione in questi ultimi decenni. Sandro Pignatti nella \u201cFlora d'Italia\u201d lo nomina \"Aconitum paniculatum\" con due variet\u00e0: (1) sottosp. \"paniculatum\" (ora chiamata \"Aconitum degeni\" sottosp. \"paniculatum\" ) e (2) sottosp.\"nasutum\" (inserita attualmente nella specie \"variegatum\" con la denominazione \"Aconitum variegatum\" sottosp. \"nasutum\" ). L'altra sottospecie (\"Aconitum degeni\" sottosp. \"valesiacum\"), sempre in Pignatti, si trova inclusa nella specie \"variegatum\" con il nome \"Aconitum variegatum\" sottosp. \"valesiacum\" .\nIn altre flore l'\u201dAconito pannocchiuto\u201d lo troviamo nominato come \"Aconitum variegatum\" sottosp. \"paniculatum\" e (relativamente alla sottospecie \"valesiacum\") \"Aconitum variegatum\" sottosp. \"valesiacum\" .\nNelle flore oltreconfine (specialmente quelle anglosassoni) questa pianta ha una grafia lievemente diversa: \"Aconitum degenii\"; inoltre non tutte le flore riconoscono la denominazione \"Aconitum degeni\" ma lo considerano un sinonimo di \"Aconitum variegatum\" sottosp. \"paniculatum\" .\nVariabilit\u00e0.\nCome tutte le specie di \"Aconitum\", anche questa ha una grande variabilit\u00e0 facilitata da cause di isolamento e di ibridazione e di conseguenza con problemi di classificazione (vedi sopra). Nell'elenco che segue sono indicate alcune sottospecie e variet\u00e0 (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSottospecie:\nVariet\u00e0:\nDescrizione sottospecie italiane.\nIn Italia sono indicate due sottospecie:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nGli aconiti sono fiori di facile identificazione rispetto ad altri generi; pi\u00f9 difficile \u00e8 distinguere tra di loro le varie specie di aconito specialmente quelle di colore blu-violetto. Il casco (o elmo) insieme all'infiorescenza sono le parti pi\u00f9 utili per distinguere le varie specie.\nUsi.\nFarmacia.\n\u00c8 una pianta velenosa (contiene alcaloidi e glucosidi \u2013 soprattutto l'aconitina). I suoi fiori sono tra i pi\u00f9 tossici della flora spontanea italiana. I sintomi per avvelenamento di questa pianta sono nausea, vomito, diarrea, bradicardia, aritmia e infine arresto cardiaco e morte. Nella medicina popolare, anticamente, veniva usata per i suoi effetti antidolorifici, sedativi e calmanti.\nGiardinaggio.\nQueste piante vengono soprattutto coltivate come fiori ornamentali grazie all'elegante contrasto tra i fiori e i ricco e decorativo fogliame. Sono piante rustiche (di facile impianto e mantenimento) e si adattano a qualsiasi tipo di terreno. Superano facilmente i rigori dell'inverno."}
{"id": "3131389", "revid": "287204", "url": "https://it.wikipedia.org/wiki?curid=3131389", "title": "Ul'ba", "text": "La Ul'ba (; anche traslitterata come \"Ulba\") \u00e8 un fiume del Kazakistan settentrionale, tributario di destra dell'Irty\u0161 (bacino idrografico dell'Ob').\nHa origine dal versante meridionale dei Monti Altaj dall'unione dei due rami sorgentizi \"Grometucha\" e \"Tichaja\"; scorre in ambiente montuoso con direzione mediamente occidentale, sfociando infine nell'Irty\u0161 presso la citt\u00e0 di \u00d6skemen (la russa \"Ust'-Kamenogorsk\").\nLa Ul'ba \u00e8 gelata, mediamente, da dicembre ad aprile."}
{"id": "3131390", "revid": "287204", "url": "https://it.wikipedia.org/wiki?curid=3131390", "title": "Curry giapponese", "text": "Il \u00e8 un tipo di curry e una delle pietanze pi\u00f9 popolari della cucina giapponese. Viene comunemente servito in tre varianti: , e \"kar\u0113-pan\" (una specie di panino impanato e fritto farcito con curry). Il curry con riso viene comunemente indicato come .\nPer preparare i piatti al curry si utilizza una vasta gamma di verdure e carne. Le verdure di base sono cipolle, carote, patate; per la carne vengono utilizzati manzo, maiale e pollo. Il \"katsu-kar\u0113\" \u00e8 un tonkatsu (cotoletta di maiale impanata) servito con curry e riso.\nIl curry fu introdotto in Giappone nel corso del Periodo Meiji (1868-1912) dagli inglesi, che all'epoca avevano colonizzato l'India, paese di origine del prodotto. I piatti al curry divennero popolari e iniziarono a essere venduti nei supermercati e nei ristoranti sul finire degli anni sessanta. Fin dalla sua introduzione, la ricetta del curry fu adattata ai gusti giapponesi, e adesso il curry \u00e8 talmente diffuso nel paese da poter essere definito come uno dei piatti tradizionali nazionali.\nStoria.\nIntrodotto dagli inglesi, il curry fu originariamente considerato in Giappone come parte della cucina occidentale. Oltre al curry adattato al gusto giapponese, anche il curry originale indiano \u00e8 divenuto molto popolare sin dagli anni novanta con la diffusione dei ristoranti indiani. Un terzo tipo di curry, che unisce i due precedenti () \u00e8 piuttosto diffuso. Il curry occidentale \u00e8 divenuto famoso grazie allo stufato preparato con il curry in polvere, pietanza che era molto popolare nella Marina militare britannica. La Marina imperiale giapponese adott\u00f2 il curry dalla Marina militare britannica, e attualmente il men\u00f9 del venerd\u00ec della Forza di autodifesa marittima giapponese prevede il curry con riso.\nIn Giappone sono piuttosto diffusi i curry preparati con la carne di manzo o con quella di maiale. Nell'Asia meridionale, a causa della forte influenza dell'Induismo (che vieta il consumo della carne di manzo) e dell'Islamismo (che vieta il consumo della carne di maiale) sono pi\u00f9 diffuse le versioni di curry vegetariane o con carne di pollo o agnello.\nMiscele per la salsa.\nLa viene posta sopra al riso bollito per servire il curry con riso. La salsa al curry viene preparata soffriggendo nell'olio curry in polvere, farina e altri ingredienti per preparare il . Il roux viene successivamente aggiunto alla carne stufata con le verdure e il tutto viene cotto a fuoco lento fino a quando non si sia addensato. L'aggiunta di patate al curry si deve a William Smith Clark (botanico e zoologo statunitense, fondatore del Sapporo Agricultural College ora confluito nell'Universit\u00e0 di Hokkaid\u014d) in seguito alla scarsit\u00e0 di riso verificatasi intorno al 1870.\nNelle famiglie giapponesi, la salsa al curry viene comunemente preparata partendo dal \"curry roux istantaneo\", disponibile nei supermercati sotto forma di tavolette solubili o in polvere, composto da curry in polvere, farina, olio e aromi vari. La facilit\u00e0 della preparazione rispetto ad altri piatti della cucina nazionale, nonch\u00e9 la grande variet\u00e0 e disponibilit\u00e0 di miscele istantanee di curry, hanno reso il curry con il riso molto popolare in Giappone. La salsa al curry \u00e8 disponibile anche gi\u00e0 pronta, in confezioni sottovuoto che possono essere riscaldate nel forno a microonde o immergendole in acqua bollente.\nIl curry roux istantaneo in polvere fu commercializzato per la prima volta nel 1926 dalla House Foods Corporation; la versione in tavolette fu commercializzata dalla S&amp;B Foods. Nel 2007 le vendite di curry roux istantaneo sul mercato giapponese raggiunsero il valore di 82,7 miliardi di yen. Anche la salsa curry confezionata gi\u00e0 pronta e sottovuoto \u00e8 molto diffusa: secondo i dati relativi al 2007, si tratta del cibo sottovuoto pi\u00f9 acquistato in Giappone (oltre il 30% dei prodotti di questo tipo).\nIl maggior produttore di curry nel Giappone \u00e8 la House Foods Corporation. La societ\u00e0 gestisce pi\u00f9 di 10 Curry House Restaurant negli Stati Uniti. La societ\u00e0 collegata CoCo Ichibanya possiede oltre 1.200\u00a0ristoranti in Giappone e ha delle succursali in Cina, Hong Kong, Taiwan, Thailandia, Corea e alle Hawaii.\nIngredienti della salsa.\nI seguenti ingredienti per preparare la salsa giapponese al curry sono quelli utilizzati dalla S&amp;B, la marca pi\u00f9 venduta in Giappone. La percentuale di ogni singolo ingrediente varia a seconda dei diversi gusti che si vogliono ottenere.\nLe seguenti 4 spezie formano l'80/90% della salsa:\nLe seguenti 2 spezie costituiscono la parte piccante del curry giapponese, di solito molto meno piccante del curry indiano o thailandese. Per ottenere una salsa pi\u00f9 piccante, le loro percentuali vengono aumentate diminuendo quella della curcuma:\nLe seguenti 2 spezie conferiscono alla salsa un gusto particolare a seconda della percentuale impiegata:\nA differenza delle precedenti 8 spezie, le seguenti spezie non compaiono in tutte le salse di curry e vengono impiegate a seconda dei diversi gusti che si desiderano ottenere. In totale compongono tra l'1 e il 2% del totale:\nVarianti locali.\nSul finire degli anni novanta una serie di specialit\u00e0 locali a base di curry sono divenute popolari e sono diffuse nei supermercati confezionate sotto vuoto. Tra queste si ricordano:\nIl numero delle varianti locali \u00e8 destinato a crescere; ognuna di queste include ingredienti caratteristici della zona di provenienza. Si ritiene che l'ampia disponibilit\u00e0 di informazioni reperibili su internet per ogni variante abbia contribuito ad alimentare il boom delle nuove varianti di curry.\nLe versioni locali vengono commercializzate anche per incrementare il turismo. Tra queste ci sono il venduto a Yokosuka per promuovere il patrimonio della sua grande base navale e lo di Tsuchiura per celebrare l'atterraggio dello Zeppelin del 1929.\nEventi.\nIl 25 settembre di ogni anno, il del Parco Hibiya nella citt\u00e0 di Chiyoda offre un importante buffet a base di curry per beneficenza, al prezzo di 10 yen, per commemorare la riapertura del ristorante avvenuta nel 1973, due anni dopo la sua distruzione per un incendio avvenuto durante le manifestazioni del 1971 contro il ritorno di Okinawa al Giappone dagli Stati Uniti.\nIl curry in altre nazioni.\nCorea del Sud.\nIl curry fu introdotto dai giapponesi nella Corea del Sud durante il dominio giapponese all'inizio del XX secolo ed \u00e8 diventato molto popolare nel paese.\nNel resto del mondo.\nLe miscele per il curry sono in vendita nei supermarket che hanno al loro interno uno spazio dedicato ai cibi giapponesi o nei supermercati asiatici presenti nei paesi occidentali.\nPresentazione del piatto.\nIl curry con il riso viene servito in piatti piani e disposto sul riso in varie maniere. Si utilizza in prevalenza la variet\u00e0 di riso giapponese a chicchi piccoli, preferita rispetto a quelle con i chicchi di medie dimensioni utilizzate nella cucina indiana e in quella cinese. Il curry viene normalmente mangiato usando un cucchiaio e non con le tradizionali bacchette per il cibo a causa della consistenza liquida della pietanza, e viene normalmente accompagnato con verdure sottaceto come il fukujinzuke o il rakky\u014d."}
{"id": "3131391", "revid": "199745", "url": "https://it.wikipedia.org/wiki?curid=3131391", "title": "Aconito pannocchiuto", "text": ""}
{"id": "3131392", "revid": "158913", "url": "https://it.wikipedia.org/wiki?curid=3131392", "title": "Serpente di bronzo (Michelangelo)", "text": "Il Serpente di bronzo \u00e8 un affresco (585\u00d7985 cm) di Michelangelo Buonarroti, databile al 1511-1512 circa e facente parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. Il \"Serpente di bronzo\" (Numeri ) quindi, che \u00e8 il pennacchio a sinistra dell'altare, fu una delle ultime scene a essere realizzata.\nDescrizione e stile.\nIl \"Serpente di bronzo\" fa parte dei quattro pennacchi con storie del Vecchio Testamento, legate alla protezione del popolo d'Israele da parte di Dio. Gli Israeliti, colpevoli di aver mormorato contro Dio e contro Mos\u00e8, vengono puniti con l'invio di serpenti velenosi a uccidere i peccatori. Mos\u00e8 per\u00f2, impietosito e pentito del suo accesso d'ira, forgia un serpente di bronzo (Necustan): chiunque, morsicato dai serpenti velenosi, si sarebbe potuto salvare solo guardando verso esso.\nLa scena delle punizione occupa gran parte del pennacchio a destra, con un indescrivibile tumulto di corpi intrecciati, reso ancora pi\u00f9 espressivo dalla cromia violenta e dal frequente uso di cangianti, soprattutto nei toni rossi e gialli. Violente sono le torsioni, i volti sono trasformati in maschere urlanti di terrore e vorticosi sono gli scorci, come quello dell'uomo seminudo in primo piano, del quale si vedono le gambe piegate e lo scorcio della testa dal basso. Al centro torreggia il serpente bronzeo issato e a sinistra si trova il gruppo degli scampati, che implorano, con gli sguardi e ampi gesti, l'immagine salvifica.\nMolto ammirato da Vasari, l'affresco fu un prezioso \"exemplum\" per un certo filone dei Manieristi, soprattutto da Giulio Romano fino allo stesso Vasari. \nIn questa scena, come nelle altre immediatamente vicine, l'artista insistette particolarmente sugli scorci, in rapporto a una lettura degli affreschi che prevalentemente doveva avvenire lungo l'asse centrale, dalla porta cerimoniale verso l'altare. \nDa un punto di vista iconologico la scena \u00e8 una prefigurazione della crocifissione di Ges\u00f9: si legge nel Vangelo di Giovanni \u00abcome Mos\u00e8 innalz\u00f2 il serpente di bronzo nel deserto, cos\u00ec il figlio dell'uomo sar\u00e0 innalzato\u00bb (3,14).\nAlcuni rettangoli scuri testimoniano lo stato delle pitture prima del restauro."}
{"id": "3131395", "revid": "1124164", "url": "https://it.wikipedia.org/wiki?curid=3131395", "title": "Serpente di bronzo", "text": ""}
{"id": "3131408", "revid": "106908", "url": "https://it.wikipedia.org/wiki?curid=3131408", "title": "Buchtarma", "text": "La Buchtarma (; anche traslitterata come \"Buhtarma\"; in kazako \u0411\u04b1\u049b\u0442\u044b\u0440\u043c\u0430 \u04e9\u0437\u0435\u043d\u0456) \u00e8 un fiume del Kazakistan settentrionale, tributario di destra dell'Irty\u0161 (bacino idrografico dell'Ob').\nNasce dai ghiacciai nel versante nord della catena degli Altaj meridionali; scorre con direzione mediamente occidentale, dapprima con caratteri montani, successivamente assumendo caratteri pi\u00f9 tipici del fiume di pianura. Sfocia nell'Irty\u0161 in corrispondenza del vasto bacino artificiale omonimo.\nIl fiume \u00e8 gelato nei mesi invernali fino ad aprile; la piena annuale si registra invece nei mesi primaverili ed estivi.\nLa Buchtarma bagna nel suo percorso alcuni centri urbani, fra i quali il maggiore \u00e8 Zyrjanovsk."}
{"id": "3131409", "revid": "122246", "url": "https://it.wikipedia.org/wiki?curid=3131409", "title": "Cvetelina Zarkova", "text": "Gioca nel ruolo di centrale nella Dinamo Bucure\u0219ti.\nCarriera.\nLa carriera di Cvetelina Zarkova inizia nel 2002 quando fa il suo esordio nel massimo campionato bulgaro con la maglia dell'OK Akademik Sofia; gi\u00e0 la stagione seguente \u00e8 nel rinomato club del , dove resta fino al 2005. Nel 2004 intanto ottiene la sua prima convocazione in nazionale, prendendo parte l'anno successivo, al campionato europeo.\nNel 2005 si trasferisce in Germania, nel Rote Raben Vilsbiburg, squadra militante in 1. Bundesliga, dove resta per quattro stagioni, vincendo uno scudetto ed una Coppa di Germania. Nel 2009 con la nazionale si aggiudica il bronzo all'European League.\nNel 2009 passa al Lokomotiv Bak\u0131 Voleybol Klubu, squadra del campionato azero, mentre con la nazionale ottiene la medaglia d'argento all'European League 2010.\nDopo una stagione passata in Russia, nel Volejbol'nyj klub Samorodok, nell'annata 2011-12 viene ingaggiata dal club rumeno del CSV Tomis Costanza, con il quale vince lo scudetto; con la nazionale vince la medaglia d'argento all'European League 2012.\nNella stagione 2012-13 viene ingaggiata dalla squadra ceca del Volejbalov\u00fd klub Prost\u011bjov, con cui vince il campionato e la coppa nazionale, mentre con la formazione nazionale si aggiudica nuovamente la medaglia di bronzo all'European League 2013. Nella stagione successiva si trasferisce alla Dinamo Bucure\u0219ti nella Divizia A1 rumena, categoria dove milita anche nell'annata successiva vestendo la maglia del Club Sportiv de Volei Alba-Blaj, con cui si aggiudica lo scudetto."}
{"id": "3131410", "revid": "80339", "url": "https://it.wikipedia.org/wiki?curid=3131410", "title": "Buhtarma", "text": ""}
{"id": "3131411", "revid": "80339", "url": "https://it.wikipedia.org/wiki?curid=3131411", "title": "Bukhtarma", "text": ""}
{"id": "3131413", "revid": "125087586", "url": "https://it.wikipedia.org/wiki?curid=3131413", "title": "Letteratura galiziana intersecolare", "text": "La letteratura galiziana del periodo intersecolare \u00e8 la produzione letteraria realizzata durante il periodo che va dal tramonto del XIX secolo agli albori del XX nella regione spagnola della Galizia.\nIl periodo intersecolare.\nIn realt\u00e0, \u00e8 abbastanza difficile definire il limite che separa lo stadio intersecolare dalla fine del \"Rexurdimento\", in quanto i movimenti letterari non scompaiono dalla notte al giorno, ma necessitano di un processo graduale. Normalmente, abbiamo le date legate agli eventi storici che segnano l'inizio simbolico di ogni fase della letteratura galiziana, ma non succede lo stesso in questo caso. Non tutti i generi cominceranno il processo di decadimento allo stesso tempo e, inoltre, solo il teatro subir\u00e0 la decadenza in questa epoca.\nPer questo motivo, per non creare un'interruzione artificiale tra il teatro e la prosa del \"Rexurdimento\" e del periodo intersecolare, risaliremo nel trattamento di questi due generi alla fine del \"Rexurdimento\" (nel 1880 per la narrativa, nel 1882 per l'arte teatrale).\nNel caso della poesia, inizieremo la letteratura \"tra i due secoli\" nel 1888, anno della pubblicazione di \"O Divino Sainete\", di Manuel Curros Enr\u00edquez, in quanto \u00e8 l'ultima opera poetica pubblicata da uno dei tre grandi maestri del \"Rexurdimento\".\nContesto storico.\nLa Galizia di fine secolo continuava a soffrire l'arretratezza economica d'inizio secolo, facendo s\u00ec che si mantenesse (e anche si incrementasse) il tasso di emigrazione. \nPer quanto concerne la contadinanza, il periodo che va dalla fine del XIX secolo e il principio del XX veniva ad essere segnato dalla crisi agraria di fine secolo, a causa della competizione che subiva il bestiame galiziano da parte di quello americano.\nLa struttura sociale, d'altra parte, resta segnata dalla decadenza della classe fidalga, la quale verr\u00e0 genialmente narrata, gi\u00e0 all'inizio del XX secolo, nelle novelle storiche di Ram\u00f3n Otero Pedrayo. Inoltre, racconteremo in questo lasso di tempo di una certa deruralizzazione della Galizia, in quanto avremo un incremento del processo, attraverso il quale la popolazione rurale passer\u00e0 dalla \"vita campestre\" alla \"vita urbana\".\nNel 1891, avranno luogo i \"Xogos Florais\" di Tui, nei quali Manuel Murgu\u00eda user\u00e0 per la prima volta la lingua galiziana in una manifestazione pubblica (escludendo, s'intende, la fase medievale, nella quale il galiziano veniva usato in qualsiasi contesto socio-politico e culturale). Ma questi \"Xogos Florais\" segneranno anche la fine dell'apogeo dei \"Xogos Florais\", eventi che si celebravano nel paese galiziano dal 1861 e, intorno ai quali, si faceva risorgere il sistema letterario galiziano. E, se nel 1891 la lingua venne ad essere utilizzata per la prima volta in una manifestazione pubblica, nel 1907 verr\u00e0 impiegata per la prima volta in un discorso politico fatto da Manuel Lugr\u00eds Freire.\nA partire dal 1907 sorgeranno le \"rivoluzioni agrarie\" (o agrarismo), con la fondazione del sindacato agrario \"Solidaridad Gallega\". Il religioso Basilio \u00c1lvarez sar\u00e0 la principale figura politica di questo movimento e, Ram\u00f3n Cabanillas, di quella letteraria. L'agrarismo passer\u00e0 dal 1907 da varie fasi (precisamente quattro), e finir\u00e0 solo verso il 1936, con l'inizio della guerra civile.\nInfine, durante il periodo della prima guerra mondiale (1914-1919), la Spagna rimase neutrale e il paese galiziano ne trasse nel complesso solo benefici, frenandone enormemente il tasso di emigrazione.\nLa poesia.\nDopo l'apogeo poetico del \"Rexurdimento\", il genere lirico inizier\u00e0 a soffrire una certa decadenza in questa fase intersecolare. Il numero di pubblicazioni poetiche (e letterarie) andr\u00e0 sempre pi\u00f9 decrescendo man mano che arriviamo al XX secolo. I poeti intersecolari utilizzeranno fino ad abusarne figure retoriche e tematiche proprie dei maestri della letteratura galiziana risorgimentale (Rosal\u00eda de Castro, Manuel Curros Enr\u00edquez e Eduardo Pondal), fino al punto da esaurirle. \nUn dei pi\u00f9 importanti autori poetici di questa fase sar\u00e0 Antonio Noriega Varela, che avr\u00e0 relazioni personali e una certa influenza reciproca con un altro grande versificatore di questo periodo: Manuel Leiras Pulpeiro. Infatti, secondo Ricardo Carvalho Calero, Noriega e Leiras ripartirono il territorio da cantare come se fossero due signori feudali, in quanto Leiras Pulpeiro sarebbe stato il cantore della marina e, Noriega Varela, quello della montagna. In Noriega, d'altra parte, vi troveremo l'influenza del \"saudosismo\" portoghese e di scrittori lusitani come Teixeira de Pascoaes, Antero de Quental, Guerra Junqueiro o Eug\u00e9nio de Castro.\nMa, il grande creatore lirico di questa epoca intersecolare sar\u00e0 Ram\u00f3n Cabanillas. Se \u00e8 vero che il \"Poeta della Razza\" \u00e8 inquadrato normalmente (e in modo abbastanza sensato) come uno dei grandi scrittori dell'epoca delle \"Irmandades da Fala\", non \u00e8 meno vero che il versificatore cambiasse iniziando la sua carriera letteraria in questo periodo intersecolare (il suo libro di poesie \"No Desterro\" risale al 1913, e \"Vento Mareiro\" venne pubblicato nel 1915). Cabanillas sar\u00e0 un innovatore della poesia (a causa della sua influenza del modernismo, corrente iniziata dal nicaraguense Rub\u00e9n Dar\u00edo), ma senza perdere di vista la tradizione precedente (soprattutto Rosal\u00eda de Castro).\nInfine, dobbiamo dire che la poesia intersecolare (gi\u00e0 all'inizio del novecento), seguir\u00e0 fondamentalmente tre linee tematiche:\nLa prosa.\nAnche se la prosa giornalistica in lingua galiziana gi\u00e0 esisteva dal \"Prerrexurdimento\" e si era ormai consolidata nel \"Rexurdimento\", con la fondazione da parte di Valent\u00edn Lamas Carvajal del settimanale \"O T\u00edo Marcos da Portela\" (1876), la prosa letteraria non apparir\u00e0 se non verso la fine del \"Rexurdimento\", con la pubblicazione del romanzo di Marcial Valladares N\u00fa\u00f1ez: \"Maxina ou a Filla Esp\u00farea\" (1880). Ma l'affermazione in merito al fatto che questo sia il primo romanzo scritto in galiziano deve essere presa con cautela, in quanto ci troviamo davanti a un libro \"trilingue\" (in galiziano, in spagnolo, e in una mescolanza di questi due idiomi popolarmente conosciuta come \"castrapo\"), dove la lingua \u00e8 un elemento caratterizzante dei personaggi (quelli di classe alta parlano spagnolo; quelli di classe media e quelli di classe bassa che non hanno alcun tipo di relazione con i danarosi o con l'esercito, parlano in \"castrapo\"; e quelli di classe bassa e/o che vivono in zone rurali, parlano in galiziano). In particolare il fattore idiomatico impedisce pienamente a questa opera di essere il primo romanzo naturalista in cui si utilizza la lingua galiziana.\nNel 1889, inoltre verr\u00e0 pubblicato il primo \"best seller\" della prosa galiziana, il \"Catecismo da Doutrina Labrega Composto da R. P. M. Fr. Marcos da Portela, Doutor en Teolox\u00eda Campestre\" di Valent\u00edn Lamas Carvajal, popolarmente conosciuto come \"O Catecismo do Labrego\" (\"il catechismo del contadino\"). Si tratta di un'opera che, riproducendo la struttura del \"Catecismo da Doutrina Cat\u00f3loca\" (\"catechismo della dottrina cattolica\", vale a dire, la struttura di domanda-risposta), critica il \"caciquismo\" e i mali dei contadini. In questo modo, non possiamo pensare (in base al titolo e alla forma) che si tratti di un'opera anticlericale (il cattolicismo di Lamas lo impedisce), ma, con \"O Catecismo do Labrego\", Lamas Carvajal aveva intenzione di denunciare le \"carenze\" nelle zone rurali galiziane parlando di un sistema conosciuto da tutti i potenziali lettori. Vale a dire, a quel tempo tutto il mondo (letterati e analfabeti) conosceva a memoria il catechismo (\"catecismo\").\nA partire dal decennio 1890-1900, incominciano ad apparire testi interessanti per la letteratura galiziana, che presentano una certa diversificazione tematica. In questo decennio sorger\u00e0 il romanzo storico galiziano, dalla penna del canonico Antonio L\u00f3pez Ferreiro, autore di \"A Tecedeira de Bonaval\" (1895), \"O Castelo de Pambre\" (1895) e \"Ni\u00f1o de Pombas\" (1905). Nel corso del tempo, troveremo romanzi di carattere folclorico, como \"\u00a1A Besta!\"(1899) di Patricio Delgado Luaces (Xan de Masma) o \"A Cruz de Salgueiro\" (1915), di Xes\u00fas Rodr\u00edguez L\u00f3pez o i racconti di \"N\u00e9veda\" (pubblicati nel 1920), di Francisca Herrera Garrido. Il naturalismo si paleser\u00e0 pienamente nei racconti naturalisti di \"P\u00e9 das Burgas\" (1904), dell'andaluso Francisco \u00c1lvarez de N\u00f3voa. Il romanzo di tematica amorosa, iniziato da Marcial Valladares N\u00fa\u00f1ez con \"Maxina ou a Filla Esp\u00farea\", sar\u00e0 continuato da Aurelio Ribalta con \"O Pastor de Dona Silvia\" e \"O Derradeiro Amore\".\nInfine, autori come Henrique Labarta Pose, Heraclio P\u00e9rez Placer o Valent\u00edn Lamas Carvajal, scriveranno opere di novellistica nelle quali verr\u00e0 presentata, in chiave umoristica, la pi\u00f9 \"sconcertante\" (\"chocalleira\") delle realt\u00e0 galiziane, a volte insieme alla difesa dei suoi contadini.\nIl teatro.\nPrima del 1880-1890, il teatro dominante in Galizia era il teatro popolare, proveniente dai \"S\u00e9culos Escuros\".\nMa, a partire dal decennio (e anche prima), Francisco Mar\u00eda de la Iglesia ha sentito la necessit\u00e0 di creare un teatro galiziano per le minoranze colte. In effetti, fu questo scrittore compostelano il primo a credere nella necessit\u00e0 di creare un teatro galiziano non popolare, che si opponesse all'immagine negativa del galiziano e dei galiziani che scrivevano le loro opere bilingue e in lingua spagnola, tanto che (secondo Laura Tato Fonta\u00ed\u00f1a) il suo interesse per elaborare un nuovo teatro galiziano cost\u00f2 a Francisco Mar\u00eda de la Iglesia il soprannome di \"Capit\u00e1n Ara\u00f1a\" (frodatore, imbroglione...), nomignolo datogli dai suoi stessi sostenitori. Per questo motivo, tale scrittore di opere teatrali si vide costretto a indirizzarsi al teatro galiziano non popolare. E lo fece con \"A Fonte do Xuramento\", opera inaugurata al Liceo Brigantino di La Coru\u00f1a il 13 agosto del 1882. Nel 1871 Jos\u00e9 Mar\u00eda Chao Ledo debutta a Mondo\u00f1edo con \"Noite Boa de 1871\".\nLa notizia dell'esistenza di questo tipo di teatro arriv\u00f2 alle orecchie dell'emigrazione galiziana a Cuba. Cos\u00ec, nel 1884 ebbe il debutto a L'Avana Manuel Lugr\u00eds Freire con l'opera \"A Costureira da Aldea\" e, nel 1885 Ram\u00f3n Armada Teixeiro debutt\u00f2 al \"Gran Teatro Tac\u00f3n\" della stessa citt\u00e0 con \"\u00a1Non M\u00e1is Emigraci\u00f3n!\". In questa opera si combinano scene con canti e con dialoghi. Venne pubblicata tre volte in America e una in Galizia. Una innovazione \u00e8 rappresentata dal fatto che (il primo atto ambientato in un villaggio, il secondo a L'Avana) l'unica lingua parlata \u00e8 il galiziano. Altra innovazione \u00e8 che i dialoghi sono in prosa.\nOltre a questo, sia in Galizia che nella diaspora, si ha (eccetto le opere di Francisco Mar\u00eda de la Iglesia) il teatro storico di Emilio \u00c1lvarez Gim\u00e9nez (autore di \"Mari-Casta\u00f1a. Unha Revolta Popular\", 1884) e di Xo\u00e1n Cuveiro Pi\u00f1ol (autore di \"Pedro Madruga\", 1897) e i drammi di Galo Salinas (\"A Torre do Peito Burdelo\", 1890, e \"\u00a1Filla...!\", 1892). Di questo periodo intersecolare \u00e8 anche il teatro di Xan da Cova, il quale merita (a causa della sua scarsa qualit\u00e0) di essere poco pi\u00f9 che menzionato.\nMa tutta questa blanda attivit\u00e0 teatrale culminer\u00e0 nel 1903 nella fondazione dell'\"Escola Rexional de Declamaci\u00f3n\", sorta per mano di un gruppo di giovani guidati da Eduardo S\u00e1nchez Mi\u00f1o. Tale scuola drammatica ebbe come direttori Galo Salinas (in una prima fase) e Manuel Lugr\u00eds Freire (successore di Galo Salinas). In particolare, al di l\u00e0 della mancanza di sostegno da parte del resto degli scrittori teatrali galiziani, le dispute personali e ideologiche tra Galo Salinas e Manuel Lugr\u00eds Freire, sofferte da questa fondazione, portarono al suo dissolvimento nel 1905. Ad ogni modo, pur avendo solo due anni di esistenza, la \"Escola Rexional de Declamaci\u00f3n\" diede un impulso decisivo nella costituzione di un teatro galiziano.\nIn Galizia, a partire dal 1905, e fino al 1915, abbiamo rappresentazioni teatrali galiziane sporadiche e minoritarie. Tuttavia, la stampa regionalista di Cuba, dopo la scomparsa della \"Escola Rexional de Declamaci\u00f3n\", comincia a esercitare pressione per far riattivare il teatro galiziano. E sar\u00f2 da questo momento che l'attore-direttore-scrittore drammatico Nan de Allariz comincia ad avere un gran successo sia nella diaspora che nel paese galiziano.\nE anche in questa epoca avranno un importante successo le commedie (non esenti da denuncia sociale, si pensi ad esempio, il \"Mal de Moitos\") del duo ferrolano \"Charl\u00f3n e Hermida\", formato da Ux\u00edo Charl\u00f3n e Manuel S\u00e1nchez Hermida.\nIn conclusione, a partire dal 1915 cominceranno ad avere importanza in ambito drammatico i cori popolari, in quanto sar\u00e0 in questo anno che il ferrolano Toxos e Froles diventer\u00e0 il primo coro incluso nel teatro di forma stabile. Da questo momento, i cori popolari saranno parte attiva della vita teatrale galiziana, diventandone inoltre, nella dittatura di Miguel Primo de Rivera, i depositari."}
{"id": "3131414", "revid": "599013", "url": "https://it.wikipedia.org/wiki?curid=3131414", "title": "Fabi\u00e1n Paz y Mi\u00f1o", "text": " Figura al quarto posto della classifica dei realizzatori della Primera Categor\u00eda Serie A.\nCaratteristiche tecniche.\nGioc\u00f2 come centravanti; posizionato sulla fascia sinistra, la rapidit\u00e0 e il senso del gol furono le sue principali peculiarit\u00e0.\nCarriera.\nClub.\nNato e cresciuto a Quito, entr\u00f2 a far parte del club dell'El Nacional \u2014 legato alle forze armate ecuadoriane \u2014 nel 1972, dopo aver ricevuto il premio come miglior esordiente di Pichincha. Guidato da H\u00e9ctor Morales, Paz y Mi\u00f1o divent\u00f2 uno dei giocatori pi\u00f9 rappresentativi della compagine militare. A ventisette anni fu vittima di un infortunio che lo costrinse all'inattivit\u00e0 per un anno; tuttavia, in seguito a delle sessioni di riabilitazione in Brasile, si riprese. Con otto campionati nazionali ottenuti durante la sua carriera professionistica \u00e8, con Carlos Ron, il calciatore con pi\u00f9 titoli vinti in Ecuador. Le sue 155 marcature lo rendono inoltre il miglior marcatore per un solo club nel campionato ecuadoriano. Si ritir\u00f2 nel settembre 1988, giocando la sua ultima partita contro la LDU Quito.\nNazionale.\nHa accumulato, nella sua decennale carriera a livello internazionale, diciannove presenze e quattro reti con la Nazionale di calcio dell'Ecuador; ha debuttato il 22 giugno 1975, ritirandosi poi dalla Nazionale il 21 febbraio 1985. Ha preso parte alla Copa Am\u00e9rica 1975."}
{"id": "3131416", "revid": "124865875", "url": "https://it.wikipedia.org/wiki?curid=3131416", "title": "Tesino (fiume)", "text": "Il Tesino \u00e8 un torrente della regione Marche che scorre nella provincia di Ascoli Piceno. Si snoda lungo un percorso rettilineo di 37\u00a0km, attraversando i comuni di Force, Rotella, Montedinove, Castignano, Montalto delle Marche, Cossignano, Offida e Ripatransone, e sfociando infine nel territorio di Grottammare a sud del principale nucleo cittadino. A carattere torrentizio, non possiede affluenti di rilievo e ha una modesta portata media.\nIl suo nome latino era \"Tessuinus\"."}
{"id": "3131417", "revid": "460048", "url": "https://it.wikipedia.org/wiki?curid=3131417", "title": "Aramis d'Herblay", "text": ""}
{"id": "3131434", "revid": "118369337", "url": "https://it.wikipedia.org/wiki?curid=3131434", "title": "Valerija Kelava", "text": "Carriera.\nInizia la propria carriera nel campo della moda nel 2009, firmando un contratto con l'agenzia NEXT Model Management di Parigi. Debutta a settembre aprendo le sfilate di Christopher Kane a Londra, sfilando anche per Rodarte, Prada, Gianfranco Ferr\u00e9, Dries van Noten, Alexander McQueen e Miu Miu. In seguito la modella lavorer\u00e0 anche per importanti marchi come Marni, Missoni, Gucci, Lanvin, Marc Jacobs, Roberto Cavalli, Burberry, Chanel ed altri.\nInoltre la Kelava \u00e8 stata testimonial per \"Alice by Temperley\", Balenciaga (fotografata da Steven Meisel), Burberry Blue Label, C\u00e9line (fotografata da Juergen Teller), Nino Cerruti, Citizen, Prada e Versace (fotografata da Mario Testino). A luglio ha lasciato la Next Models per firmare un nuovo contratto con la Ford Models, e contemporaneamente \u00e8 stata segnalata dal sito Models.com come una delle venti modelle pi\u00f9 influenti."}
{"id": "3131444", "revid": "547034", "url": "https://it.wikipedia.org/wiki?curid=3131444", "title": "Senatori della III legislatura del Regno di Sardegna", "text": "Elenco dei senatori della III legislatura del Regno di Sardegna (dal 30 luglio 1849 al 20 novembre 1849) con i nominati dal re Vittorio Emanuele II.\nNomine.\nIl numero della prima colonna si riferisce al numero nella serie cronologica ufficiale.\nConvalida e giuramento:"}
{"id": "3131447", "revid": "436907", "url": "https://it.wikipedia.org/wiki?curid=3131447", "title": "Episode I", "text": "Episode I \u00e8 il primo EP del gruppo musicale italiano Eiffel 65, pubblicato nel 1999 dalla Skooby Records."}
{"id": "3131452", "revid": "729019", "url": "https://it.wikipedia.org/wiki?curid=3131452", "title": "Yamamoto Gon'nohy\u014de", "text": " \nNel corso della sua carriera ricopr\u00ec anche la carica di Ministro della Marina tra il 1898 e il 1906 e Ministro degli Esteri nel 1923.\nBiografia.\nI primi anni.\nYamamoto nacque a Kagoshima nella provincia di Satsuma (oggi prefettura di Kagoshima), figlio di un samurai che aveva prestato servizio per il clan Shimazu. In giovent\u00f9, egli prese parte alla guerra anglo-satsuma. Egli successivamente decise di aderire alle truppe di Satsuma e nella guerra Boshin che pose fine allo shogunato Tokugawa, combatt\u00e9 nella battaglia di Toba-Fushimi ed in altri luoghi; egli fu inoltre a bordo di una delle navi che inseguirono Enomoto Takeaki e distrussero il rimanente della flotta Tokugawa presso l'isola di Hokkaid\u014d nel 1869.\nCarriera in marina.\nDopo il successo della Restaurazione Meiji, Yamamoto frequent\u00f2 la scuola preparatoria di Tokyo, entrando poi nell'Accademia Navale imperiale giapponese nel 1870. Dopo il diploma nel 1874 egli fece allenamento in Europa e Sud America a bordo di vascelli della marina imperiale tedesca tra il 1877 ed il 1878 ed acquis\u00ec cos\u00ec molta esperienza in ambito marittimo. Egli scrisse un manuale per cannonieri che divenne l'opera principale dell'ambito nella marina imperiale giapponese e prest\u00f2 servizio come ufficiale sulla nave \"Naniwa\" nel suo viaggio da Elswick verso il Giappone tra il 1885 ed il 1886. Successivamente egli accompagn\u00f2 il Ministro della Marina Kabayama Sukenori in un viaggio negli Stati Uniti ed in Europa tra il 1887 ed il 1888.\nNominato comandante dell'incrociatore \"Takao\", port\u00f2 a termine una missione segreta che consisteva nell'incontrare il generale Yuan Shikai a Seul, Corea (1890). Successivamente assunse il comando dell'incrociatore \"Takachiho\".\nCollaborando col ministro della marina Saig\u014d Tsugumichi dal 1893, Yamamoto divenne il vero leader della marina giapponese dando inizio a numerose riforme che tentarono di arginare il favoritismo tra ufficiali e di far ottenere eguaglianza tra esercito e marina nel Supremo Consiglio di Guerra. Egli inoltre premette per una strategia aggressiva nei confronti della Cina durante la prima guerra sino-giapponese (1894\u201395).\nL'ascesa di Yamamoto agli alti ranghi fu rapida: contrammiraglio nel 1895, vice ammiraglio e Ministro della Marina nel 1898 e dal 1902 addirittura \"danshaku\" (barone) col sistema nobiliare \"kazoku\" allora vigente. Nel 1904 venne promosso al rango di ammiraglio.\nCome Ministro della Marina durante la guerra russo-giapponese, Yamamoto mostr\u00f2 decise capacit\u00e0 di comando e fu responsabile della nomina di T\u014dg\u014d Heihachir\u014d in qualit\u00e0 di comandante in capo della Flotta Combinata. Egli diede voce ai rapporti di T\u014dg\u014d presso la Dieta imperiale.Dopo la conclusione della guerra, Yamamoto venne elevato al titolo di \"hakushaku\" (conte) nel 1907 e prest\u00f2 servizio come Primo ministro del Giappone dal 1913 al 1914.\nPrimo ministro.\nDurante il primo governo di Yamamoto come Primo ministro, egli abol\u00ec l'unificazione della carica di Ministro della Guerra con Ministro della Marina e si guadagn\u00f2 la reputazione di politico liberale dando supporto alle pubbliche pretese di democrazia e governo costituzionale. Ad ogni modo la sua amministrazione venne piagata dalla corruzione ed egli venne forzato a dare le proprie dimissioni assieme al suo gabinetto di governo dopo lo scandalo degli armamenti navali Siemens-Vickers anche se non venne mai provato un suo coinvolgimento personale negli eventi.\nYamamoto venne a questo punto trasferito nella riserva della marina nel 1914.\nYamamoto venne richiamato al governo come Primo ministro nuovamente durante l'emergenza del \"gabinetto del terremoto\" (1923\u201324) a seguito del grande terremoto del Kant\u014d. Egli mostr\u00f2 dunque le sue capacit\u00e0 di comando nei restauri di Tokyo che era stata pesantemente danneggiata dallo smottamento. Egli tent\u00f2 anche di far approvare una riforma del sistema elettorale per permettere il suffragio universale maschile. Ad ogni modo egli col suo gabinetto di governo dovette cedere alle dimissioni nel gennaio del 1924 al tentativo di Namba Daisuke di assassinare il principe reggente Hirohito il 27 dicembre 1923 (l'incidente di Toranomon).\nSuccessivamente, Yamamoto si ritir\u00f2 completamente dalla vita politica e mor\u00ec nel 1933. La sua tomba si trova nel Cimitero di Aoyama a Tokyo."}
{"id": "3131453", "revid": "119982", "url": "https://it.wikipedia.org/wiki?curid=3131453", "title": "Militarismo giapponese", "text": ""}
{"id": "3131458", "revid": "123101378", "url": "https://it.wikipedia.org/wiki?curid=3131458", "title": "Carnivorous Plant Newsletter", "text": "La Carnivorous Plant Newsletter (CPN) \u00e8 la pubblicazione ufficiale della Societ\u00e0 internazionale delle piante carnivore (\"International Carnivorous Plant Society\", ICPS), la pi\u00f9 grande organizzazione di questo tipo al mondo. \u00c8 stata pubblicata ogni anno fin dal suo esordio nel 1972. Fondata originalmente da Don Schnell e Joe Mazrimas, includeva tra gli altri redattori Leo Song e Larry Mellichamp. Nel 1997, Don Schnell si ritir\u00f2 e i nuovi redattori Jan Schlauer e Barry Rice si unirono allo staff redazionale. Mazrimas lasci\u00f2 il comitato di redazione nel 1998, lasciando la produzione del giornale a Schlauer, Rice e Steve Baker (per l'impaginazione).\nIl bollettino si pubblica su base trimestrale, interamente a colori. Ogni numero \u00e8 lungo di solito 32 pagine. Gli articoli di interesse scientifico devono passare attraverso un processo anonimo di revisione paritaria prima di essere pubblicati. I tipici articoli includono anche argomenti di interesse orticolo, resoconti sul campo e descrizioni di nuovi taxa o cultivar.\nDescrizioni dei taxa.\nLa \"Carnivorous Plant Newsletter\" ha pubblicato descrizioni formali dei seguenti taxa."}
{"id": "3131459", "revid": "547034", "url": "https://it.wikipedia.org/wiki?curid=3131459", "title": "Senatori della IV legislatura del Regno di Sardegna", "text": "Elenco dei senatori della IV legislatura del Regno di Sardegna (dal 20 dicembre 1849 al 20 novembre 1853) con i nominati dal re Vittorio Emanuele II di Savoia.\nNomine.\nIl numero della prima colonna si riferisce al numero nella serie cronologica ufficiale.\nConvalida e giuramento:"}
{"id": "3131461", "revid": "55935", "url": "https://it.wikipedia.org/wiki?curid=3131461", "title": "Massimo Taparelli d'Azeglio", "text": ""}
{"id": "3131462", "revid": "110157", "url": "https://it.wikipedia.org/wiki?curid=3131462", "title": "Hohes Kreuz", "text": "Hohes Kreuz \u00e8 un comune di 1.399 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Leinetal."}
{"id": "3131463", "revid": "110157", "url": "https://it.wikipedia.org/wiki?curid=3131463", "title": "Reinholterode", "text": "Reinholterode \u00e8 un comune di 796 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Leinetal."}
{"id": "3131464", "revid": "287204", "url": "https://it.wikipedia.org/wiki?curid=3131464", "title": "Ahlwardt", "text": ""}
{"id": "3131465", "revid": "110157", "url": "https://it.wikipedia.org/wiki?curid=3131465", "title": "Steinbach (Turingia)", "text": "Steinbach \u00e8 un comune di 564 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Leinetal."}
{"id": "3131466", "revid": "110157", "url": "https://it.wikipedia.org/wiki?curid=3131466", "title": "Wingerode", "text": "Wingerode \u00e8 un comune di 1.242 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Leinetal."}
{"id": "3131467", "revid": "55935", "url": "https://it.wikipedia.org/wiki?curid=3131467", "title": "Luigi Rossi (politico)", "text": ""}
{"id": "3131474", "revid": "729019", "url": "https://it.wikipedia.org/wiki?curid=3131474", "title": "Gulfstream Aerospace Gulfstream X-54", "text": "Il Gulfstream Aerospace Gulfstream X-54 \u00e8 un velivolo da ricerca progettato dall'azienda statunitense Gulfstream Aerospace ed attualmente in fase di sviluppo per conto della NASA.\nIndiscrezioni sembrano ritenere che il velivolo possa integrare delle tecnologie per renderlo un business jet supersonico senza tuttavia produrre, o produrre in quantit\u00e0 trascurabile, il boom sonico rilevabile da terra. Da rilevare che la motorizzazione del velivolo \u00e8 affidata a due motori turboventola Rolls-Royce RB.183 Tay, che nella versione pi\u00f9 recente \u00e8 in grado di sviluppare una spinta pari a 69 kN (15\u00a0400 lbf), la stessa che \u00e8 adottata dai modelli Gulfstream G350/G450 ma che non consente loro di superare il muro del suono."}
{"id": "3131475", "revid": "701660", "url": "https://it.wikipedia.org/wiki?curid=3131475", "title": "Punizione di Aman", "text": "La Punizione di Aman \u00e8 un affresco (585\u00d7985 cm) di Michelangelo Buonarroti, databile al 1511-1512 circa e facente parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. La \"Punizione di Aman\" (Ester ) quindi, che \u00e8 il pennacchio a destra dell'altare, fu una delle ultime scene a essere realizzata.\nIl pennacchio fu interessato da una lesione che provoc\u00f2 una caduta dell'intonaco, restaurato con integrazioni prima dal Carnevali nel 1570 e poi dal Mazzuoli nel 1710-1712. La parte rifatta \u00e8 ben visibile nelle tre figure a sinistra poich\u00e9 di colore pi\u00f9 scuro, che testimonia l'annerimento degli affreschi gi\u00e0 nella seconda met\u00e0 del Cinquecento.\nDescrizione e stile.\nLa \"Punizione di Aman\" fa parte dei quattro pennacchi con storie del Vecchio Testamento, legate alla protezione del popolo d'Israele da parte di Dio. \nAman \u00e8 raffigurato tre volte: a destra il sovrano Assuero lo invia a prendere gli abiti regali per Mardocheo, che \u00e8 seduto sulla soglia; a sinistra Ester rivela ad Assuero la congiura di Aman e al centro Aman \u00e8 punito, issato su una sorta di croce con un vertiginoso scorcio che lo proietta fuori dalla rappresentazione, verso lo spettatore. Aman \u00e8 sempre riconoscibile per l'abito giallo, che compare come un panno volante nella scena del martirio, dove il corpo \u00e8 nudo. Il corpo che taglia diagonalmente la scena domina drammaticamente l'intera rappresentazione, ed \u00e8 rafforzato dalla parete bianca in scorcio della parete della stanza di Assuero, in cui si apre una porta che \u00e8 attraversata, con notevole virtuosismo compositivo, da Aman in movimento. \nMichelangelo, scegliendo il supplizio della crocifissione invece dell'impiccagione riportata nel testo biblico, sottoline\u00f2 il tema del parallelismo con la redenzione operata tramite l'incarnazione e il sacrificio di Cristo.\nIn questa scena, come nelle altre immediatamente vicine, l'artista insistette particolarmente sugli scorci, in rapporto a una lettura degli affreschi che prevalentemente doveva avvenire lungo l'asse centrale, dalla porta cerimoniale verso l'altare. Buonarroti impieg\u00f2 ventuno \"giornate\" per dipingere la scena, di cui ben tre per la sola figura di Aman: il disegno venne prima predisposto su un cartone e poi trasferito mediante incisione diretta, con una cura estrema per via dello scorcio particolarmente complesso. Esistono due fogli a sanguigna che studiano la sua figura, uno al British Museum e l'altro al Museo Teylers di Haarlem.\nAlcuni rettangoli scuri testimoniano lo stato delle pitture prima del restauro."}
{"id": "3131479", "revid": "2075463", "url": "https://it.wikipedia.org/wiki?curid=3131479", "title": "Small European Postal Administrations Cooperation", "text": "La Small European Postal Administrations Cooperation (in sigla SEPAC, in italiano \"Cooperazione fra piccole amministrazioni postali europee\") \u00e8 un'associazione fra 14 operatori postali europei, nata nel 1998, per promuovere la filatelia e, nello stesso tempo, evidenziare la storia, la natura e la cultura dei rispettivi paesi.\nStoria.\nNel 1994 un imprenditore filatelico italiano Paolo De Rosa organizz\u00f2 una conferenza con le 12 amministrazioni postali che rappresentava per esaminare alcune questioni di carattere filatelico di comune interesse.\nLa conferenza si \u00e8 ripetuta con cadenza annuale ma nel 1998 le amministrazioni postali, insoddisfatte della gestione Afinsa a cui nel frattempo l'azienda filatelica era stata venduta, decisero di rendersi autonome e fondarono la SEPAC.\nOrganizzazione.\nCriteri di ammissione.\nAll'associazione possono aderire le amministrazioni postali europee che siano autonome e che abbiano solo un piccolo mercato interno e pi\u00f9 del 50% dei loro clienti filatelici all'estero.\nFinalit\u00e0.\nObiettivo dell'associazione \u00e8:\nI membri dell'associazione tengono riunioni regolari e si incontrano almeno una volta all'anno per uno scambio di vedute in materia di filatelia.\nDal 1998 al 2006 Svanbjorg Manai (Posta F\u00f8royar) \u00e8 stata presidente di SEPAC; dal 2006 \u00e8 in carica Anita Haggblom (Posten \u00c5land).\nAttivit\u00e0.\nNel 2006 si sono svolte due conferenze generali dei paesi membri nelle quali \u00e8 stato adottato il logo ufficiale \u201csepac\u201d e soprattutto \u00e8 stato deciso di lanciare con cadenza biennale un'emissione congiunta di un francobollo a tema comune."}
{"id": "3131481", "revid": "110157", "url": "https://it.wikipedia.org/wiki?curid=3131481", "title": "Berlingerode", "text": "Berlingerode \u00e8 un comune di 1.246 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Lindenberg/Eichsfeld."}
{"id": "3131482", "revid": "106908", "url": "https://it.wikipedia.org/wiki?curid=3131482", "title": "Brehme", "text": "Brehme \u00e8 un comune di 1.135 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Lindenberg/Eichsfeld."}
{"id": "3131483", "revid": "547034", "url": "https://it.wikipedia.org/wiki?curid=3131483", "title": "Senatori della V legislatura del Regno di Sardegna", "text": "Elenco dei senatori della V legislatura del Regno di Sardegna (dal 19 dicembre 1853 al 25 ottobre 1857) con i nominati dal re Vittorio Emanuele II.\nNomine.\nIl numero della prima colonna si riferisce al numero nella serie cronologica ufficiale.\nConvalida e giuramento:"}
{"id": "3131484", "revid": "767487", "url": "https://it.wikipedia.org/wiki?curid=3131484", "title": "Ecklingerode", "text": "Ecklingerode \u00e8 un comune di 781 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Lindenberg/Eichsfeld."}
{"id": "3131486", "revid": "110157", "url": "https://it.wikipedia.org/wiki?curid=3131486", "title": "Ferna", "text": "Ferna \u00e8 un comune di 570 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Lindenberg/Eichsfeld."}
{"id": "3131495", "revid": "110157", "url": "https://it.wikipedia.org/wiki?curid=3131495", "title": "Hundeshagen", "text": "Hundeshagen \u00e8 una frazione della citt\u00e0 tedesca di Leinefelde-Worbis.\nStoria.\nIl comune di Hundeshagen venne aggregato nel 2018 alla citt\u00e0 di Leinefelde-Worbis."}
{"id": "3131499", "revid": "110157", "url": "https://it.wikipedia.org/wiki?curid=3131499", "title": "Tastungen", "text": "Tastungen \u00e8 un comune di 264 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Lindenberg/Eichsfeld."}
{"id": "3131502", "revid": "110157", "url": "https://it.wikipedia.org/wiki?curid=3131502", "title": "Wehnde", "text": "Wehnde \u00e8 un comune di 381 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Lindenberg/Eichsfeld."}
{"id": "3131503", "revid": "3115", "url": "https://it.wikipedia.org/wiki?curid=3131503", "title": "Gorgo (sommergibile)", "text": "Il Gorgo \u00e8 stato un sommergibile della Regia Marina, appartenente alla classe Tritone.\nStoria.\nDivenne operativo nel febbraio 1943 e rest\u00f2 in servizio per soli tre mesi prima della perdita. \nFu l'unico sommergibile della sua classe sul quale non fu necessaria la sostituzione delle eliche a passo costante (che su tutti gli altri diedero seri problemi) con quelle a passo variabile. \nL'8 febbraio 1943 attacc\u00f2 un trasporto alleato lanciandogli quattro siluri, ma fu mitragliato e poi bombardato con cariche di profondit\u00e0 rimanendo comunque illeso. \nPart\u00ec da Cagliari il 14 maggio, alle ore 22,00 per quella che doveva rivelarsi la sua ultima missione.\nAlle 16.44 del 21 maggio 1943, al largo di Orano, mentre navigava in superficie al comando del capitano di corvetta Innocenzo Ragusa per intercettare il convoglio statunitense \u00abGUS-7A\u00bb, fu avvistato da un ricognitore britannico dovendo immergersi. Alle 7.18 il cacciatorpediniere USS \"Nields\" (allertato dall'aereo), dopo aver individuato il sommergibile, gett\u00f2 nove bombe di profondit\u00e0 che per\u00f2 furono evitate dal \"Gorgo\" con un incremento della velocit\u00e0; la seconda scarica di nove cariche \u2013 alle 17.23 \u2013 fu evitata scendendo a 110 metri di profondit\u00e0 e anche la terza (sempre di nove bombe, alle 17.31) and\u00f2 a vuoto. Alle 17.41 il \"Nields\" gett\u00f2 la quarta scarica di cariche di profondit\u00e0 e poco dopo furono avvistate chiazze di carburante; la successiva ricerca con l'idrofono non trov\u00f2 pi\u00f9 traccia del \"Gorgo\" che fu quindi ritenuto affondato in posizione 36\u00b001' N e 00\u00b034' O. \nPer\u00ec l'intero equipaggio (il comandante Ragusa, 4 altri ufficiali e 42 fra sottufficiali e marinai).\nIl \"Gorgo\" aveva effettuato in tutto 3 missioni offensivo-esplorative e 13 di trasferimento, navigando per 5629 miglia in superficie e 611 in immersione."}
{"id": "3131507", "revid": "3115", "url": "https://it.wikipedia.org/wiki?curid=3131507", "title": "Emissione Sepac", "text": "L'Emissione Sepac \u00e8 un'emissione congiunta biennale di francobolli da parte dei paesi aderenti alla Small European Postal Administrations Cooperation (in sigla, SEPAC).\nStoria.\nNella conferenza generale del 2006, i paesi membri della SEPAC hanno deciso di lanciare un'emissione di francobolli congiunta con cadenza biennale. Dal 2014 l'emissione \u00e8 divenuta annuale.\nDal momento che l'Associazione sceglie il tema e poi ciascun paese lo sviluppa liberamente nella vignetta di un francobollo, tecnicamente si parla di emissione congiunta parallela.\nIl tema scelto per le prime emissioni (2007, 2009 e 2011) \u00e8 stato \"Panorama\".\nI francobolli dei paesi partecipanti, oltre a essere venduti singolarmente, vengono venduti anche riuniti in un \"folder\" in cui sono riportate notizie sui paesi emittenti e a cui sono allegati dei coupon da inviare alle rispettive amministrazioni postali per ricevere informazioni e un omaggio filatelico.\nAl \"folder\" \u00e8 stato dato il titolo accattivante di \"Beautiful corner of Europe\" (Angoli belli d'Europa)."}
{"id": "3131508", "revid": "759451", "url": "https://it.wikipedia.org/wiki?curid=3131508", "title": "Uder", "text": "Uder \u00e8 un comune di 2.640 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "3131510", "revid": "287204", "url": "https://it.wikipedia.org/wiki?curid=3131510", "title": "Asbach-Sickenberg", "text": "Asbach-Sickenberg \u00e8 un comune di 110 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "3131511", "revid": "533647", "url": "https://it.wikipedia.org/wiki?curid=3131511", "title": "SEPAC", "text": ""}
{"id": "3131515", "revid": "110157", "url": "https://it.wikipedia.org/wiki?curid=3131515", "title": "Birkenfelde", "text": "Birkenfelde \u00e8 un comune di 585 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "3131516", "revid": "767487", "url": "https://it.wikipedia.org/wiki?curid=3131516", "title": "Uba (fiume)", "text": "La Uba () \u00e8 un fiume del Kazakistan settentrionale, tributario di destra dell'Irty\u0161 (bacino idrografico dell'Ob')."}
{"id": "3131517", "revid": "113989804", "url": "https://it.wikipedia.org/wiki?curid=3131517", "title": "Dietzenrode-Vatterode", "text": "Dietzenrode-Vatterode \u00e8 un comune della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "3131518", "revid": "287204", "url": "https://it.wikipedia.org/wiki?curid=3131518", "title": "Eichstruth", "text": "Eichstruth \u00e8 un comune di 88 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "3131519", "revid": "110157", "url": "https://it.wikipedia.org/wiki?curid=3131519", "title": "Sora no Manimani", "text": " \n \u00e8 un manga giapponese di Mami Kashiwabara, la cui serializzazione \u00e8 iniziata nel novembre 2005 su \"Afternoon\" della K\u014ddansha. Un adattamento animato realizzato dallo Studio Comet e diretto da Shinji Takamatsu \u00e8 stato trasmesso in Giappone a partire dal luglio 2009.\nTrama.\n\"Sora no Manimani\" ruota intorno a Saku \u014cyagi, uno studente che si trasferisce nella citt\u00e0 in cui viveva quando aveva sette anni. All'epoca Saku aveva un'amica di nome Mihoshi Akeno, che amava l'astronomia e che spesso costringeva Saku ad uscire in piena notte per guardare le stelle insieme a lei, o per altre attivit\u00e0 simili, anche quando Saku avrebbe preferito rimanere a casa. La sera prima della partenza di Saku, il ragazzino si ruppe un braccio per \"parare\" Mihoshi che cadeva da un albero. Saku part\u00ec e non vide mai pi\u00f9 Mihoshi rimanendo per\u00f2 molto in collera con lei. Quando Saku e Mihoshi ormai adolescenti si rincontrano per\u00f2, dopo un breve periodo di astio, ritornano ad essere amici. Tuttavia Mihoshi ha ancora la stessa influenza sull'amico al punto di convincerlo ad iscriversi al club di astronomia, anzich\u00e9 a quello di letteratura. Al club si iscrive anche Hime Makita, una ragazza innamorata di Saku.\nMedia.\nManga.\nIl manga, scritto ed illustrato da Mami Kashiwabara, ha iniziato ad essere serializzato sulla rivista della K\u014ddansha \"Afternoon\" dal novembre 2005. Il primo volume \u00e8 stato pubblicato il 23 giugno 2006\nAnime.\nUn adattamento animato, realizzato dallo Studio Comet e diretto da Shinji Takamatsu, \u00e8 stato trasmesso in Giappone fra il 7 luglio ed il 22 settembre 2009."}
{"id": "3131520", "revid": "287204", "url": "https://it.wikipedia.org/wiki?curid=3131520", "title": "Lenterode", "text": "Lenterode \u00e8 un comune di 305 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "3131525", "revid": "547034", "url": "https://it.wikipedia.org/wiki?curid=3131525", "title": "Senatori della VI legislatura del Regno di Sardegna", "text": "Elenco dei senatori della VI legislatura del Regno di Sardegna (dal 14 dicembre 1857 al 21 gennaio 1860) con i nominati dal re Vittorio Emanuele II.\nNomine.\nIl numero della prima colonna si riferisce al numero nella serie cronologica ufficiale.\nConvalida e giuramento:"}
{"id": "3131526", "revid": "110157", "url": "https://it.wikipedia.org/wiki?curid=3131526", "title": "Lutter (Germania)", "text": "Lutter \u00e8 un comune di 716 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "3131534", "revid": "180202", "url": "https://it.wikipedia.org/wiki?curid=3131534", "title": "Festa di Halloween", "text": ""}
{"id": "3131535", "revid": "198326", "url": "https://it.wikipedia.org/wiki?curid=3131535", "title": "Episodi di My Generation", "text": "La prima e unica stagione della serie televisiva My Generation, \u00e8 stata trasmessa negli Stati Uniti dal 23 settembre 2010 sulla ABC. Il 1\u00ba ottobre, dopo la messa in onda dei primi due episodi, la ABC ha annunciato la cancellazione della serie. I quattro ulteriori episodi gi\u00e0 realizzati verranno distribuiti online.\nIn Italia la stagione \u00e8 attualmente inedita."}
{"id": "3131536", "revid": "767487", "url": "https://it.wikipedia.org/wiki?curid=3131536", "title": "Fukurokuju", "text": " \u00e8 una delle Sette Divinit\u00e0 della Fortuna (shichifukujin \u4e03\u798f\u795e), personaggi della mitologia giapponese. Si tratta della divinit\u00e0 preposta alla saggezza, felicit\u00e0 e alla lunga vita. Le altre divinit\u00e0 sono Ebisu, Daikoku, Benzaiten, Bishamonten, Jur\u014djin e Hotei.\nEtimologia.\nIl termine con il quale lo si identifica deriva dalla combinazione di \"Fuku\" = Felicit\u00e0, \"Roku\" = Ricchezza e \"ju\" = lunga vita.\nRaffigurazione.\nViene raffigurato come un uomo con la fronte alta, calvo e con lunghi baffi, porta sempre un bastone. Suoi compagni sono una tartaruga (simbolo di lunga vita) e una gru (simbolo di saggezza)."}
{"id": "3131537", "revid": "729019", "url": "https://it.wikipedia.org/wiki?curid=3131537", "title": "Fortezza di Clissa", "text": "La fortezza di Clissa (in croato \"tvr\u0111ava Klis\") \u00e8 una fortificazione sita nelle vicinanze di Clissa, in Croazia. \u00c8 situata a circa 5\u00a0km a nord-est di Spalato, sulla strada che conduce a Signo.\nStoria.\nMislav di Croazia succedette a Ladislao di Croazia come principe della Croazia Bianca e govern\u00f2 lo stato da Clissa.\nUn primo nucleo di guerrieri \"uscocchi\", capitanati da Petar Kru\u017ei\u0107, si trincerarono nella fortezza di Clissa per sbarrare ai turchi la strada che dall'entroterra bosniaco portava alle coste croate. Bisognosi di appoggio, gli \"uscocchi\", come il resto dei croati, accettarono il sovra-regno dell'Austria, riconoscendo Ferdinando I d'Asburgo come loro sovrano (1\u00ba gennaio 1527) in cambio di aiuti contro le forze di Istanbul.\nLa pace del 1540 lasci\u00f2 a Venezia solo le citt\u00e0 marittime; l'interno formava una provincia turca, governata dalla fortezza di Clissa da un \"Sanjak-bey\", ovvero un amministratore con poteri militari.\nNel 1596 delle truppe irregolari Veneziane attraverso la battaglia di Clissa si riappropriariono della fortezza per poi ricederla agli ottomani.\nAll'inizio della guerra di Candia, 1645-1669, i locali bey slavo-turchi sferrarono una serie di attacchi contro la veneziana Spalato, ma le forze della Serenissima - al comando del provveditore Leonardo Foscolo avevano resistito.\nDurante l'inverno del 1648, Foscolo decide che \u00e8 arrivato il momento di conquistarla per eliminare ogni minaccia a Spalato. Il passo di Clissa, inoltre, rappresenta una formidabile via di penetrazione verso l'interno della Bosnia nell'eventualit\u00e0 i veneziani scelgano di proseguire nell'offensiva . Si tratta di un'operazione complessa a causa della geografia della fortezza, una triplice cinta muraria in cima a uno sperone roccioso, e alla stagione inclemente. Il successo veneziano \u00e8 per\u00f2 completo e stabilizza in questo punto la frontiera sino alla caduta della Repubblica Serenissima nel maggio 1797\nNella cultura di massa.\nClissa \u00e8 stata utilizzata per le riprese della popolare serie tv della HBO \"Game of Thrones\"."}
{"id": "3131538", "revid": "110157", "url": "https://it.wikipedia.org/wiki?curid=3131538", "title": "Mackenrode", "text": "Mackenrode \u00e8 un comune di 354 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "3131540", "revid": "729019", "url": "https://it.wikipedia.org/wiki?curid=3131540", "title": "Saldatura per rifusione", "text": "La saldatura per rifusione \u00e8 un processo in cui viene utilizzata una pasta saldante (una miscela di stagno in polvere e flussante) per fissare temporaneamente uno o pi\u00f9 componenti elettrici ai loro punti di contatto, dopo di che l'intero assemblaggio viene sottoposto a calore controllato, che fonde la lega e salda permanentemente i componenti. La fusione pu\u00f2 essere completata in appositi forni, utilizzando lampade ad infrarossi oppure con saldatori ad aria calda, lavorando singolarmente ogni componente."}
{"id": "3131542", "revid": "439868", "url": "https://it.wikipedia.org/wiki?curid=3131542", "title": "R\u00f6hrig", "text": "R\u00f6hrig \u00e8 un comune di 255 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "3131543", "revid": "339392", "url": "https://it.wikipedia.org/wiki?curid=3131543", "title": "Raffaele de Ferrari", "text": ""}
{"id": "3131544", "revid": "110157", "url": "https://it.wikipedia.org/wiki?curid=3131544", "title": "W\u00fcstheuterode", "text": "W\u00fcstheuterode \u00e8 un comune di 607 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "3131547", "revid": "110157", "url": "https://it.wikipedia.org/wiki?curid=3131547", "title": "Thalwenden", "text": "Thalwenden \u00e8 un comune di 382 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "3131548", "revid": "179980", "url": "https://it.wikipedia.org/wiki?curid=3131548", "title": "Paul Carrera", "text": ""}
{"id": "3131549", "revid": "547034", "url": "https://it.wikipedia.org/wiki?curid=3131549", "title": "Senatori della VII legislatura del Regno di Sardegna", "text": "Elenco dei senatori della VII legislatura del Regno di Sardegna (dal 2 aprile 1860 al 17 dicembre 1860) con i nominati dal re Vittorio Emanuele II.\nNomine.\nIl numero della prima colonna si riferisce al numero nella serie cronologica ufficiale.\nConvalida e giuramento:"}
{"id": "3131550", "revid": "110157", "url": "https://it.wikipedia.org/wiki?curid=3131550", "title": "Teistungen", "text": "Teistungen \u00e8 un comune di 2.510 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Lindenberg/Eichsfeld."}
{"id": "3131551", "revid": "179980", "url": "https://it.wikipedia.org/wiki?curid=3131551", "title": "Hugo Alejandro Sotil", "text": ""}
{"id": "3131556", "revid": "110157", "url": "https://it.wikipedia.org/wiki?curid=3131556", "title": "B\u00fcttstedt", "text": "B\u00fcttstedt \u00e8 un comune di 921 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Westerwald-Obereichsfeld."}
{"id": "3131557", "revid": "110157", "url": "https://it.wikipedia.org/wiki?curid=3131557", "title": "Effelder", "text": "Effelder \u00e8 un comune di 1.333 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Westerwald-Obereichsfeld."}
{"id": "3131560", "revid": "671029", "url": "https://it.wikipedia.org/wiki?curid=3131560", "title": "Adler von L\u00fcbeck", "text": "La Adler von L\u00fcbeck, nota anche come Der Gro\u00dfe Adler (l'\"aquila di Lubecca\" o \"la grande aquila\") era una nave da guerra del XVI secolo della citt\u00e0 anseatica di Lubecca, in Germania. \nIl galeone da guerra fu costruita da Lubecca durante la Guerra nordica dei sette anni per accompagnare il suo convoglio di navi mercantili nel Mar Baltico e Mare del Nord. Tuttavia, l'Adler non \u00e8 mai stato messo in azione, dal momento che Lubecca aveva gi\u00e0 iniziato negoziati di pace con la Svezia al momento del completamento della nave. Dopo il Trattato di Stettino del 1570, la nave venne trasformata in una nave da carico per il commercio con la penisola iberica. La nave \u00e8 stata smantellata nel 1588 dopo venti anni di servizio."}
{"id": "3131562", "revid": "110157", "url": "https://it.wikipedia.org/wiki?curid=3131562", "title": "Gro\u00dfbartloff", "text": "Gro\u00dfbartloff (letteralmente: \u00abBartloff grande\u00bb, in contrapposizione alla vicina Kleinbartloff \u2013 \u00abBartloff piccola\u00bb) \u00e8 un comune di 953 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Westerwald-Obereichsfeld."}
{"id": "3131564", "revid": "124823311", "url": "https://it.wikipedia.org/wiki?curid=3131564", "title": "Altopiano del Tesino", "text": "L'Altopiano del Tesino, conosciuto anche come Conca del Tesino, Valle del Tesino o semplicemente Tesino (\"Tas\u00ecn \"in dialetto locale, \"Tesinotal\" o \"Taseinertal\" in tedesco) \u00e8 un altopiano del Trentino-Alto Adige, nella zona orientale della Provincia autonoma di Trento, al confine con il Veneto (precisamente con la provincia di Belluno). Secondo la Suddivisione Orografica Internazionale delle Alpi fa parte della Sezione alpina delle Dolomiti, nelle Alpi Sud-orientali.\nGeografia.\nIl Tesino si sviluppa nell'area meridionale delle Dolomiti, circondato dalla catena del Lagorai. Il versante nord che racchiude l'altopiano fa parte del Massiccio di Cima d'Asta: l'omonima montagna \u00e8 raggiungibile da Pieve Tesino tramite la Val Malene. Da questi monti nasce il torrente Grigno, che scorrendo tra i comuni della conca, ha creato una profonda valle fino a Grigno, dove il torrente sfocia nel fiume Brenta.\nIl lato sud della conca \u00e8 delimitato dalle ultime montagne della sezione dolomitica, il Monte Mezza e il Monte Lefre: essi separano l'altopiano dalla valle sottostante, la Valsugana. Il lato orientale, invece, presenta massicci che separano il Tesino dalla provincia di Belluno e dalla Valle del Vanoi. Lungo questo fronte vi \u00e8 il Celado, una vallata periferica.\nStoria.\nI primi insediamenti dell'altopiano risalgono all'epoca romana. Transitava, infatti, per questi luoghi, la strada romana \"Claudia Augusta Altinate\", un'importante via di comunicazione che collegava il porto sull'Adriatico di Altino con la citt\u00e0 tedesca di Augusta. Resti della via sono presenti nei pressi di Castello Tesino.\nDurante il Medioevo l'altopiano venne conteso tra il Principato Vescovile di Trento ed il vescovo di Feltre per quanto riguarda la giurisdizione secolare, rimanendo invece, per quanto riguarda la giurisdizione temporale, sotto il controllo feltrino fino alla fine del '700. Segu\u00ec le sorti del territorio trentino, venendo infine annesso ai possedimenti asburgici.\nDurante la prima guerra mondiale il territorio fu pesantemente colpito dagli eventi bellici: la quasi totalit\u00e0 di Castello Tesino venne distrutta da un bombardamento austriaco partito dall'abitato di Telve, in Valsugana. Al termine del conflitto l'intera conca entr\u00f2 a far parte del Regno d'Italia.\nDal 1943 al 1945 nel Tesino oper\u00f2 il \"Battaglione Gherlenda\", gruppo di partigiani della Brigata Garibaldi \"Antonio Gramsci\". Due partigiane del luogo, Ancilla Marighetto e Clorinda Menguzzato, morte in operazioni contro il nazifascismo, furono insignite della Medaglia d'oro al valor militare.\nPopolazione.\nAll'interno della conca del Tesino si sono sviluppati 3 comuni:\nIl territorio comunale di Pieve Tesino \"sconfina\" anche all'esterno dell'altopiano; la frazione di Pradellano, infatti, si trova esternamente alla conca vera e propria, separato dal centro comunale dal Passo Forcella.\nIl Tesino non ha una forma autonoma di amministrazione, ma i rappresentanti dei 3 comuni partecipano alla vita pubblica della Comunit\u00e0 Valsugana e Tesino (gi\u00e0 Comprensorio C3 della Bassa Valsugana e Tesino). I dati dei 3 comuni sono:\nEconomia.\nLe prime attivit\u00e0 economiche sviluppatesi nella zona furono la pastorizia e la falegnameria, grazie all'abbondanza di boschi lungo le pendici dei monti circostanti. Nel XVII secolo venne scoperta, nei dintorni di Pieve Tesino, una miniera di pietre focaie, e gli abitanti iniziarono a commerciarle, sia nel nord Italia sia nell'Europa centrale.\nSuccessivamente fior\u00ec nella zona la produzione e la commercializzazione di stampe. Per lo pi\u00f9 si trattava di raffigurazioni religiose, e grazie a questo commercio gli abitanti del Tesino conobbero una \"diaspora\", portandoli ad avere contatti anche con paesi fuori dall'Europa. Nel secondo dopoguerra iniziarono a svilupparsi le prime industrie; per lo pi\u00f9 si tratt\u00f2 di lavorazione del legno, ma tra Pieve Tesino e Cinte Tesino trov\u00f2 sede la \"Bailo\", un'azienda di produzione e vendita diretta di abbigliamento sportivo.\nAttualmente l'economia della conca si basa sul turismo, sia invernale che estivo. Per quanto riguarda il turismo estivo vengono proposte camminate lungo i sentieri ed escursioni in montagna, visite all'Arboreto e la pratica del golf presso il campo di Pieve Tesino. Durante la stagione invernale, invece, il turismo si concentra sul Passo Brocon, dove negli ultimi anni si \u00e8 sviluppata la pratica dello sci, grazie anche alla costruzione di impianti di risalita e all'installazione di un impianto di illuminazione che permette di sciare anche durante le ore notturne.\nLingua.\nLa lingua ufficiale \u00e8, ovviamente, l'italiano, ma \u00e8 largamente conosciuto e parlato il dialetto trentino, nella sua variante orientale. Questa variante, parlata anche nella parte orientale della Valsugana, si caratterizza per la forte influenza della lingua veneta, dalla quale prende numerosi termini e, soprattutto, l'accento. Questa influenza deriva dalla vicinanza con il Veneto, ma principalmente per l'origine dell'abitato di Castello Tesino.\nRimane poco parlato ma conosciuto il \"dergo\", dialetto stretto di origine tesina.\nTrasporti.\nIl Tesino \u00e8 raggiungibile tramite 4 infrastrutture viarie:\nI collegamenti del trasporto pubblico sono espletati con autobus dell'azienda Trentino Trasporti, che codifica il percorso Borgo Valsugana-Strigno-Castello Tesino con il codice 405."}
{"id": "3131575", "revid": "110157", "url": "https://it.wikipedia.org/wiki?curid=3131575", "title": "K\u00fcllstedt", "text": "K\u00fcllstedt \u00e8 un comune di 1.507 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Westerwald-Obereichsfeld."}
{"id": "3131576", "revid": "1847786", "url": "https://it.wikipedia.org/wiki?curid=3131576", "title": "Replacement Girl", "text": "Replacement Girl \u00e8 il singolo di debutto del rapper canadese Drake, estratto come singolo dal mixtape, \"Comeback Season\". Il singolo \u00e8 stato pubblicato nel 2007 e prodotto da Boi-1da e T-Minus e figura la collaborazione di Trey Songz. Il video musicale del brano \u00e8 stato il primo di un artista canadese senza etichetta ad essere trasmesso su BET."}
{"id": "3131577", "revid": "1543377", "url": "https://it.wikipedia.org/wiki?curid=3131577", "title": "Flutto (sommergibile)", "text": "Il Flutto \u00e8 stato un sommergibile della Regia Marina, appartenente alla classe Tritone.\nStoria.\nDurante le prove fu notato che le prestazioni del sommergibile erano inferiori a quelle previste (problema determinato anche dalle condizioni precarie in cui ormai si trovava l'industria italiana): minori autonomia sia emerso (1123 miglia meno del previsto) che immerso e velocit\u00e0 in immersione, maggior consumo di carburante, gravi problemi alle eliche a passo costante (che furono sostituite con quelle a passo variabile).\nIl 10 luglio 1943 part\u00ec da Bonifacio per la sua prima missione (al comando del tenente di vascello Francesco Caprile), al largo di Augusta; verso le tre del pomeriggio del giorno seguente attravers\u00f2 lo stretto di Messina e non diede pi\u00f9 notizie di s\u00e9.\nIn base alle notizie fornite dagli Alleati nel dopoguerra si venne a sapere che il \"Flutto\" era stato affondato l'11 o il 13 luglio 1943, al largo di Catania, dalle motosiluranti britanniche \"MTB 640\", \"MTB 651\" e \"MTB 670\".\nNon si salv\u00f2 nessuno dei 49 membri dell'equipaggio (il comandante Caprile, 5 altri ufficiali e 43 fra sottufficiali e marinai).\nIl \"Flutto\" aveva svolto 6 missioni di trasferimento e una sola di guerra, per totali 1923 miglia percorse."}
{"id": "3131578", "revid": "767487", "url": "https://it.wikipedia.org/wiki?curid=3131578", "title": "\u00c1ngel Liciardi", "text": " Figura al terzo posto della classifica dei realizzatori della Categor\u00eda Primera A.\nCaratteristiche tecniche.\nGioc\u00f2 come centravanti. Ebbe delle spiccate abilit\u00e0 di finalizzazione, che gli permisero di diventare a pi\u00f9 riprese il miglior marcatore del campionato ecuadoriano.\nCarriera.\nClub.\nDopo aver debuttato in Primera Divisi\u00f3n Argentina nel 1968 con il Belgrano, si trasfer\u00ec all'Emelec nel 1970. Messo sotto contratto poi dal Deportivo Cuenca, si stabil\u00ec come uno dei principali attaccanti del torneo: per quattro volte (di cui tre consecutive), difatti, fu il realizzatore pi\u00f9 prolifico, assommando pi\u00f9 di cento reti con la maglia del club. Nel 1975 stabil\u00ec il record del maggior numero di gol in un solo campionato, con trentasei marcature: tale primato dur\u00f2 fino per ventidue stagioni, fino a quando Iv\u00e1n Kaviedes non super\u00f2 la cifra il 7 dicembre 1998; l'attaccante and\u00f2 poi a stabilire un nuovo record, raggiungendo quota quarantatr\u00e9 reti. Dopo aver lasciato il Cuenca nel 1977, Liciardi gioc\u00f2 solo un'altra stagione, prima di ritirarsi nel 1978.\nNazionale.\nNaturalizzato ecuadoriano un anno dopo il suo arrivo nel Paese, venne convocato in Nazionale e debutt\u00f2 il 20 ottobre 1976; nelle poche partite da lui giocate, mantenne comunque una considerevole media: le marcature furono sette in nove incontri."}
{"id": "3131581", "revid": "287204", "url": "https://it.wikipedia.org/wiki?curid=3131581", "title": "Angel Liciardi", "text": ""}
{"id": "3131583", "revid": "287204", "url": "https://it.wikipedia.org/wiki?curid=3131583", "title": "Fabian Paz y Mino", "text": ""}
{"id": "3131587", "revid": "110157", "url": "https://it.wikipedia.org/wiki?curid=3131587", "title": "Wachstedt", "text": "Wachstedt \u00e8 un comune di 549 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Westerwald-Obereichsfeld."}
{"id": "3131591", "revid": "1305772", "url": "https://it.wikipedia.org/wiki?curid=3131591", "title": "Best I Ever Had (Drake)", "text": "Best I Ever Had \u00e8 un brano musicale di Drake, estratto come primo singolo dall'EP, \"So Far Gone\". Nel 2009, il brano \u00e8 stato nominato come \"Migliore canzone rap dell'anno\" da \"Billboard\".\nNel brano Drake fa uso dell'Auto-Tune.\nAccuse di plagio.\nIl produttore americano Kia Shine chiede i diritti per la canzone, sostenendo di aver co-scritto la canzone per Drake, dicendo di aver prodotto una traccia di un mixtape per Lil Wayne intitolata \"Do It for the Boy\", che, data la somiglianza con \"Best I Ever Had\", chiese il riconoscimento dell'interpolazione. Successivamente Drake sostenne che non aveva mai incontrato Shine e ammise di aver campionato la canzone di Lil Wayne, ma ha chiamato la pretesa dei diritti \"di cattivo gusto\".\nIn un'altra causa presentata il 24 giugno 2010, Drake \u00e8 stato citato in giudizio per violazione del copyright dalla Playboy Enterprises, che lo accusava di plagio per \"Best I Ever Had\", sostenendo che fosse un plagio di un successo del 1975 dei Hamilton, Joe Frank &amp; Reynolds, ovvero \"Fallin' in Love\", una canzone di cui la Playboy possiede il copyright. Il tutto si risolse con il cedimento dei diritti ad entrambi i pretendenti."}
{"id": "3131593", "revid": "729019", "url": "https://it.wikipedia.org/wiki?curid=3131593", "title": "Le Rh\u00f4ne 9C", "text": "Il Le Rh\u00f4ne 9C \u00e8 un motore aeronautico rotativo, a nove cilindri e raffreddato ad aria sviluppato dall'azienda francese Soci\u00e9t\u00e9 industrielle des moteurs Le Rh\u00f4ne nei primi anni dieci del XX secolo e prodotto sia dalla stessa che dalla Soci\u00e9t\u00e9 des Moteurs Gnome et Rh\u00f4ne che gli successe, dopo il 1915, grazie alla fusione con la Gnome.\nConosciuto anche come Le Rh\u00f4ne 80 hp in riferimento alla potenza nominale espressa, il motore venne montato su un buon numero di modelli di aerei militari della prima guerra mondiale. Il modello Le Rh\u00f4ne 9C venne anche prodotto su licenza da varie societ\u00e0, in Europa, Impero tedesco, Svezia e Regno Unito, e negli Stati Uniti d'America. La versione svedese, costruita dalla AB Thulinverken di Landskrona, venne commercializzata con la designazione Thulin A. In Germania il modello venne utilizzato dalla Motorenfabrik Oberursel come base per la produzione della serie Oberursel Ur."}
{"id": "3131595", "revid": "33689", "url": "https://it.wikipedia.org/wiki?curid=3131595", "title": "Audiffredi", "text": ""}
{"id": "3131599", "revid": "110157", "url": "https://it.wikipedia.org/wiki?curid=3131599", "title": "Steinheuterode", "text": "Steinheuterode \u00e8 un comune di 263 abitanti della Turingia, in Germania.\nAppartiene al circondario (\"Landkreis\") dell'Eichsfeld (targa EIC) ed \u00e8 parte della comunit\u00e0 amministrativa (\"Verwaltungsgemeinschaft\") di Uder."}
{"id": "3131600", "revid": "287204", "url": "https://it.wikipedia.org/wiki?curid=3131600", "title": "Gnome Omega", "text": "Lo Gnome Omega era un motore aeronautico radiale rotativo a sette cilindri raffreddati ad aria, sviluppato dall'azienda francese Soci\u00e9t\u00e9 Des Moteurs Gnome e prodotto dalla stessa e, dopo la sua fusione, dalla Gnome et Rh\u00f4ne negli anni dieci del XX secolo.\nBasato sui primi modelli dell'azienda tedesco imperiale Motoren Fabrik Oberursel costruiti su licenza in Francia, il Delta era caratterizzato da una disposizione radiale a singola stella dei cilindri e dalla presenza di un'unica valvola a fungo per ogni cilindro.\nVelivoli utilizzatori.\n\"Lista ricavata da Lumsden.\""}
{"id": "3131601", "revid": "1305772", "url": "https://it.wikipedia.org/wiki?curid=3131601", "title": "Successful", "text": "Successful \u00e8 un brano musicale di Drake, estratto come secondo singolo dall'EP, \"So Far Gone\". Al brano collaborano anche Trey Songz e Lil Wayne."}
{"id": "3131605", "revid": "76963", "url": "https://it.wikipedia.org/wiki?curid=3131605", "title": "Miyuki Sawashiro", "text": "Lavora per l'Aoni Production."}
{"id": "3131606", "revid": "107058272", "url": "https://it.wikipedia.org/wiki?curid=3131606", "title": "Carlo Pasta", "text": "Biografia.\n\u00c8 stato deputato per due legislature per il partito conservatore al Consiglio nazionale dal 1875 al 1878.\nFu promotore del turismo sul monte Generoso, fautore della costruzione del primo albergo montano (Bellavista) e successivamente della ferrovia a scartamento ridotto che collega la vetta sottocenerina con Capolago, inaugurata nel 1890. \nNel 1893, dopo aver riscattato la ferrovia, mentre stava recandosi in treno dal Bellavista alla vetta fu colpito da un improvviso e fatale attacco cardiaco. Nel 1895 in sua memoria venne collocato nel cimitero comunale il monumento che lo ritrae con lo sguardo rivolto al Generoso."}
{"id": "3131608", "revid": "729019", "url": "https://it.wikipedia.org/wiki?curid=3131608", "title": "Gnome Delta", "text": "Lo Gnome Delta, meglio conosciuto come Monosoupape, era un motore aeronautico radiale a nove cilindri rotativi raffreddati ad aria, sviluppato dall'azienda francese Soci\u00e9t\u00e9 Des Moteurs Gnome e prodotto dalla stessa e, dopo la sua fusione, dalla Gnome et Rh\u00f4ne negli anni dieci del XX secolo.\nBasato sui primi modelli dell'azienda tedesco imperiale Motorenfabrik Oberursel costruiti su licenza in Francia, il Delta era caratterizzato da una disposizione radiale a singola stella dei cilindri e dalla presenza di un'unica valvola per ogni cilindro."}
{"id": "3131613", "revid": "287204", "url": "https://it.wikipedia.org/wiki?curid=3131613", "title": "Spi\u0161sk\u00fd \u0160tvrtok", "text": "Spi\u0161sk\u00fd \u0160tvrtok (prima del 1927 solo \"\u0160tvrtok\", in tedesco \"Donnersmark\", in ungherese \"Cs\u00fct\u00f6rt\u00f6khely\", in polacco \"Spiski Czwartek\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nNelle cronache storiche il villaggio fu menzionato per la prima volta nel 1263."}
{"id": "3131617", "revid": "196390", "url": "https://it.wikipedia.org/wiki?curid=3131617", "title": "Ultra HDTV", "text": ""}
{"id": "3131618", "revid": "196390", "url": "https://it.wikipedia.org/wiki?curid=3131618", "title": "4320p", "text": ""}
{"id": "3131619", "revid": "767487", "url": "https://it.wikipedia.org/wiki?curid=3131619", "title": "The Original Monster Mash", "text": "The Original Monster Mash \u00e8 il primo e unico album studio del cantante statunitense Bobby \"Boris\" Pickett, pubblicato nel 1962.\nIl titolo dell'album deriva da quello del singolo \"Monster Mash\", messo in commercio tempo prima."}
{"id": "3131627", "revid": "58775222", "url": "https://it.wikipedia.org/wiki?curid=3131627", "title": "8K", "text": ""}
{"id": "3131629", "revid": "425563", "url": "https://it.wikipedia.org/wiki?curid=3131629", "title": "Bobby &quot;Boris&quot; Pickett", "text": ""}
{"id": "3131631", "revid": "196390", "url": "https://it.wikipedia.org/wiki?curid=3131631", "title": "Ultra High Definition Television", "text": ""}
{"id": "3131634", "revid": "196390", "url": "https://it.wikipedia.org/wiki?curid=3131634", "title": "Ultra High Definition", "text": ""}
{"id": "3131637", "revid": "767487", "url": "https://it.wikipedia.org/wiki?curid=3131637", "title": "Leo van Veen", "text": "Carriera.\nGiocatore.\nVan Veen inizia la sua carriera nel DOS, successivamente gioca per l' dal 1970 al 1982 con la sola eccezione del primo semestre del 1979 trascorso negli Stati Uniti con i Los Angeles Aztecs, diventando una bandiera del club e venendo soprannominato Mister FC Utrecht. Nel 1982 passa all'Ajax, con il quale vince sia il campionato che la Coppa delle Coppe giocando sia da attaccante o da centrocampista offensivo che da difensore e lottando per il posto con giocatori come Jan M\u00f8lby e Frank Rijkaard. In seguito ritorna all'Utrecht per poi chiudere la carriera nel 1986 con l'RKC Waalwijk, all'et\u00e0 di quarant'anni. Dopo aver giocato un totale di 555 partite nel campionato olandese segnando 174 gol.\nAllenatore.\nNel maggio 1985 van Veen \u00e8 uno dei candidati, insieme a Johan Cruyff e Rinus Isra\u00ebl uno dei candidati per sostituire Aad de Mos, appena esonerato dall'Ajax, che ha poi scelto Cruyff come allenatore. Dal 1986 al 1988 e dal 1995 al 1996 allena l'RKC, mentre dal 1989 al 1993 allena il . Dal 1993 al 1995 va ad allenare l'Utrecht, mentre nella stagione 1996-97 allena il Go Ahead Eagles. Nel 1999 diventa l'allenatore dell'Ajax Cape Town in Sudafrica. Nel 2000 passa all'Ajax come assistente di Co Adriaanse insieme all'altro ex giocatore dell'Ajax Peter Boeve, rimanendo in questo ruolo nelle stagioni 2000-01 e 2001-02, successivamente diventa l'allenatore dell'Haarlem, club satellite dell'Ajax, prima di ritornare ad Amsterdam come scout. In seguito lavora per breve tempo come scout al NEC Nijmegen, prima di ritornare a fare l'assistente di Co Adriaanse all'Al-Sadd in Qatar nell'estate del 2007."}
{"id": "3131638", "revid": "438678", "url": "https://it.wikipedia.org/wiki?curid=3131638", "title": "Il verde prato dell'amore", "text": "Il verde prato dell'amore (\"Le bonheur\") \u00e8 un film del 1965 diretto da Agn\u00e8s Varda.\nTrama.\nFran\u00e7ois, un giovane falegname impiegato presso lo zio, vive una vita agiata e felice assieme a sua moglie Th\u00e9r\u00e8se, una sarta, e i loro due bambini, Pierrot e Gisou. Assieme escono di frequente per delle passeggiate nei boschi. Nonostante l'abbondanza di felicit\u00e0 nella sua vita e l'amore inconfutabile per sua moglie e i suoi bambini, Fran\u00e7ois si innamora di \u00c9milie, una donna nubile e attraente che lavora alle poste, possiede un appartamento tutto suo e somiglia molto a Th\u00e9r\u00e8se. \u00c9milie, consapevole della sua felicit\u00e0 familiare, lo ricambia.\nUn weekend, durante un pic-nic nei boschi, Th\u00e9r\u00e8se chiede a Fran\u00e7ois il motivo della sua particolare felicit\u00e0 nell'ultimo periodo. Lui le risponde che quella che gi\u00e0 sentiva con lei e i bambini non \u00e8 cambiata, anzi \u00e8 aumentata dopo l'incontro con \u00c9milie. Dopo aver messo a dormire i bambini sotto un albero, Th\u00e9r\u00e8se incoraggia Fran\u00e7ois a fare l'amore con lei. Al termine, lui si addormenta e, al suo risveglio, vede che Th\u00e9r\u00e8se \u00e8 sparita. Dopo una ricerca disperata, trova il suo corpo, recuperato dal lago da alcuni pescatori.\nPoco tempo dopo, Fran\u00e7ois ritorna al lavoro e cerca \u00c9milie. Questa ben presto va a vivere con lui e tutto torna come prima: la nuova famiglia vive in armonia e di frequente escono per delle passeggiate nei boschi. Fran\u00e7ois ha ritrovato l'abbondanza di felicit\u00e0 nella sua vita."}
{"id": "3131640", "revid": "290948", "url": "https://it.wikipedia.org/wiki?curid=3131640", "title": "Vasodilatanti", "text": ""}
{"id": "3131644", "revid": "1087849", "url": "https://it.wikipedia.org/wiki?curid=3131644", "title": "Bivacco Sigot", "text": "Il bivacco Mario Sigot \u00e8 un bivacco situato nel comune di Exilles (TO), in valle di Susa, nelle Alpi Cozie, a 2.910\u00a0m s.l.m.\nStoria.\nIl bivacco \u00e8 intitolato a Mario Sigot, un alpinista della sezione CAI di Susa morto nell'inverno del 1994 nel corso di una salita alla Grand'Hoche.\nAlla sua realizzazione hanno contribuito, oltre ai volontari della sezione CAI di Susa, anche la Provincia di Torino, la Comunit\u00e0 montana Alta Valle di Susa e il Corpo nazionale di soccorso alpino.\nCaratteristiche.\nIl bivacco \u00e8 realizzato in acciaio rivestito in legno e vetroresina.\nSi trova all'inizio dell'ampio pianoro detritico che si stende tra la cima del Vallonetto, la punta Galambra e la punta Sommeiller. A breve distanza dal bivacco i passi Galambra e Fourneaux permettono di scendere verso Bardonecchia.\nAccessi.\nL'accesso avviene partendo da Grange della Valle Exilles (circa 1800 m s.l.m.) in circa tre ore, seguendo inizialmente il sentiero per il rifugio Levi Molinari e quindi proseguendo sul sentiero Balcone dell'alta valle di Susa."}
{"id": "3131645", "revid": "8596", "url": "https://it.wikipedia.org/wiki?curid=3131645", "title": "Schonzeit f\u00fcr F\u00fcchse", "text": ""}
{"id": "3131652", "revid": "767487", "url": "https://it.wikipedia.org/wiki?curid=3131652", "title": "Alle Jahre wieder", "text": "Anno per anno (\"Alle Jahre wieder\") \u00e8 un film del 1967 diretto da Ulrich Schamoni.\nTrama.\nDiretto verso la casa di famiglia a M\u00fcnster, per i tradizionali riti natalizi, Hannes L\u00fccke si prepara ad affrontare come ogni anno la solida realt\u00e0 borghese. Ma questa volta ci sar\u00e0 qualcosa di diverso, i valori tramandati sempre uguali stanno scricchiolando. Hannes, che \u00e8 gi\u00e0 fidanzato, prende la sua giovane amica Inga e lo porta in albergo. Nessuno dovrebbe vederla nei paraggi e lei dovrebbe restarsene lontana da Hannes, ma la presenza di Inga contribuir\u00e0 a mettere i bastoni tra le ruote ai progetti festivi in famiglia, tra fidanzata e compagni di scuola.\nProduzione.\nIl film fu prodotto dalla Peter Schamoni Film. Venne girato a M\u00fcnster, in Renania Settentrionale-Vestfalia.\nDistribuzione.\nDistribuito dalla Constantin Film, usc\u00ec nelle sale cinematografiche tedesche il 5 luglio 1967 dopo essere stato presentato il 29 giugno in concorso al Berlin International Film Festival. Fu distribuito anche nella DDR, dove venne proiettato in pubblico il 26 gennaio 1968."}
{"id": "3131653", "revid": "1702319", "url": "https://it.wikipedia.org/wiki?curid=3131653", "title": "Parrocchie della diocesi di Fossano", "text": "Le parrocchie della diocesi di Fossano sono 33 e sono distribuite in comuni e frazioni appartenenti alla provincia di Cuneo.\nZona vicariale Fossano citt\u00e0.\nComprende le parrocchie del centro e delle frazioni Boschetti e San Martino di Fossano. La popolazione del territorio ammonta a 20.455 unit\u00e0.\nZona vicariale nord-est.\nComprende le parrocchie dei comuni di Cervere e Salmour e delle frazioni Levaldigi e Tetti Roccia di Savigliano, Loreto, Sant'Antonio Baligio, San Lorenzo e Tagliata di Fossano. La popolazione del territorio ammonta a 9.410 unit\u00e0.\nZona vicariale sud-ovest.\nComprende le parrocchie dei comuni di Centallo, Villafalletto e Vottignasco e delle frazioni Gerbo, Maddalene, Mellea, Murazzo, Piovani, San Sebastiano Comunia e San Vittore di Fossano. La popolazione del territorio ammonta a 12.970 unit\u00e0."}
{"id": "3131655", "revid": "729019", "url": "https://it.wikipedia.org/wiki?curid=3131655", "title": "Battaglia del \u00c7unukbahir", "text": "La battaglia del \u00c7unukbahir si svolse dal 6 al 10 agosto 1915, durante la campagna di Gallipoli, nel secondo anno della prima guerra mondiale. Gli scontri ebbero luogo sul rilievo chiamato \"\u00c7unukbahir\", sulla penisola turca di Gallipoli, tra l'esercito dell'Impero britannico e l'esercito turco.\nAntefatti.\nLa battaglia faceva parte di una serie di diversivi attuati dai britannici per distogliere l'attenzione dei difensori turchi da un'offensiva pi\u00f9 ampia, l'offensiva d'agosto, il cui intento era di ottenere il controllo della penisola di Gallipoli e dello stretto adiacente.\nAlle 19:30 del 6 agosto, poco dopo l'attacco a Lone Pine, il brigadiere generale John Monash guid\u00f2 la 4\u00aa Brigata australiana (13\u00ba, 14\u00ba, 15\u00ba e 16\u00ba Battaglione) lungo una strada da poco realizzata. Durante la sua marcia, la 4\u00aa Brigata sent\u00ec sul fianco destro il frastuono dell'assalto neozelandese ai piedi della cresta vicina. Il loro obiettivo era di liberare la strada per l'assalto (sempre neozelandese) al \u00c7unukbahir, alle prime luci del 7 agosto. Durante la notte gli scontri si risolsero in un grande successo per i neozelandesi.\nBattaglia.\n6 agosto.\nLa brigata neozelandese (battaglioni \"Otago\", \"Auckland\", \"Wellington\" e \"Canterbury\") inizi\u00f2 la scalata di una cresta coperta dalla macchia mediterranea di fronte a \u00c7unukbahir. Gli uomini di Monash, accompagnati dalla 40\u00aa Brigata britannica e dalla 29\u00aa Brigata indiana, proseguirono fino alle pendici ovest della quota 971, \"Koja \u00c7emen Tepe\". Durante la notte per\u00f2 si persero e all'alba si trovarono ben distanti dalle posizioni che avrebbero dovuto raggiungere per attaccare la Quota 971; fu ordinato allora di fermarsi e di trincerare la zona. Nessuna delle brigate era in una posizione utile per attaccare, solo i neozelandesi, superato l'apice di alcuni pendii che furono chiamato \"Rhododendron Ridge\" (Cresta del Rododendro), poterono avvistare il \u00c7unukbahir pochi chilometri pi\u00f9 avanti.\n7 agosto.\nFu a questo punto, all'alba del 7 agosto 1915, che accadde una delle pi\u00f9 conosciute tragedie australiane a Gallipoli, la strage della 3\u00aa Brigata di cavalleria leggera sul \"Nek\". Prima dell'alba dello stesso giorno, il battagliane che guidava le truppe neozelandesi, l'\"Otago\", raggiunse il \u00c7unukbahir. Il generale Birdwood, comandante delle forze dell'ANZAC, concesse alla cavalleria di fornire tutto il supporto possibile all'assalto al \u00c7unukbahir, sull'assunto che se i rinforzi turchi fossero stati tenuti lontani dalla cima del rilievo, anche per una mezz'ora, il principale obiettivo dell'offensiva poteva essere raggiunto.\nAlle 04:30 la prima ondata dell'8\u00ba Reggimento di cavalleria usc\u00ec dalle trincee e avanz\u00f2 verso le linee turche del Nek; alcuni minuti dopo, part\u00ec anche la seconda ondata. In appena mezz'ora, altre due ondate, del 10\u00ba Reggimento, incontrarono la medesima sorte.\n8 agosto.\nL'8 agosto vide i combattimenti pi\u00f9 feroci per i neozelandesi durante l'attacco al \u00c7unukbahir, preliminare di un assalto generale alle linee turche. Le linee dell'Impero britannico era divise in tre parti: a destra vi erano i neozelandesi del generale di brigata F.E. Johnston, il quale ricevette l'ordine di assaltare il \u00c7unukbahir all'alba. Con il reggimento di M\u0101ori vi era un'altra brigata neozelandese, la 26\u00aa Batteria di artiglieria da montagna indiana, il reggimento neozelandese \"Auckland\" e due reggimenti inglesi (il 7\u00ba e l'8\u00ba della 13\u00aa Divisione britannica). Le unit\u00e0 al centro e a sinistra, comandate dal generale H.V. Cox, erano una batteria a cavallo indiana e alcune unit\u00e0 dei reggimenti britannici \"Warwick\", \"Worcester\", \"North Staffords\" e \"South Lancashire\".\nI Maori avanzarono in un'alba cupa e con un deciso assalto ottennero una buona posizione sulla cresta, dove cominciarono a trincerarsi. In tutto il fianco destro alleato vi era un'unica mitragliatrice, e durante gli scontri i turchi concentrarono cos\u00ec il loro fuoco sull'arma colpendo il tenente Waldren, il caporale Ferris ed altri sette uomini (tutti, uno dopo l'altro, prendevano il posto del compagno ferito o ucciso alla mitragliatrice) prima che l'arma pesante fosse portata via.\nDopo aver conquistato la cima i neozelandesi dovettero respingere i contrattacchi turchi, con pesanti perdite dovute ad ogni sorta di arma nemica, dall'artiglieria alla baionetta. Oltre che contro i nemici, i neozelandesi dovettero combattere anche contro il caldo, la sete e gli effetti psicologici della battaglia. Nonostante tutto, riuscirono a trincerarsi saldamente sulla cima del \u00c7unukbahir e tennero la posizione per alcuni giorni.\n9 - 10 agosto.\nVista l'incapacit\u00e0 di riuscire a riprendere il controllo del colle, il generale turco Mustafa Kemal invi\u00f2 sul posto dei rinforzi e prepar\u00f2 i suoi uomini all'attacco decisivo. Sotto l'imponente fuoco che i turchi sfoggiarono per riprendersi la cima, i neozelandesi resistettero solo aggrappandosi alla loro disperata tenacia, fino alla notte tra il 9 e il 10 agosto quando, in assenza di cibo e di riposo, dovettero ritirarsi. I neozelandesi furono rimpiazzati da soli due battaglioni britannici, il 6\u00ba \"Nord Lancashire\" e il 5\u00ba \"Wiltshires\", per via delle ridotte dimensioni delle trincee. I turchi diedero inizio ad un tremendo assalto alle prime luci del 10 agosto, riprendendosi la cima del \u00c7unukbahir. Il colle fu perso definitivamente e nessun soldato britannico o delle colonie riuscir\u00e0 pi\u00f9 a raggiungere la sommit\u00e0 del rilievo.\nConseguenze.\nLa sconfitta britannica, assieme alle altre sconfitte durante le operazioni diversive, costrinse l'alto comando ad annullare la massiccia offensiva programmata. Dei 400 Maori che assaltarono il \u00c7unukbahir, 17 furono uccisi, 89 furono feriti e 2 risultarono dispersi."}
{"id": "3131657", "revid": "290948", "url": "https://it.wikipedia.org/wiki?curid=3131657", "title": "Grotian", "text": ""}
{"id": "3131658", "revid": "8596", "url": "https://it.wikipedia.org/wiki?curid=3131658", "title": "Lebenszeichen - Segni di vita", "text": ""}
{"id": "3131665", "revid": "124123", "url": "https://it.wikipedia.org/wiki?curid=3131665", "title": "Izz abu-l-Murhaf ibn Munqidh", "text": "Durante il suo regno, le terre dei Banu Munqidh furono attraversate dai cavalieri europei della Prima crociata. Come molti altri emiri della Siria, anche Izz abu-l-Murhaf ibn Munqidh non si oppose al passaggio dei cavalieri latini, vincitori dei turchi selgiuchidi nell'Assedio di Antiochia (1098), ma anzi forn\u00ec loro viveri e cavalli per proseguire la marcia verso Gerusalemme."}
{"id": "3131675", "revid": "376772", "url": "https://it.wikipedia.org/wiki?curid=3131675", "title": "Basilica-cattedrale Maria Regina del Mondo", "text": ""}
{"id": "3131677", "revid": "767487", "url": "https://it.wikipedia.org/wiki?curid=3131677", "title": "Jur\u014djin", "text": ", conosciuto anche con il nome di Gama \u00e8 una delle Sette Divinit\u00e0 della Fortuna (shichifukujin \u4e03\u798f\u795e), personaggi della mitologia giapponese. Le altre divinit\u00e0 sono Ebisu, Daikoku, Benzaiten, Bishamonten, Fukurokuju e Hotei. Si tratta della divinit\u00e0 della longevit\u00e0.\nRaffigurazione.\nViene raffigurato come un anziano sempre sorridente, con una lunga barba bianca e calvo, porta un bastone e un ventaglio. Spesso viene dipinto in compagnia di un cervo, simbolo di longevit\u00e0."}
{"id": "3131678", "revid": "633110", "url": "https://it.wikipedia.org/wiki?curid=3131678", "title": "Marea (sommergibile)", "text": "Il Marea \u00e8 stato un sommergibile della Regia Marina, appartenente alla classe Tritone.\nStoria.\nAttivit\u00e0 bellica.\nCostruito nel cantiere navale di Monfalcone, ebbe sostituite le eliche a passo costante con quelle a passo variabile, a causa di vari malfunzionamenti alle prime.\nDopo l'addestramento, svoltosi nell'Adriatico settentrionale, si trasfer\u00ec a Napoli il 1\u00ba agosto 1943 al comando del sottotenente di vascello Attilio Russo.\nFino all'armistizio comp\u00ec in tutto 2 missioni offensive e 5 di trasferimento, per un totale di 2371 miglia di navigazione in superficie e 327 in immersione.\nIl 3 settembre usc\u00ec in mare per contrastare l'ormai prossimo (cos\u00ec almeno si riteneva) sbarco alleato in Calabria ma fu fatto tornare in porto poco dopo, non avendo trovato nessuna nave nemica.\nIl 7 settembre fu nuovamente inviato nel basso Tirreno nel corso del \u00abPiano Zeta\u00bb, che prevedeva l'impiego della residua flotta di sommergibili contro lo sbarco alleato; l'indomani, tuttavia, in seguito all'annuncio dell'armistizio, diresse per Bona ove si consegn\u00f2 agli Alleati.\nFu poi trasferito a Malta (il 16 settembre 1943, assieme ad altri cinque sommergibili, scortato dal cacciatorpediniere \"Isis\"), a Taranto (il 6 ottobre 1943, assieme a cinque altri sommergibili, fra cui il gemello \"Vortice\", e a varie altre unit\u00e0) ed infine a Brindisi.\nDurante la cobelligeranza svolse due missioni speciali (dal 3 al 9 novembre e dal 23 al 29 dicembre 1943) sbarcando spie nei pressi di Cortellazzo.\nDal febbraio 1944 al maggio 1945 fu impiegato alle Bermuda, e successivamente nella Naval Submarine Base New London di Groton (Connecticut) per esercitazioni antisommergibile alleate, svolgendo ben 139 missioni di questo tipo.\nIl trattato di pace e la cessione all'Unione Sovietica.\nAl termine del conflitto, in base alle clausole del trattato di pace il battello venne assegnato all'Unione Sovietica, che ottenne una cospicua copia di naviglio e venne radiato il 1\u00ba febbraio 1948 in attesa della consegna ai sovietici che avvenne nel febbraio dell'anno successivo a Valona. Per tutte le navi assegnate ai sovietici la consegna sarebbe dovuta avvenire nel porto di Odessa, ad eccezione della corazzata \"Giulio Cesare\" e dei due sommergibili \"Nichelio\" e \"Marea\", la cui consegna era prevista nel porto albanese di Valona, in quanto la Convenzione di Montreux non consentiva il passaggio attraverso i Dardanelli di navi da battaglia e sommergibili appartenenti a stati privi di sbocchi sul Mar Nero. Le tre unit\u00e0 partirono da Augusta con equipaggi della marina mercantile sotto le sigle provvisorie \"Z 11\" \"(Cesare)\", \"Z 13\" \"(Marea)\" e \"Z 14 (Nichelio).\" A Valona avvenne subito il trasferimento temporaneo alla commissione sovietica, guidata dal contrammiraglio Lev\u010denko, quindi il 6 febbraio 1949 venne formalizzata la cessione della corazzata e il giorno seguente, 7 febbraio, quella dei due sommergibili.\nIl Marea venne rinominato \"I-41\" e parti` il 15 febbraio, insieme alle altre due unit\u00e0, verso la sua nuova base di Sevastopol, dove giunse il 26 febbraio. Il 16 giugno 1949 venne rinominato \"S-32\" e svolse missioni di addestramento per la Flotta sovietica del Mar Nero fino al 17 febbraio 1956. Venne radiato il 27 dicembre dello stesso anno per essere successivamente smantellato all'inizio degli anni sessanta."}
{"id": "3131679", "revid": "729019", "url": "https://it.wikipedia.org/wiki?curid=3131679", "title": "Operazione Gamba di Legno", "text": "L'operazione Gamba di Legno (in inglese: \"Operation Wooden Leg\", in ebraico: \u05de\u05d1\u05e6\u05e2 \u05e8\u05d2\u05dc \u05e2\u05e5, \"Mivtza Regel Etz\") fu un raid delle Forze aeree israeliane contro la sede dell'organizzazione per la Liberazione della Palestina (OLP), a Hammam Chott in Tunisia, a 19 chilometri dalla capitale Tunisi. Ebbe luogo il 1\u00ba ottobre 1985.\nAntefatto.\nA seguito della guerra del Libano del 1982, l'OLP trasfer\u00ec il suo quartier generale in Tunisia. All'alba del 25 settembre 1985, nella ricorrenza della festivit\u00e0 ebraica dello \"Yom Kippur\" (\"Giornata dell'Espiazione\"), attorno alle 04:30, tre civili israeliani (tra cui una donna) furono dapprima sequestrati e poi uccisi a bordo della \"First\", la loro barca a vela ormeggiata nel porto turistico di Larnaca, a Cipro.\nUna sezione d\"'\u00e9lite\" dell'OLP, conosciuta come \"Forza 17\" e composta da tre uomini (di cui uno: Abdel-Hakim Khalifa con passaporto giordano; Khaled Abdel-Kader Khatib\",\" siriano e Ian Michael Davison, cittadino britannico), rivendic\u00f2 l'attacco con una telefonata anonima all'agenzia di stampa France Press, domandando la liberazione di 20 detenuti palestinesi precedentemente arrestati in diverse azioni della Marina militare israeliana.\nIl 27 settembre il governo israeliano domand\u00f2 l'estradizione dei 3 \"feda\u00ecn\" in virt\u00f9 della Convenzione per la repressione del terrorismo del Consiglio d'Europa del 1977 ratificato sia da Israele sia da Cipro, ma questi rifiutarono la richiesta.\nIl governo israeliano e le forze aeree israeliane decisero per un'immediata azione di ritorsione, e scelsero come obiettivo il quartier generale dell'OLP vicino a Tunisi. Le informazioni di intelligence fornite al governo israeliano da Jonathan Pollard facilitarono notevolmente il raid.\nL'attacco.\nL'attacco fu realizzato da otto F-15 Eagle con il supporto aereo e la copertura di altri due F15. Il piano di volo venne studiato in modo da aggirare la copertura radar di Egitto, Libia e della VI flotta USA basata nel Mediterraneo.\nAlle ore 07:00 del 1\u00ba ottobre, gli aerei decollarono dalla base aerea di Tel Nof, nel nord di Israele, alla volta della Tunisia. Un Boeing 707 riforn\u00ec gli aerei in volo sopra il mar Mediterraneo per consentire che l'operazione venisse eseguita al meglio su una tale lunghezza. Verso le 11:00 gli aerei israeliani sganciarono le bombe a guida di precisione sulla sede dell'OLP, in prossimit\u00e0 del mare. Degli elicotteri imbarcati erano pronti su una nave da guerra al largo di Malta nel caso fosse stato necessario recuperare piloti di eventuali aerei abbattuti, ma tale eventualit\u00e0 non si verific\u00f2. Dopo l'attacco, gli F15 israeliani vennero di nuovo riforniti in volo mentre rientravano alla base in Israele. Il quartier generale dell'OLP venne distrutto, anche se Yasser Arafat, il capo dell'organizzazione, non era l\u00ec al momento e riusc\u00ec a salvarsi. L'operazione port\u00f2 all'uccisione di 68 persone (50 palestinesi e 18 civili tunisini) e si contarono centinaia di feriti.\nL'obiettivo dell'operazione si trovava a 2.060 chilometri di distanza e la missione fu quella a pi\u00f9 lunga distanza svolta dalle Forze di Difesa Israeliane dopo quella ad Entebbe, in Uganda, nel 1976, e prima dell'operazione \"Opera\" in Iraq del 1981.\nConseguenze.\nL'Assemblea generale dell'ONU, con la risoluzione n. 573 del 4 ottobre 1985, condann\u00f2 energicamente il raid di Israele contro il territorio tunisino, evidenziando una flagrante violazione dello statuto delle Nazioni Unite e del diritto internazionale. Chiese insistentemente agli Stati membri dell'Organizzazione delle Nazioni Unite di prendere misure per dissuadere Israele dal ricorrere a tali atti contro la sovranit\u00e0 e l'integrit\u00e0 territoriale di tutti gli Stati e chiese a Israele di non perpetrare tali atti di aggressione o minacciare di farlo. Inoltre la risoluzione puntualizz\u00f2 che la Tunisia avesse diritto a un adeguato indennizzo per i danni e le perdite di vite umane per i quali Israele aveva rivendicato la responsabilit\u00e0."}
{"id": "3131681", "revid": "599013", "url": "https://it.wikipedia.org/wiki?curid=3131681", "title": "Biagio Goggio", "text": "Carriera.\nClub.\nDopo aver iniziato a giocare nella squadra della sua citt\u00e0, Goggio venne ingaggiato dal Torino nel 1911. Esord\u00ec in campionato il 26 gennaio 1913 in Torino-Novara 3-1 e rimase in granata fino al 1914, quando venne ceduto alla Juventus.\nNazionale.\nGoggio gioc\u00f2 la sua prima ed unica partita in Nazionale il 23 marzo 1914 contro la Francia.\nMorte.\nMor\u00ec sul Carso durante la prima guerra mondiale, dove combatt\u00e9 come bersagliere.\nVita privata.\nSua sorella spos\u00f2 il calciatore Eugenio Mosso."}
{"id": "3131682", "revid": "311970", "url": "https://it.wikipedia.org/wiki?curid=3131682", "title": "Gino Goggio", "text": ""}
{"id": "3131684", "revid": "35813", "url": "https://it.wikipedia.org/wiki?curid=3131684", "title": "Liszt", "text": ""}
{"id": "3131687", "revid": "122237114", "url": "https://it.wikipedia.org/wiki?curid=3131687", "title": "Adele Maria Jemolo", "text": "Biografia.\nFiglia dello storico cattolico Arturo Carlo Jemolo e della scrittrice Adele Morghen Jemolo, studi\u00f2 nel liceo classico romano Terenzio Mamiani, ed ebbe come compagna di banco Marisa Musu. Di famiglia cattolica, matur\u00f2 una coscienza antifascista gi\u00e0 negli anni del liceo. Dopo esser riuscita, insieme alla Musu, a contattare alcuni esponenti del Partito Comunista Italiano in clandestinit\u00e0, chiese l'iscrizione al partito. Al rifiuto, giustificato dalla giovane et\u00e0 delle richiedenti, la Jemolo e la Musu, sostennero l'esame di maturit\u00e0 gi\u00e0 nel 1942, saltando un anno di liceo, al fine di potersi iscrivere all'Universit\u00e0.\nNello stesso 1942, Adele conobbe l'oppositore comunista Lucio Lombardo Radice, che, appena scarcerato, era stato coraggiosamente invitato in casa da Arturo Carlo Jemolo per conoscerlo. Tra Lucio e Adele nacque un legame che dur\u00f2 sino alla scomparsa di quest'ultima. A quel punto la Jemolo e la Musu furono ammesse nella rete clandestina del Partito Comunista. Mentre la Musu entr\u00f2 nei GAP romani, e, tra le altre azioni di resistenza, partecip\u00f2 anche all'attacco di via Rasella, la Jemolo costitu\u00ec un \u201cpiccolo Comitato\u201d con Adele Bei Ciufoli, le sorelle Ribet, Giuliana Nenni, Maria Fermi, Linda Puccini ed altre, impegnato ad aiutare prigionieri in fuga, sbandati, a organizzare manifestazioni, a distribuire stampa e manifesti.\nLa mattina del 3 marzo 1944, insieme a Laura Lombardo Radice (sorella di Lucio) e a Marcella Lapiccirella, Adele Maria Jemolo \u00e8 presente all'assassinio di Teresa Gullace. Le tre donne, spontaneamente, improvvisarono una muta protesta, allestendo una camera ardente l\u00ec in strada, pregando e ricoprendo il corpo dell'uccisa con mazzi di fiori sempre pi\u00f9 numerosi: la protesta fu tale che i nazisti furono costretti a liberare il vedovo Girolamo Gullace. Dopo la liberazione si laure\u00f2 in medicina all'Universit\u00e0 di Roma La Sapienza, ove svolse la professione di docente e ricercatrice di virologia.\nNel 1946 spos\u00f2 Lucio Lombardo Radice da cui ebbe tre figli: Daniele, Marco e Giovanni. Negli anni del dopoguerra svolse attivit\u00e0 politica all'interno del PCI ma nell'ambito del gruppo proveniente dal partito della Sinistra Cristiana, non avendo mai rinunciato alle sue convinzioni religiose.\nRiconoscimenti.\nAd Adele Maria Jemolo, il Comune di Roma ha dedicato un tratto del percorso ciclopedonale che da Ponte Milvio porta a Castel Giubileo.\nNel 1968, il suo nome, insieme a quello dei suoi genitori, \u00e8 stato iscritto tra i giusti tra le nazioni a Yad Vashem per aver ospitato nella propria casa romana una famiglia di amici ebrei ferraresi, durante l'occupazione nazista."}
{"id": "3131701", "revid": "2140897", "url": "https://it.wikipedia.org/wiki?curid=3131701", "title": "Wolfgang Amadeus Phoenix", "text": "Wolfgang Amadeus Phoenix \u00e8 il quarto album della band rock francese Phoenix, pubblicato in Europa il 25 maggio 2009.\nIl disco.\nIl 31 gennaio 2010 l'album si aggiudica un Grammy come Miglior Alternative Music Album"}
{"id": "3131702", "revid": "110157", "url": "https://it.wikipedia.org/wiki?curid=3131702", "title": "Lop\u0103\u021bica", "text": "Lop\u0103\u021bica \u00e8 un comune della Moldavia situato nel distretto di Cahul di 755 abitanti al censimento del 2004"}
{"id": "3131703", "revid": "290948", "url": "https://it.wikipedia.org/wiki?curid=3131703", "title": "Ngal", "text": ""}
{"id": "3131705", "revid": "767487", "url": "https://it.wikipedia.org/wiki?curid=3131705", "title": "Ahmed Cevdet", "text": "Fu pi\u00f9 volte Pasci\u00e0.\n\u00c8 l'autore di una \"Storia turca\" dal 1774 al 1825 basata su cronache di predecessori, ma anche su documenti di archivio, e nella quale si notano gli inizi di una certa considerazione critica dei fatti narrati. Contribu\u00ec con una grammatica e con lezioni di letteratura all'elaborazione di una lingua letteraria turca.\nLa tomba di Ahmed Cevdet Pasci\u00e0 \u00e8 sita nella Moschea Fatih a Istanbul."}
{"id": "3131707", "revid": "290948", "url": "https://it.wikipedia.org/wiki?curid=3131707", "title": "LCN2", "text": ""}
{"id": "3131708", "revid": "171091", "url": "https://it.wikipedia.org/wiki?curid=3131708", "title": "Grand Combin de Valsorey", "text": "Il Grand Combin de Valsorey (4.184\u00a0) \u00e8 una vetta del Grand Combin nelle Alpi Pennine. Si trova nello svizzero Canton Vallese.\nCaratteristiche.\nSi trova ad occidente della vetta principale, il Grand Combin de Grafeneire.\nSalita alla vetta.\nLa via normale di salita avviene tramite la \"Spalla Isler\" lungo il suo versante sud. Si pu\u00f2 partire dal Rifugio Franco Chiarella all'Amianth\u00e9 oppure dalla Cabane de Valsorey e passando dal Bivacco Biagio Musso."}
{"id": "3131709", "revid": "35037578", "url": "https://it.wikipedia.org/wiki?curid=3131709", "title": "Ahmed Cevdet Pasci\u00e0", "text": ""}
{"id": "3131710", "revid": "110157", "url": "https://it.wikipedia.org/wiki?curid=3131710", "title": "Luce\u0219ti", "text": "Luce\u0219ti \u00e8 un comune della Moldavia situato nel distretto di Cahul di 650 abitanti al censimento del 2004"}
{"id": "3131712", "revid": "486946", "url": "https://it.wikipedia.org/wiki?curid=3131712", "title": "Clima temperato freddo", "text": ""}
{"id": "3131717", "revid": "486946", "url": "https://it.wikipedia.org/wiki?curid=3131717", "title": "Clima temperato caldo", "text": ""}
{"id": "3131722", "revid": "647919", "url": "https://it.wikipedia.org/wiki?curid=3131722", "title": "Nuova Strada Anas 339 Catania - Siracusa", "text": ""}
{"id": "3131724", "revid": "110157", "url": "https://it.wikipedia.org/wiki?curid=3131724", "title": "Manta (Cahul)", "text": "Manta \u00e8 un comune della Moldavia situato nel distretto di Cahul di 3.977 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3131725", "revid": "486946", "url": "https://it.wikipedia.org/wiki?curid=3131725", "title": "Temperato caldo", "text": ""}
{"id": "3131726", "revid": "124866346", "url": "https://it.wikipedia.org/wiki?curid=3131726", "title": "Centrale nucleare di Lucens", "text": "La centrale nucleare di Lucens (pi\u00f9 propriamente reattore di Lucens), abbreviata CNEL, \u00e8 situata in una caverna nel comune di Lucens nel Canton Vaud, in Svizzera. Il reattore era alimentato con uranio arricchito al 0,96% sotto forma di lega metallica che includeva cromo. Il combustibile era separato dal diossido di carbonio usato come fluido refrigerante da un rivestimento cilindrico ottenuto a partite da una lega di magnesio (Magnox). Il diossido di carbonio aveva una pressione di ingresso di 6,28 MPa e una temperatura di 223\u00a0\u00b0C, per poi lasciare il nocciolo del reattore alla pressione di 5,79 MPa e alla temperatura di 378\u00a0\u00b0C. La moderazione dei neutroni era principalmente affidata all'acqua pesante che scorreva all'esterno dei 73 elementi di combustibile, ciascuno contenente 7 barre di combustibile, separata da questi per mezzo di una calandra in alluminio. L'elemento di combustibile era costituito da un blocco di grafite contenente le 7 barre di combustibile. L'intero blocco di grafite con le 7 barre di combustibile era inserito in un canale in Zircaloy e pressurizzato contenente CO2 . Il canale pressurizzato era a sua volta \"bagnato\" da diossido di carbonio a bassa pressione che scorreva tra il suddetto canale in Zircaloy e la calandra in alluminio. All'esterno del canale in alluminio era bagnato da D2O.\nChiusura dell'impianto.\nL'impianto non ha mai prodotto elettricit\u00e0 a fini commerciali, in quanto durante le fasi di avviamento ha avuto un incidente che ha provocato la fusione del nocciolo e ha costretto alla chiusura ed allo smantellamento dell'impianto. La centrale \u00e8 stata oggetto di un guasto nell'anno 1969, classificato al 4\u00ba livello INES. Avvenne la fusione del reattore in seguito ad un difetto di raffreddamento un elemento di combustibile surriscaldato caus\u00f2 la rottura di una condotta e la conseguente dispersione di gas radioattivi all'interno della centrale, che caus\u00f2 una massiccia contaminazione radioattiva nella caverna nel quale era costruito, ma senza alcun rilascio verso la popolazione esterna o i lavoratori della centrale. Gli abitanti di Lucens furono informati dell'incidente solo il giorno dopo. Quanto al personale della centrale (25 persone erano presenti al momento dell'avaria), nessuno fu esposto in modo pericoloso. Nessun significativo aumento della radioattivit\u00e0 \u00e8 stato registrato al di fuori della roccia della caverna dove era situato il reattore.\nDopo lavori di decontaminazione l'impianto \u00e8 stato chiuso: i lavori di smantellamento si sono conclusi nel maggio 1973 e i rifiuti prodotti sono poi stati portati a W\u00fcrenlingen nell'ottobre del 2003.\nLe misurazioni eseguite dalla fine del 2011 sul dispositivo di drenaggio del reattore indicano un aumento della concentrazione di trizio. Il tasso di questo isotopo nelle acque di percolazione ha raggiunto il valore di 230 Bq/l, nettamente inferiore al valore limite di 12\u00a0000 Bq/l fissato nell'ordinanza sulla radioprotezione ORaP. L'UFSP, competente per la sorveglianza della radioattivit\u00e0 ambientale in Svizzera, sta svolgendo accertamenti dettagliati sulle cause dell'aumento della concentrazione di trizio nelle acque di percolazione. I dispositivi di drenaggio di Lucens sottostanno a una maggiore sorveglianza. Sono inoltre attualmente prelevati e analizzati campioni dalle acque del fiume La Broye, dalle piante acquatiche e dall'ambiente.\nL'UFSP informer\u00e0 ulteriormente le autorit\u00e0 cantonali e comunali nonch\u00e9 l'opinione pubblica non appena saranno disponibili i risultati delle nuove analisi e degli accertamenti. Secondo il suo mandato, dal 1995 l'UFSP svolge regolarmente misurazioni sul dispositivo di drenaggio del vecchio reattore sperimentale di Lucens e orienta in proposito le autorit\u00e0 locali e cantonali. Gli elementi misurati sono gli isotopi del 137Cs e 134Cs, 60Co, 3H e 90Sr. Tra il 2001 e il 2010, la concentrazione media di trizio misurata nei campioni di acqua era di 15 Bq/l. Talvolta, dal 2010 sono stati misurati valori leggermente superiori, ma un significativo aumento \u00e8 stato registrato solo a partire dalla fine del 2011 (fino a 230 Bq/l).."}
{"id": "3131727", "revid": "1629429", "url": "https://it.wikipedia.org/wiki?curid=3131727", "title": "Scott Sutter", "text": ""}
{"id": "3131731", "revid": "110157", "url": "https://it.wikipedia.org/wiki?curid=3131731", "title": "Moscovei", "text": "Moscovei \u00e8 un comune della Moldavia situato nel distretto di Cahul di 3.467 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3131732", "revid": "110157", "url": "https://it.wikipedia.org/wiki?curid=3131732", "title": "Pelinei", "text": "Pelinei \u00e8 un comune della Moldavia situato nel distretto di Cahul di 2.328 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3131737", "revid": "1186766", "url": "https://it.wikipedia.org/wiki?curid=3131737", "title": "Ro\u0219u (Moldavia)", "text": "Ro\u0219u \u00e8 un comune della Moldavia situato nel distretto di Cahul di 2.885 abitanti al censimento del 2004."}
{"id": "3131738", "revid": "33528", "url": "https://it.wikipedia.org/wiki?curid=3131738", "title": "Operazione Gamba di legno", "text": ""}
{"id": "3131739", "revid": "767487", "url": "https://it.wikipedia.org/wiki?curid=3131739", "title": "Slobozia Mare", "text": "Slobozia Mare \u00e8 un comune della Moldavia situato nel distretto di Cahul di 5.960 abitanti al censimento del 2004"}
{"id": "3131746", "revid": "110157", "url": "https://it.wikipedia.org/wiki?curid=3131746", "title": "Taraclia de Salcie", "text": "Taraclia de Salcie \u00e8 un comune della Moldavia situato nel distretto di Cahul di 1.724 abitanti al censimento del 2004"}
{"id": "3131747", "revid": "767487", "url": "https://it.wikipedia.org/wiki?curid=3131747", "title": "Mario Medici", "text": "Conosciuto per la collaborazione con giornali, riviste, col \"Bollettino storico della Svizzera italiana\" e con la Radio Televisione della Svizzera italiana, ha insegnato storia al Ginnasio di Mendrisio. La sua opera pi\u00f9 nota \u00e8 la \"Storia di Mendrisio\", edita in due volumi nel 1980 e di cui nel 2006 il figlio Flavio ha pubblicato postumo un terzo volume.\nAltre sue ricerche storiche:"}
{"id": "3131748", "revid": "287204", "url": "https://it.wikipedia.org/wiki?curid=3131748", "title": "Ahmed Hikmet", "text": ""}
{"id": "3131749", "revid": "767487", "url": "https://it.wikipedia.org/wiki?curid=3131749", "title": "Grand Combin de Tsessette", "text": "Il Grand Combin de Tsessette (4.141\u00a0) \u00e8 una vetta del Grand Combin nelle Alpi Pennine. Si trova nello svizzero Canton Vallese.\nCaratteristiche.\nSi trova ad oriente della vetta principale, il Grand Combin de Grafeneire. Delle tre vette principali di cui \u00e8 composto il Grand Combin ne \u00e8 la vetta pi\u00f9 bassa e meno appariscente."}
{"id": "3131750", "revid": "767487", "url": "https://it.wikipedia.org/wiki?curid=3131750", "title": "Tartaul de Salcie", "text": "Tartaul de Salcie \u00e8 un comune della Moldavia situato nel distretto di Cahul di 862 abitanti al censimento del 2004"}
{"id": "3131752", "revid": "24443", "url": "https://it.wikipedia.org/wiki?curid=3131752", "title": "Combin di Valsorey", "text": ""}
{"id": "3131753", "revid": "110157", "url": "https://it.wikipedia.org/wiki?curid=3131753", "title": "T\u0103t\u0103re\u0219ti (Cahul)", "text": "T\u0103t\u0103re\u015fti \u00e8 un comune della Moldavia situato nel distretto di Cahul di 2.156 abitanti al censimento del 2004"}
{"id": "3131754", "revid": "24443", "url": "https://it.wikipedia.org/wiki?curid=3131754", "title": "Combin de la Tsessette", "text": ""}
{"id": "3131758", "revid": "767487", "url": "https://it.wikipedia.org/wiki?curid=3131758", "title": "Vadul lui Isac", "text": "Vadul lui Isac \u00e8 un comune della Moldavia situato nel distretto di Cahul di 2.950 abitanti al censimento del 2004"}
{"id": "3131759", "revid": "125779900", "url": "https://it.wikipedia.org/wiki?curid=3131759", "title": "Alberto di Schleswig-Holstein", "text": "Carriera militare.\nIl principe Alberto crebbe a Cumberland Lodge nel Windsor Great Park. Come suo fratello maggiore, il principe Cristiano Vittorio, fu destinato alla carriera militare. Tuttavia, mentre il fratello serv\u00ec nell'esercito inglese, Alberto serv\u00ec nell'esercito prussiano, raggiungendo il rango di tenente colonnello nel 3\u00ba Ulani della guardia. Durante la prima guerra mondiale fu esonerato dal servizio contro gli inglesi dall'imperatore tedesco e trascorse il periodo della guerra a Berlino nello staff del governatore della citt\u00e0.\nDucato.\nNel 1921 successe come capo di Schleswig-Holstein-Sonderburg-Augustenburg del casato di Schleswig-Holstein a suo cugino, il duca Ernesto Gunther di Schleswig-Holstein-Sonderburg-Augustenburg, morto senza eredi. Questo era il ramo maggiore del casato degli Oldenburg, a cui appartenevano il duca di Schleswig-Holstein-Sonderburg-Gl\u00fccksburg, il re di Danimarca, il re di Norvegia, il re degli Elleni, l'ex granduca di Oldenburg e la farmiglia imperiale russa.\nSuccessione.\nIn qualit\u00e0 di duca di Schleswig-Holstein e come capo della casa di Oldenburg, gli successe il suo lontano cugino Federico Ferdinando di Schleswig-Holstein-Sonderburg-Gl\u00fccksburg, che era duca di Glucksburg e marito di una figlia dello zio di Alberto, Federico VIII di Schleswig-Holstein-Sonderburg-Augustenburg)\nFigli.\nNonostante non si fosse mai sposato, ebbe una figlia, Valerie Marie, nata il 3 aprile 1900 a Liptovsk\u00fd Mikul\u00e1\u0161, nell'Austria-Ungheria. Fu affidata quasi subito dopo la sua nascita ad Anna Rosenthal e al marito Rubin Schwalb, di origine ebraica. Il 15 aprile 1931, poco prima della sua morte, Albert le scrisse, confessandole la sua paternit\u00e0. In seguito a ci\u00f2, il 12 maggio cambi\u00f2 il suo cognome da Schwalb, il nome della sua famiglia adottiva, in \"zu Schleswig-Holstein\".\nIl 28 giugno 1925, a Vienna, Valerie Marie (a quel tempo membro della famiglia Schwalb) aveva sposato l'avvocato Ernst Johann Wagner, dal quale divorzi\u00f2 il 14 febbraio 1938; il matrimonio, senza figli, fu formalmente annullato a Salisburgo il 4 ottobre 1940. Quando ebbe intenzione di sposarsi nuovamente, era diventato importante stabilire la sua origine ufficialmente, poich\u00e9 le leggi naziste vietavano i matrimoni tra ebrei ed ariani. Ci\u00f2 fu possibile con l'aiuto delle sue zie, Elena Vittoria e Maria Luisa, che firmarono una dichiarazione attestante la sua linea paterna che, il 26 luglio 1938, la riconobbe ufficialmente. Il 15 giugno 1939 si spos\u00f2 civilmente a Berlino-Charlottenburg con il principe Engelbert-Charles, 10\u00ba duca di Arenberg, e, dopo l'annullamento del suo primo matrimonio, il 9 ottobre 1940, anche in forma religiosa a M\u00fcnster. Non ebbe figli nemmeno dal secondo matrimonio e mor\u00ec a Mont-Baron, Nizza, in Francia, il 14 aprile 1953 apparentemente suicida, senza aver mai conosciuto l'identit\u00e0 di sua madre."}
{"id": "3131760", "revid": "110157", "url": "https://it.wikipedia.org/wiki?curid=3131760", "title": "V\u0103leni (Cahul)", "text": "V\u0103leni \u00e8 un comune della Moldavia situato nel distretto di Cahul di 3.021 abitanti al censimento del 2004"}
{"id": "3131762", "revid": "124895871", "url": "https://it.wikipedia.org/wiki?curid=3131762", "title": "Nello Rivi\u00e8", "text": "Biografia.\nDopo avere calcato le scene teatrali del suo paese natale, dove partecipa alla temperie culturale locali con pittori come Salvatore Flavio Raiola, registi teatrali quali Lucio Beffi (alla cui memoria dedica con Anna Mazzamauro un saluto in occasione della morte avvenuta nel 1986) e attori come Elio Polimeno, si trasferisce a Roma, dove consegue il diploma presso l'Accademia Sharoff, prima scuola teatrale a tenere corsi di recitazione seguendo il \"metodo Stanislavskij\" in Italia, (un anno prima che venisse adottato dal celeberrimo \"actors studio\" di New York), che annovera fra i suoi allievi Arnoldo Fo\u00e0, Alida Valli, Lando Buzzanca e Anna Mazzamauro. Nel corso della sua attivit\u00e0 teatrale, ha avuto modo di collaborare con artisti quali Carlo Dapporto, Marisa Del Frate, Adolfo Celi e Nino Taranto.\nImpegnato come doppiatore, menzioniamo solo alcune delle partecipazioni."}
{"id": "3131763", "revid": "729019", "url": "https://it.wikipedia.org/wiki?curid=3131763", "title": "Foro rotondo", "text": "Il foro rotondo \u00e8 posizionato sulla superficie endocranica dell'osso sfenoide ed \u00e8 attraversato dal ramo mascellare del nervo trigemino (V paio di nervi cranici).\nLocalizzazione.\n\u00c8 situato lateralmente al dorso della sella dello sfenoide, atta ad accogliere l'ipofisi, anteriormente al foro ovale, che d\u00e0 passaggio al ramo mandibolare del nervo trigemino. Il foro rotondo mette in comunicazione la cavit\u00e0 endocranica con la fossa pterigopalatina."}
{"id": "3131767", "revid": "767487", "url": "https://it.wikipedia.org/wiki?curid=3131767", "title": "FIFA Soccer 95", "text": "FIFA Soccer 95 (spesso abbreviato in FIFA 95) \u00e8 un videogioco di calcio sviluppato da Extended Play Productions e pubblicato da Electronic Arts il 10 novembre 1994 per Sega Mega Drive e Game Gear.\nIl testimonial del gioco \u00e8 il norvegese Erik Thorstvedt.\nModalit\u00e0 di gioco.\nIl gioco riprende lo stesso gameplay di \"FIFA International Soccer\". Le uniche migliorie sono un nuovo sistema di passaggi, i rigori dopo una partita in parit\u00e0, gioco pi\u00f9 veloce, pi\u00f9 animazione, le esultanze dopo i gol e l'aggiunta dei club. Usando lo stesso motore del titolo precedente, il gioco comprende le leghe di Brasile, Inghilterra, Francia, Germania, Italia, Paesi Bassi, Spagna e Stati Uniti, pi\u00f9 la Winners Cup e la Nations Cup. Una password dopo la vittoria di un torneo permette di conservare i vostri successi anche se si spegne la console. Ci furono delle critiche in Brasile perch\u00e9 i club avevano colori delle uniformi sbagliate (per esempio la divisa del Internacional era verde, come quella degli storici rivali della Juventude). Inoltre i nomi dei calciatori erano ancora fittizi.\nCampionati e squadre presenti.\nIn \"FIFA Soccer 95\" sono presenti in tutto 218 squadre che si suddividono in:"}
{"id": "3131768", "revid": "287204", "url": "https://it.wikipedia.org/wiki?curid=3131768", "title": "Andrusul de Jos", "text": ""}
{"id": "3131770", "revid": "287204", "url": "https://it.wikipedia.org/wiki?curid=3131770", "title": "Andrusul de Sus", "text": ""}
{"id": "3131771", "revid": "11959", "url": "https://it.wikipedia.org/wiki?curid=3131771", "title": "Usamah ibn-Munqidh", "text": ""}
{"id": "3131772", "revid": "287204", "url": "https://it.wikipedia.org/wiki?curid=3131772", "title": "Burlaceni", "text": ""}
{"id": "3131773", "revid": "287204", "url": "https://it.wikipedia.org/wiki?curid=3131773", "title": "Brinza", "text": ""}
{"id": "3131774", "revid": "767487", "url": "https://it.wikipedia.org/wiki?curid=3131774", "title": "Kit\u00e0b al-i'tib\u00e0r", "text": " Kit\u0101b al-i\u02bftib\u0101r (, \"Libro dell'ammaestramento con gli esempi\") \u00e8 l'autobiografia dello spregiudicato diplomatico siriano Usama ibn Munqidh (1095-1188), erede degli emiri di Shayzar, bandito dalla sua casa nel 1131 e vissuto per oltre cinquant'anni come esule presso le corti dei Buridi, degli Zengidi, degli Artuqidi e dei Fatimidi d'Egitto.\nL'opera \u00e8 giunta incompleta ai nostri giorni attraverso un manoscritto conservato presso l'Escorial. La biografia \u00e8 certamente un sincero ritratto, forse troppo tartarinesco, dell'autore ed \u00e8 una preziosissima fonte di informazioni aneddotiche sui contemporanei musulmani e cristiani di Usama."}
{"id": "3131775", "revid": "287204", "url": "https://it.wikipedia.org/wiki?curid=3131775", "title": "Cislita-Prut", "text": ""}
{"id": "3131776", "revid": "287204", "url": "https://it.wikipedia.org/wiki?curid=3131776", "title": "Gavanoasa", "text": ""}
{"id": "3131778", "revid": "287204", "url": "https://it.wikipedia.org/wiki?curid=3131778", "title": "Giurgiulesti", "text": ""}
{"id": "3131779", "revid": "1855146", "url": "https://it.wikipedia.org/wiki?curid=3131779", "title": "Lungotevere di San Paolo", "text": "Il lungotevere di San Paolo (nome ufficiale: lungotevere di S. Paolo) \u00e8 il tratto di lungotevere che collega via Ostiense a piazza Tommaso Edison, a Roma, nel quartiere Ostiense.\nIl lungotevere prende nome dalla vicina basilica di San Paolo fuori le Mura, una delle quattro basiliche papali; \u00e8 stato istituito con delibera del consiglio comunale del 25 febbraio 1948."}
{"id": "3131781", "revid": "287204", "url": "https://it.wikipedia.org/wiki?curid=3131781", "title": "Larga Noua", "text": ""}
{"id": "3131782", "revid": "287204", "url": "https://it.wikipedia.org/wiki?curid=3131782", "title": "Lopatica", "text": ""}
{"id": "3131783", "revid": "292162", "url": "https://it.wikipedia.org/wiki?curid=3131783", "title": "Lungotevere di S. Paolo", "text": ""}
{"id": "3131785", "revid": "287204", "url": "https://it.wikipedia.org/wiki?curid=3131785", "title": "Lucesti", "text": ""}
{"id": "3131786", "revid": "112066957", "url": "https://it.wikipedia.org/wiki?curid=3131786", "title": "Ahmed Hikmet (scrittore)", "text": "Biografia.\nProfessore di letteratura al liceo e funzionario del ministero degli Esteri, fu tra i primi a perfezionare in Turchia il genere novellistico. Seguendo la sua carriera consolare, soggiorn\u00f2 in Georgia, a Budapest e a Bombay.\nLe sue due raccolte di novelle (\u00abSpineto e roseto\u00bb e \u00abLe cascate\u00bb) sono considerate tra i migliori saggi di prosa turca dell'inizio del ventesimo secolo, e grazie ad esse contribu\u00ec a diffondere questo genere nel suo Paese.\nHikmet, nei suoi lavori focalizz\u00f2 la sua attenzione su problematiche sociali, storiche, politiche e familiari, tra le quali l'emancipazione della donna, e il delicato periodo di transizione da un passato ancorato alle tradizioni ed un futuro legato alle innovazioni."}
{"id": "3131788", "revid": "118547349", "url": "https://it.wikipedia.org/wiki?curid=3131788", "title": "Giselcaro", "text": " Gli succedette alla morte il fratello Gundicaro. Anche se la data del decesso non \u00e8 certa, essa \u00e8 avvenuta prima del 436.\nNella tradizione mitologica.\nGiselcaro appare col nome di Giselher nel poema tedesco \"Nibelungenlied\", dove \u00e8 presentato come il fratello minore di Gunther, Gernot e Crimilde. Durante il viaggio dei Burgundi nel regno di Attila, re degli Unni, a Giselher viene fidanzata la bella figlia del margravio R\u00fcdiger, che ospita i principi durante il viaggio. Quando, in seguito ad un tradimento da parte di Attila e Crimilde, R\u00fcdiger si trova costretto a fronteggiare gli stessi guerrieri Burgundi che aveva ospitato, Giselher si rifiuta di combattere contro il suocero. Dopo una lunga serie di duelli Giselher affronta Wolfhart, vassallo di Teodorico da Verona, e i due eroi si uccidono a vicenda.\nNella \"Thidrekssaga\" il personaggio ha un ruolo analogo a quello svolto nel \"Nibelungenlied\" ed \u00e8 chiamato col nome di Gislher.\nTelevisione.\nNel film TV \"La saga dei Nibelunghi\" Giselher \u00e8 interpretato da Robert Pattinson e segue le vicende della storia cos\u00ec come viene proposta nella sua variante germanica: \u00e8 dunque presentato come fratello minore di Gunther e affezionato amico di Sigfrido."}
{"id": "3131789", "revid": "287204", "url": "https://it.wikipedia.org/wiki?curid=3131789", "title": "Rosu", "text": ""}
{"id": "3131790", "revid": "287204", "url": "https://it.wikipedia.org/wiki?curid=3131790", "title": "Tataresti", "text": ""}
{"id": "3131804", "revid": "830939", "url": "https://it.wikipedia.org/wiki?curid=3131804", "title": "Pio Ortelli", "text": "Biografia.\nDopo gli studi liceali a Lugano, si laure\u00f2 in lettere all'universit\u00e0 di Pavia, divenendo poi insegnante di italiano e latino a Mendrisio.\nCollabor\u00f2 alla Radio della Svizzera italiana, poi al Corriere del Ticino e alle pagine culturali del Giornale del Popolo. Nel 1948 pubblic\u00f2 il romanzo \"La cava della sabbia\", riedito nel 1970 con un \"Ritratto\" dell'autore curato da Pio Fontana. Gli \"Appunti di un mobilitato\" del 1941, \"Tre giorni e altri racconti militari\" del 1948 e il lungo racconto \"La torre di legno\" del 1951 ripercorrono gli anni del secondo conflitto mondiale."}
{"id": "3131806", "revid": "287204", "url": "https://it.wikipedia.org/wiki?curid=3131806", "title": "Campionato italiano di hockey su ghiaccio 2010-2011", "text": "Il Campionato italiano di hockey su ghiaccio 2010-2011 si \u00e8 articolato in Serie A e Serie A2, organizzate da FISG e LIHG, Serie C Under 26, organizzata dalla federazione, e Serie C Interregionale, organizzata dai comitati regionali federali.\nSerie A.\nConfermate le nove compagini della stagione precedente: Hockey Club Asiago, campione uscente, Alleghe HC, HC Bolzano, SG Cortina, SHC Fassa, SG Pontebba, SV Renon, HC Valpellice ed HC Val Pusteria.\nNel corso dell'estate avevano provato ad accedere alla massima serie anche i Broncos Vipiteno, ma la loro richiesta, sebbene la squadra avesse ceduto il posto in A nella stagione precedente al Valpellice, \u00e8 stata respinta dapprima dalla Federazione, e poi dall'Alta Corte di giustizia sportiva del CONI.\nPlay-off.\nPrenderanno parte ai play-off le migliori 8 squadre al termine della regular season. Tutte le fasi (quarti di finale, semifinali e finale scudetto) si svolgeranno al meglio delle 7 gare.\nL'Hockey Club Asiago vince il terzo scudetto della sua storia, il secondo consecutivo.\nSerie A2.\nIl campionato di serie A2 ha preso il via il 3 ottobre 2010. Le squadre iscritte sono nove: infatti alle otto squadre presenti nella stagione 2009-2010 (ovvero Appiano Pirats, SV Caldaro, Egna Wild Goose, HC Gherd\u00ebina, WSV Vipiteno Broncos, Real Torino HC, Hockey Milano Rossoblu e HC Merano) si \u00e8 aggiunto, promosso dalla Serie CU26, l'EV Bozen 84.\nLa regular season prevede due gironi di andata e ritorno per 36 giornate complessive; i play-off, che prenderanno il via il 13 febbraio, prevedono quarti, semifinali e finale al meglio delle 7 gare.\nPlay-off.\nI Vipiteno Broncos vincono la serie A2 e ottengono la promozione in serie A\nCoppa Italia.\nVaria la formula della Coppa Italia: non pi\u00f9 un torneo che coinvolge tutte le squadre di Serie A e buona parte di quelle di A2, ma una \"Final Four\" da disputarsi nel gennaio 2011, cui si qualificano le prime tre classificate in Serie A e la prima in Serie A2 al termine del primo girone di andata e ritorno.\nTabellone.\n L'Hockey Club Val Pusteria ha vinto la sua prima Coppa Italia, che rappresenta anche il primo trofeo in bacheca per la squadra di Brunico.\nSupercoppa italiana.\nPer la Supercoppa italiana si sono affrontate, in gara unica, l'Hockey Club Asiago, squadra vincitrice dell'ultimo campionato ed il Ritten Sport, detentore della Coppa Italia, oltre che campione uscente di Supercoppa.\nGara Unica\n Il Ritten Sport vince la sua seconda Supercoppa italiana.\nSerie C Under 26.\nAlla serie CU26 risultano iscritte 11 formazioni, una in meno della stagione 2009-2010. Infatti l'HC Chiavenna ha sospeso per un anno l'attivit\u00e0, l'EV Bozen 84 partecipa alla serie A2 e l'US Tre Cime Auronzo riversa i giocatori al Pieve di Cadore. L'unico nuovo ingresso \u00e8 quello del Laives.\nQuattro sono le squadre altoatesine (HC Toblach Dobbiaco, AHC Vinschgau Val Venosta, SC Auer/Ora e SSV Leifers Laives Hockey), due trentine (AS Hockey Pergine e HC Adige Trento), due lombarde (Hockey Como e Hockey Club Bergamo) e tre bellunesi (Alleghe HC, HC Feltreghiaccio Junior e HC Pieve di Cadore).\nA stagione in corso l'HC Bergamo ha ritirato la squadra\nPlay-off.\nL'Hockey Club Dobbiaco \u00e8 campione d'Italia C-Under 26.\nSerie C Interregionale.\nAncora tre i gironi per la serie C Interregionale, a cui seguiranno le finali nazionali che coinvolgeranno le tre squadre prime classificate e la seconda del girone Nord-Ovest.\nGirone Nord-Ovest.\nSono sei le squadre confermate dal girone Piemonte-Lombardia della stagione precedente: HC Ambrosiana 98, HC Black Angels Milano, Giugoma Torino, Diavoli Rossoneri Milano, SG Lecco e HC Pinerolo. Tre invece le nuove iscritte: la seconda squadra del Real Torino HC, Gladiators Aosta e BountyStick Torino. Si erano iscritte anche Tecnochem Bergamo e HC Casate 2000, che tuttavia si sono ritirate prima dell'inizio.\nGirone Nord-Est.\nDue le squadre confermate, l'USG Zoldo Valcellina e l'HC Roana, nuova denominazione degli Amatori Asiago. Al posto del Valrendena c'\u00e8 il ritorno dei Falchi Hockey Bosco Chiesanuova.\nClassifica.\nI Falchi Hockey Bosco Chiesanuova vincono il girone Nord-Est, e accedono alle finali nazionali.\nGirone Centro-Sud.\nL'ASHC Roma vincitore nella stagione precedente ha rinunciato alla partecipazione per ritardi nella risistemazione del palaghiaccio. Si sono iscritte l'HC Mentana, i Bologna Wizards e la seconda squadra dell'HC Valpellice, i Valpellice Bulldogs.\nClassifica.\nLHC Valpellice vince il girone Centro-Sud grazie alla differenza reti, e si qualifica alle finali nazionali.\nFinali nazionali.\nAlle finali nazionali hanno avuto accesso le squadre prime classificate nei tre gironi (HC Aosta, Falchi Bosco Chiesanuova e HC Valpellice Amatori) e la seconda classificata nel girone Nord-Ovest (Real Torino HC). I Falchi Bosco Chiesanuova hanno rinunciato a partecipare alle finali per ritardi nella comunicazione delle date da parte della FISG\nFormula.\nLa formula avrebbe dovuto ricalcare quella della precedente edizione, con le quattro squadre ad incontrarsi in un girone di sola andata, con incontri della durata di due tempi da 20 minuti, cui seguiranno - in caso di parit\u00e0 - i tiri di rigore.\nNella seconda giornata, le prime due classificate del girone si sarebbero dovute sfidare nella finale, mentre terza e quarta si sarebbero dovute contendere il terzo posto, sulla distanza regolamentare dei tre tempi da venti minuti.\nLa mancata partecipazione dei Falchi Bosco Chiesanuova ha ridotto le partite ad un triangolare, seguito poi dalla finale tra le prime due classificate.\nFinale.\nL'Hockey Club Aosta Gladiators \u00e8 campione nazionale di Serie C Interregionale."}
{"id": "3131808", "revid": "1305772", "url": "https://it.wikipedia.org/wiki?curid=3131808", "title": "Porumbe\u0219ti", "text": ""}
{"id": "3131813", "revid": "253269", "url": "https://it.wikipedia.org/wiki?curid=3131813", "title": "Calvin Levels", "text": ""}
{"id": "3131818", "revid": "74801", "url": "https://it.wikipedia.org/wiki?curid=3131818", "title": "Anna di Egmont", "text": "Biografia.\nEra l'unica figlia di Massimiliano di Egmond e Fran\u00e7oise de Lannoy. Divenne quindi \"Suo jure\" contessa di e signora di Egmond. Era anche contessa di Lingen e di Leerdam, signora di IJsselstein, di Borssele, di Grave, di Cranendonck, di Jaarsveld, di Kortgene, di Sint Maartensdijk, e di Odijk.\nAnna proveniva da una delle famiglie pi\u00f9 antiche e pi\u00f9 importanti dei Paesi Bassi.\nMatrimonio.\nNel 1551 a Buren spos\u00f2 Guglielmo I d'Orange a cui diede il titolo di signore di Egmond e conte di Buren.\nDiede al marito tre figli:\nLe lettere superstiti mostrano che il matrimonio \u00e8 stato estremamente felice. La coppia viveva alternativamente ai castelli di Buren e Breda. Dopo la morte prematura di Anna, a 25 anni, i suoi figli sopravvissuti vennero istruiti da Maria d'Ungheria.\nMorte.\nAnna mor\u00ec e fu sepolta a Breda."}
{"id": "3131819", "revid": "125823380", "url": "https://it.wikipedia.org/wiki?curid=3131819", "title": "COX-2", "text": "La COX-2, abbreviazione per cicloossigenasi 2, conosciuta anche come prostaglandina-endoperossido sintasi 2, \u00e8 una delle forme isoenzimatiche della prostaglandina-endoperossido sintasi, insieme alle altre forme note COX-1 e, di pi\u00f9 recente scoperta, COX-3.\nStoria.\nL'enzima \u00e8 stato scoperto nel 1991 nei laboratori di Daniel Simmons presso la Brigham Young University.\nSignificato biologico.\nAl contrario della COX-1, che \u00e8 un enzima costitutivo, quindi sempre presente nell'organismo e necessario per la produzione di derivati dell'acido arachidonico, la COX-2 \u00e8 sia inducibile, sia costitutiva (a livello di sistema nervoso centrale, rene e intestino).\nLa COX-2 \u00e8 presente in un ristretto numero di tipi cellulari ed \u00e8 regolata da specifici eventi stimolatori, rendendo questo enzima responsabile della biosintesi di prostanoidi coinvolti nell'infiammazione.\n\u00c8 stato evidenziato che l'espressione della COX-2 risulta sovraregolata in molte neoplasie. Per di pi\u00f9, uno dei prodotti dell'azione della COX-2 \u00e8 la prostaglandina H2 che \u00e8 convertita dall'enzima PTGES2 in prostaglandina E2 che sembra coinvolto nella progressione di alcune neoplasie.\nStruttura.\nLa COX-2 esiste come omodimero, dove ogni monomero ha una massa molecolare di circa . La struttura terziaria e quaternaria \u00e8 quasi identica a quella della COX-1. Ogni subunit\u00e0 ha tre diversi domini strutturali: un corto dominio N-terminale simile a quello dell'EGF; una porzione ad alfa elica che lega la membrana cellulare e un dominio C-terminale catalitico. Le COX sono proteine di membrana monotropiche, il cui dominio che lega la membrana \u00e8 costituito da una serie di \u03b1-eliche amfipatiche con diversi residui amminoacidici idrofobici esposto sul lato legante la membrana. Le COX sono enzimi bifunzionali che catalizzano due reazioni chimiche consecutive in siti attivi spazialmente distinti ma meccanicisticamente accoppiati. Sia il sito attivo cicloossigenasico che quello perossidasico sono situati nel dominio catalitico, che costituisce l'80% circa dell'intera proteina. Il dominio catalitico \u00e8 omologo ad altre perossidasi mammifere come la mieloperossidasi.\n\u00c8 stato trovato che la COX-2 umana funziona come eterodimero conformazionale avendo un monomero catalitico (E-cat) ed un monomero allosterico (E-allo). L'eme si lega solo al sito perossidasico dell'E-cat mentre i substrati, cos\u00ec come certi inibitori (come il celecoxib), legano il sito ciclossigenasico dell'E-cat. L'E-cat \u00e8 regolata dall'E-allo in un modo che dipende da che ligando \u00e8 legato ad E-allo.\nAcidi grassi substrati e non-substrati e alcuni inibitori della COX (es. il naprossene) legano di preferenza il sito COX di E-allo. L'acido arachidonico pu\u00f2 legare sia E-cat sia E-allo, ma l'affinit\u00e0 dell'AA per l'E-allo \u00e8 25 volte maggiore rispetto a quella per E-cat. Acidi grassi non-substrati possono potenziare o attenuare l'azione degli inibitori delle COX, a seconda dell'acido grasso in questione e dal fatto che l'inibitore leghi l'E-cat o l'E-allo. Alcuni studi suggeriscono che la concentrazione e la composizione del pool di acidi grassi liberi nell'ambiente circostante l'enzima, sia un fattore chiave per l'attivit\u00e0 risultante della COX-2 e della sua risposta agli inibitori. Tale fattore \u00e8 anche noto come \"tono FA\".\nFunzione.\nLa COX-2 converte l'acido arachidonico (AA) nella prostaglandina endoperossido H2. Le COX sono bersagli dei farmaci antinfiammatori non steroidei (FANS) e degli inibitori selettivi delle COX-2, i coxib. La COX-2 \u00e8 un omodimero di sequenza, nel senso che i due monomeri sono caratterizzati dalla stessa struttura primaria. Ogni monomero dell'enzima ha un sito attivo perossidasico ed uno cicloossigenasico. Le COX catalizzano la conversione dell'AA in prostaglandine in due fasi. Inizialmente due molecole di ossigeno sono aggiunte all'AA a dare la prostaglandina G2 (PGG2), quindi la PGG2 \u00e8 ridotta a prostaglandina H2 (PGH2) nel sito attivo perossidasico. La PGH2 cos\u00ec prodotta \u00e8 convertita in altre prostaglandine (es. PGD2, PGE2, PGF2\u03b1), in prostacicline (PGI2) o in trombossano A2 da isomerasi tessuto-specifiche.\nL'acido ellagico \u00e8 un inibitore della COX-2, sovraespressa in molti tipi di tumori."}
{"id": "3131824", "revid": "339392", "url": "https://it.wikipedia.org/wiki?curid=3131824", "title": "PhpMyVisites", "text": ""}
{"id": "3131826", "revid": "171881", "url": "https://it.wikipedia.org/wiki?curid=3131826", "title": "Anna di Egmond", "text": ""}
{"id": "3131830", "revid": "1719883", "url": "https://it.wikipedia.org/wiki?curid=3131830", "title": "Ebbrezza di No\u00e8", "text": "L'Ebbrezza di No\u00e8 \u00e8 un affresco (170x260 cm) di Michelangelo Buonarroti, databile al 1508-1510 circa e facente parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. L'\"Ebbrezza di No\u00e8\" (Genesi ) fa quindi parte del primo blocco, completato entro il 1510.\nDescrizione e stile.\nL'\"Ebbrezza di No\u00e8\" fa parte delle nove \"Storie della Genesi\", in particolare \u00e8 l'ultima della serie, che conclude anche le tre \"Storie di No\u00e8\" degli ultimi riquadri. Queste scene andavano a comporre un mosaico delle storie dell'umanit\u00e0 \"ante legem\", prima cio\u00e8 di Mos\u00e8 (le cui storie si trovano nei riquadri alle pareti opera di artisti quattrocenteschi). Ciascuna di queste scene della Genesi aveva inoltre una lettura a ritroso legata alla prefigurazione della Settimana Santa, le cui solenni celebrazioni avevano luogo nella cappella e prevedevano una processione che dall'ingresso cerimoniale arrivava all'altare. L'Ebbrezza di No\u00e8 era infatti letta, fin da sant'Agostino, come immagine profetica del Cristo deriso, inoltre la piantagione della vigna, visibile nella parte sinistra, era un simbolo dell'Incarnazione. \nIl racconto biblico racconta come Cam vide il padre No\u00e8 ebbro per i frutti della vite, che giaceva nudo e scomposto, avvisandone i fratelli. Sem e Iafet allora giunsero per coprirlo usando un mantello e camminando a ritroso per non essere costretti a vedere le sue nudit\u00e0. Michelangelo ambient\u00f2 la scena in una capanna di legno, col corpo del patriarca, ebbro e assopito, in posizione distesa su un giaciglio leggermente rialzato da assi lungo il margine inferiore. Vicino a lui si trovano due citazioni del quotidiano, una brocca e una ciotola. La met\u00e0 destra \u00e8 occupata dai suoi figli che si accorgono dell'accaduto e fanno per coprirlo, nonostante essi stessi siano nudi. Al centro, sotto la capanna, campeggia un grosso tino. Per il gesto di derisione compiuto da Cam, che lo indica col dito, No\u00e8, al suo risveglio, ne maledir\u00e0 la stirpe: questa condizione di reprobo \u00e8 legata anche all'aspetto molliccio e arrotondato del suo corpo, mentre i suoi due fratelli hanno corpi atletici e intonati a gesti eroici.\nAll'esterno, sulla sinistra, ha luogo la scena precedente, dove si vede No\u00e8 di nuovo al lavoro per dissodare la terra dove pianter\u00e0 la vigna. La sua figura, nell'episodio sullo sfondo, ha una tunica rosso sangue, che venne dipinta nell'ultima delle \"giornate\" e di getto, senza ricorso al cartone, con il ricorso a leggerissime velature di colore.\nIgnudi e medaglioni.\nLa scena \u00e8 inserita in uno dei riquadri minori della volta, incorniciati da paramenti architettonici su cui sono affacciate due coppie di \"Ignudi\" e due medaglioni. Essi siedono su plinti che, a differenza della cornice superiore dei troni dei \"Veggenti\", non sono scorciati dal basso, assecondando l'andamento curvilineo della volta. \nGli Ignudi sostengono festoni con foglie di quercia, allusive allo stemma dei Della Rovere, e dei nastri che reggono i medaglioni che simulano l'effetto del bronzo, con un uso dell'ocra e della terra bruciata di Siena come toni medi, il tratteggio nero a tempera per le ombre e l'oro zecchino per le lumeggiature, applicato a secco tramite un mordente a base di resine naturali. Essi rappresentano scene bibliche, in particolare \"Bidgar che getta il corpo del deposto re Ioram nella vigna di Nabat\" e l'\"Uccisione di Abner\" (diametro circa 135 cm ciascuno).\nGli Ignudi invece sono forse figure angeliche. In queste prime due coppie, probabilmente le prime che dipinse Michelangelo, venne usato uno schema simmetrico, ricorrendo quasi sicuramente a un medesimo cartone ribaltato. Uno di quelli sopra la \"Sibilla delfica\" \u00e8 oggi quasi perduto a parte la testa, una spalla, e la parte terminale delle gambe, per via di un crollo dell'intonaco avvenuto nel 1797, quando esplose la polveriera del vicino Castel Sant'Angelo. La sua figura \u00e8 comunque nota tramite un'incisione del XVI secolo, che conferma la forma speculare del suo corpo rispetto al compagno. Essi hanno il busto frontale verso lo spettatore ma inclinato obliquamente, le braccia mollemente adagiate, la testa di tre quarti un po' reclinata; le gambe sono piegate e con un forte scorcio soprattutto del ginocchio sul lato esterno.\nI due sopra \"Gioele\" sono seduti di profilo con una gamba piegata in primo piano e la schiena rivolta allo spettatore in una torsione; un braccio \u00e8 appoggiato sul plinto su cui sono seduti e la rispettiva spalla \u00e8 roteata avanzando verso lo spettatore. \nRispetto agli Ignudi delle successive campate, questi quattro hanno passaggi chiaroscurali dai toni pi\u00f9 accesi, che danno loro una certa durezza. La ricchezza delle torsioni e l'indiscutibile bellezza fisica e anatomica sono invece comuni a tutta la serie."}
{"id": "3131832", "revid": "1652635", "url": "https://it.wikipedia.org/wiki?curid=3131832", "title": "Gundicaro", "text": " Conosciuto soprattutto con i nomi di Gunther e Gunnarr, il personaggio svolge un ruolo di primo piano nelle leggende riguardanti Sigfrido e i Nibelunghi.\nNelle fonti storiche.\nEsistono diverse fonti che parlano di questo sovrano dei Burgundi, in latino, alto tedesco medio, norreno e antico inglese; gran parte di queste fonti si riferiscono alla leggenda che lega questo re con Sigfrido e al racconto della sua morte per tradimento nel palazzo di Attila re degli Unni.\nIn seguito al cosiddetto \"attraversamento del Reno\" delle popolazioni barbariche nel 406, Gundecario, sovrano dei Burgundi si attest\u00f2 con il suo popolo sul fianco destro del fiume Reno e l\u00ec fond\u00f2 un nuovo regno tra i fiumi Lauter e Nahe, con capitale nell'odierna Worms. Questo anche grazie all'elezione, nel 411, di un sovrano-marionetta, l'usurpatore Giovino, nipote di Flavio Valente Giovino, eletto a Magonza nuovo imperatore. L'elezione di Giovino, in alleanza con il re degli Alani Goar, permise a Gundecario di agire con l'autorit\u00e0 dell'usurpatore gallico, e di impossessarsi di numerose citt\u00e0 della regione, come Worms, Spira e Strasburgo; territori che gli furono poi ufficialmente concessi dall'imperatore romano Onorio, secondo quanto narra Olimpiodoro di Tebe nei suoi \"Discorsi storici\".\nNonostante il nuovo regno godesse dello status di \"foederato\", per volere dello stesso sovrano Gundecario, i Burgundi sconfinarono nella Gallia Belgica in territorio romano, scatenando le reazioni dell'imperatore che ordin\u00f2 al generale romano Flavio Ezio di organizzare una spedizione che ricacciasse indietro le incursioni dei Burgundi. Nel 435, dopo essere stati sconfitti da Ezio, il regno dei Burgundi venne devastato dagli Unni. Nel 436 Ezio, a capo di un esercito di mercenari unni diede il via ad una campagna di rappresaglia che ebbe il suo culmine nel 437 quando assal\u00ec la capitale di Gundecario, Borbetomagus (l'attuale Worms).\nGundicaro, probabilmente mor\u00ec in quello stesso anno e gli succedette il figlio, Gundioco.\nNella tradizione mitologica.\nNel Nibelungenlied.\nNel Nibelungenlied, poema epico tedesco del XIII secolo, Gunther \u00e8 il re dei Burgundi, fratello maggiore di Gernot e Giselher e della bellissima Crimilde. Fortemente legato al vassallo e consigliere Hagen, \u00e8 presentato come meno determinato e caratterialmente forte di quest'ultimo.\nIl poema si apre con l'arrivo di Sigfrido, figlio del re di Xanten Sigmund, alla corte di Gunther a Worms: nella speranza di poter sposare la bellissima Crimilde, sorella di Gunther, l'eroe si mette al servizio del re dei Burgundi, divenendo uno dei suoi pi\u00f9 fidati cavalieri. Promettendo la sorella in sposa a Sigfrido, Gunther chiede l'aiuto dell'eroe per conquistare la donna da lui amata, la regina d'Islanda Brunilde, che Sigfrido aveva gi\u00e0 conosciuto e che sottopone a prove terribili i pretendenti alla sua mano. Sigfrido acconsente e, indossando il mantello dell'invisibilit\u00e0 donatogli dal nano Alberico, garantisce a Gunther la vittoria nelle prove di combattimento contro la stessa Brunilde (guerriera dotata di forza sovraumana). Seppure contro voglia, la regina d'Islanda \u00e8 costretta a sposare Gunther e, di l\u00ec a poco, si celebra a Worms il doppio matrimonio. Durante la prima notte di nozze tuttavia Brunilde si rifiuta di giacere con Gunther e lega mani e piedi il marito appendendolo al muro. Il giorno seguente Gunther chiede nuovamente l'aiuto di Sigfrido, che, indossando ancora una volta il mantello di Alberico, vince con la forza Brunilde permettendo al re di possederla: Brunilde, finalmente persuasa della forza e dell'audacia del marito, si concede a lui.\nDopo diverso tempo scoppia una lite tra Brunilde e Crimilde, poich\u00e9 entrambe ritengono la maggior nobilt\u00e0 del proprio marito: Crimilde svela allora alla cognata che a vincerla non era stato Gunther, bens\u00ec Sigfrido, disonorando cos\u00ec pubblicamente la regina. Gunther, non riuscendo a prendere alcuna decisione per poter riscattare l'onore proprio e della moglie, chiede consiglio ad Hagen, che si propone di uccidere Sigfrido. Nonostante Gunther indugi, il risoluto vassallo pianifica la morte dell'eroe e, col consenso del re, lo colpisce a tradimento durante una battuta di caccia.\nCrimilde, dopo una prima manifestazione di odio nei confronti dei traditori del marito, si riappacifica, almeno formalmente, con Gunther, che, tempo dopo, la d\u00e0 in sposa al re degli Unni Attila. Nei lunghi anni passati al fianco del nuovo marito, la donna continua a meditare la vendetta per lo sposo ucciso, e si decide infine ad invitare i Burgundi ad un banchetto, per attirarli in un tranello. Gunther accetta senza nulla sospettare l'invito della sorella, nonostante Hagen gi\u00e0 lo avesse messo in guardia da una possibile trappola. Arrivati alla corte di Attila, i Burgundi si trovano imprigionati nella sala stessa del banchetto, assediati tutt'intorno dall'esercito unno. A poco vale l'eroica resistenza: dopo un drammatico susseguirsi di duelli, gli unici sopravvissuti, Hagen e Gunther, vengono fatti prigionieri. Allorch\u00e9 Crimilde chiede ad Hagen il nascondiglio del tesoro dei Nibelunghi, un tempo appartenuto a Sigfrido e poi, dopo la morte di questo, passato nelle mani di Gunther e del suo consigliere, l'astuto guerriero si dice disposto a svelare il segreto a patto che Gunther venga ucciso. La donna fa quindi decapitare il fratello e ne porta la testa ad Hagen che, ridendo, si dice l'ultimo a conoscere il nascondiglio del tesoro e nega di svelarlo. La regina adirata decapita anche lui.\nNella tradizione norrena.\nIl Gunnarr della tradizione norrena, di cui si narra ampiamente nella Saga dei V\u00f6lsungar e nell'Edda poetica, \u00e8 figlio di Gj\u00faki e Grimhildr e fratello di H\u00f6gni, Gudrun e Guthormr (secondo l'Edda di Snorri quest'ultimo \u00e8 un fratellastro) e re dei Niflungar.\nGunnarr, dopo aver accolto Sigur\u00f0r e avergli dato in sposa la sorella Gudrun, chiede l'aiuto dell'eroe per conquistare Brynhildr, sapendo che gi\u00e0 una volta il cognato era penetrato attraverso le fiamme che avvolgevano la dimora della Valchiria. Grazie ad un sortilegio di Grimhildr, i due guerrieri si scambiano di aspetto e Sigur\u00f0r, superata la prova, consente a Gunnarr di sposare Brynhildr.\nVenuta a sapere dell'inganno adoperato dal marito per sposarla, Brynhildr si chiude nel silenzio pi\u00f9 totale, chiedendo infine di uccidere Sigur\u00f0r come riscatto per il proprio onore. Gunnarr e H\u00f6gni, che avevano stretto un patto di sangue con il cognato, spingono il giovane Guthormr, esente da giuramenti, a compiere il misfatto: questi ferisce a morte Sigur\u00f0r rimanendo a sua volta ucciso dall'eroe. Gunnarr \u00e8 Brynhildr sono tormentati dal rimorso che spinge infine la Valchiria a togliersi la vita per essere cremata sulla pira con Sigur\u00f0r.\nGudrun, dopo anni di silenzio, si riappacifica coi fratelli, che la danno in sposa al potente Atli, re degli Unni e fratello di Brynhildr. Durante i festeggiamenti per il matrimonio, Gunnarr intrattiene una relazione con Oddr\u00fan, sorella della prima moglie, con la quale per\u00f2 non pu\u00f2 sposarsi a causa dell'opposizione di Atli. Separatosi dell'amante, prende in moglie Glaumvor.\nAtli, udendo narrare dell'immenso tesoro dei Niflungar e volendo vendicare la morte di Brynhildr, sua sorella, decide di invitare Gunnarr e H\u00f6gni ad un banchetto per tendere loro un agguato e chiedere come riscatto l'oro.\nGudrun, intesi gli intenti del marito, incide su un anello rune per avvertire i fratelli del pericolo e, avvoltolo in peli di lupo, lo invia loro. Nonostante sia la madre che le mogli dei figli di Gjuki abbiano sogni di cattivo auspicio e mettano al corrente i principi dell'avvenimento recato dell'anello (l'interpretazione delle rune \u00e8 prerogativa femminile), Gunnarr e H\u00f6gni, ubriachi, giurano ai messaggeri unni di partire con loro.\nArrivati al palazzo di Atli, cadono nell'imboscata e, nonostante l'eroica resistenza entrambi i principi vengono imprigionati. Quando Atli chiede a Gunnarr dove \u00e8 nascosto il tesoro, egli si dice disposto a rispondere in cambio della morte di H\u00f6gni, l'unico oltre a lui a conoscere il segreto. Atli fa uccidere uno schiavo e ne porta il cuore a Gunnarr: questi vedendolo dice che esso non pu\u00f2 essere il cuore di H\u00f6gni, infatti trema nel piatto su cui \u00e8 posto come ancor pi\u00f9 tremava nel petto da cui venne estratto. Viene strappato quindi il cuore a H\u00f6gni, che ride e non trema nel sopportare il dolore: Gunnarr riconosce il cuore del fratello e si rifiuta di rivelare il nascondiglio del tesoro, essendo ora l'unico detentore del segreto. Atli getta quindi Gunnarr nella fossa dei serpenti; Gudrun cala all'eroe un'arpa, che egli suona (secondo alcune versioni con le dita dei piedi, poich\u00e9 ha le mani legate), nella speranza che l'amata Oddr\u00fan lo oda e venga ad aiutarlo. Oddr\u00fan tuttavia \u00e8 lontana e, intuito il pericolo corso dall'amato, ritorna in fretta in patria, ma troppo tardi: quando Gunnarr era riuscito ad addormentare tutti i serpenti con il suono del suo strumento, la madre di Atli si era tramuta in una vipera ed aveva morso al cuore l'eroe.\nDiscendenza.\nGundicaro, dalla moglie ebbe un figlio:\nSecondo altre fonti, i figli furono tre, oltre a Gundioco:\nTelevisione.\nNel film TV \"La saga dei Nibelunghi\", Gunther \u00e8 interpretato da Samuel West e segue le vicende della storia cos\u00ec come viene proposta nella sua variante germanica, dunque qui il re dei Burgundi viene ucciso da Hagen quando, alla morte di Sigfrido, i due guerrieri si contendono l'eredit\u00e0 del tesoro dei Nibelunghi."}
{"id": "3131836", "revid": "599013", "url": "https://it.wikipedia.org/wiki?curid=3131836", "title": "Jamie Smith", "text": "Carriera.\nInizi.\nSmith ha iniziato la sua carriera calcistica con il Celtic, in cui \u00e8 rimasto in panchina nella finale di Coppa UEFA 2003. Dopo aver avuto poco spazio con il club scozzese, nel 2004 si \u00e8 trasferito al club olandese dell', dove ha trascorso una stagione.\nAberdeen.\nTornato in Scozia nella stagione 2005-2006 con l'Aberdeen.\nNel dicembre del 2007, Smith ha giocato un ruolo chiave nella vittoria sui danesi del FC Copenhagen in Coppa UEFA, segnando due gol. La partita fin\u00ec 4-0 per l'Aberdeen 4-0. Il contratto di Smith \u00e8 scaduto alla fine della stagione 2008-2009.\nColorado Rapids.\nNel maggio del 2009, gli \u00e8 stato dato il permesso di discutere per la firma di un contratto con il Toronto FC. Tuttavia, nel luglio 2009, ha firmato un contratto con i Colorado Rapids. Nella sua prima stagione con i Rapids ha giocato solo quattro partite prima di subire un infortunio al ginocchio che lo ha tenuto lontano dai giochi per il resto della stagione. Il 28 agosto 2010, Smith ha segnato il suo primo gol in MLS in una partita contro lo Houston Dynamo, in cui \u00e8 stato nominato uomo partita."}
{"id": "3131838", "revid": "1647404", "url": "https://it.wikipedia.org/wiki?curid=3131838", "title": "Monster Mash (singolo)", "text": "Monster Mash \u00e8 un singolo del cantante statunitense Bobby Pickett, pubblicato il 25 agosto 1962 come estratto dall'album \"The Original Monster Mash\".\nDescrizione.\nPickett, un aspirante attore, cantava con The Cordials di sera, mentre andava alle audizioni durante il giorno. Una sera, mentre stava suonando con la sua band, Pickett fece un monologo imitando il celebre attore di film horror Boris Karloff, durante l'esecuzione della canzone \"Little Darlin\" dei Diamonds. Il pubblico apprezz\u00f2 il brano e il collega del gruppo Leonard Capizzi incoraggi\u00f2 Pickett a proseguire con le imitazioni di Karloff.\nPickett e Capizzi composero quindi \"Monster Mash\" e la registrarono assieme Gary Paxton, Leon Russell, Johnny McCrae, Rickie Page e Terry Page, accreditati come The Crypt-Kickers. Il brano era parzialmente ispirato alla canzone \"Alley Oop\", nonch\u00e9 al \"Mashed Potato\", ballo di moda dell'epoca. \"Monster Mash\" era essenzialmente una variazione del \"Mashed Potato\", in cui i passi venivano eseguiti con mimiche \"da mostro\".\nIl testo della canzone contiene la narrazione di uno scienziato pazzo la cui creatura, una sera tardi, si alza dal tavolo per effettuare una nuova danza. La danza divenne una hit quando lo scienziato organizz\u00f2 una festa per gli altri mostri, che si uniscono anch'essi al \"Monster Mash\".\nI produttori crearono effetti sonori a basso costo ma efficaci. Per esempio, il suono di una bara che si apre fu imitato da un chiodo arrugginito tolto da un asse. Il suono di un calderone che bolle fu imitato facendo bollire veramente dell'acqua. Pickett imit\u00f2 anche l'attore di film horror Bela Lugosi, quando Dracula si alza dalla bara contrariato esclamando: \"Whatever happened to my \"Transylvania Twist\"?\" (\"Che fine ha fatto il mio \"Transylvania Twist\"?\").\nIl singolo \"Monster Mash\" raggiunse la prima posizione in classifica nella Billboard Hot 100 il 20 ottobre dello stesso anno, rimanendovi per due settimane, giusto in tempo per Halloween. \nIl disco \u00e8 stato ristampato molte volte ed \u00e8 apparso nella classifica della \"Billboard\" in tre occasioni dopo la pubblicazione originale: nel dicembre 1962, nell'agosto 1970 e nel maggio 1973. \nNel Regno Unito la BBC ha bandito la canzone nel 1962 perch\u00e9 considerata \"malsana\". Il disco \u00e8 stato quindi ristampato nel 1973, raggiungendo la terza posizione nelle classifiche all'inizio di ottobre. \u00c8 poi rientrato nelle classifiche britanniche il 2 novembre 2008, raggiungendo la sessantesima posizione."}
{"id": "3131840", "revid": "729019", "url": "https://it.wikipedia.org/wiki?curid=3131840", "title": "Battaglia di colle Scimitarra", "text": "La battaglia di colle Scimitarra (in inglese \"Scimitar Hill\") fu una battaglia combattuta il 21 agosto 1915 in seno ai tentativi di sfondamento delle difese turche durante la campagna di Gallipoli. La battaglia ebbe luogo sulla penisola di Gallipoli, in turchia, tra l'esercito britannico e quello turco, nel tentativo inglese di conquistare la penisola. Contemporaneamente, e accanto, ad essa, ebbe luogo una seconda battaglia: la battaglia di Quota 60.\nAntefatti.\nLa battaglia fece parte di un piano ideato dal generale Ian Hamilton per unire le forze sbarcate all'Anzac Cove con quelle a Suvla, distanti 5\u00a0km. Il piano prevedeva che le forze all'Anzac sfondassero a nord le linee turche, mentre i soldati a Suvla sfondassero a nord e a est.\nL'attacco al Scimitar Hill (Colle Scimitarra) fu guidato dal comandante inglese Henry de Beauvoir de Lisle e fu l'ultima offensiva britannica sulla penisola, prima dell'evacuazione avvenuta tra il dicembre 1915 e il gennaio 1916. L'offensiva fu condotta dalla 29\u00aa Divisione britannica, trasferita da Capo Elles per il suo stato di esperta veterana.\nIl piano prevedeva un attacco ad est e a nord di Suvla per conquistare i rilievi circostanti la spiaggia, anche se ritenuti di secondaria importanza. Gli obiettivi principali, infatti, si trovavano tra Suvla e l'Anzac Cove: le \"W Hills\" (\"Colline W\") e Scimitar Hill. Conquistati questi obiettivi, le due forze si sarebbero potute unire e dare una nuova speranza all'intera campagna britannica.\nBattaglia.\nLa divisione inviata a conquistare le W Hills perse la sua posizione e di conseguenza l'attacco fall\u00ec. L'attacco della 29\u00aa Divisione inizi\u00f2 bene, con una densa nebbia che imped\u00ec all'artiglieria nemica di operare, ma fu ben presto respinta dal fuoco turco sulle pendici della collina. Le riserve inviate da de Lisle tentarono anch'esse di scalare la collina ma, come i loro predecessori, i soldati inglesi furono respinti, subendo pesanti perdite.\nConseguenze.\nLe vittime inglesi raggiunsero le 5 000 unit\u00e0, molte delle quali subite dopo che il fuoco dell'artiglieria britannica incendi\u00f2 la boscaglia. I turchi persero 2 600 uomini. Di fronte ad ennesime altissime perdite a prezzo di scarsi, se non nulli, guadagni, il generale Hamilton chiese a Lord Kitchener, Ministro della Guerra britannico di inviare altri 95 000 uomini come rinforzo. Kitchener offr\u00ec 40 000 soldati ma a Londra gi\u00e0 si pensava ad un'inevitabile evacuazione dalla penisola."}
{"id": "3131843", "revid": "113912535", "url": "https://it.wikipedia.org/wiki?curid=3131843", "title": "Gruppo del Grand Combin", "text": "Il Gruppo del Grand Combin \u00e8 un massiccio montuoso delle Alpi Pennine. Si trova in Svizzera (Canton Vallese).\nCaratteristiche.\nPrende il nome dal Grand Combin che ne \u00e8 il monte principale. A sud viene delimitato dal \"Col du Sanadon\"; ad est e a nord dalla valle di Bagnes; ad ovest dalla val d'Entremont.\nClassificazione.\nSecondo la SOIUSA il Gruppo del Grand Combin \u00e8 un gruppo alpino con la seguente classificazione:"}
{"id": "3131844", "revid": "446353", "url": "https://it.wikipedia.org/wiki?curid=3131844", "title": "Nautilo (sommergibile)", "text": "Il Nautilo \u00e8 stato un sommergibile della Regia Marina, appartenente alla classe Tritone.\nStoria.\nSub\u00ec la sostituzione delle eliche a passo costante con quelle a passo variabile per via di serie problematiche che affliggevano il funzionamento delle prime. \nNonostante fosse entrato formalmente in servizio nel giugno 1943, all'armistizio era completo ma ancora in allestimento e non in grado di prendere il mare per lunghi periodi. \nL'8 settembre da Monfalcone riusc\u00ec a portarsi a Venezia. Salpato disarmato dal porto l'11 seguente, assistette all'affondamento del cacciatorpediniere \"Quintino Sella\" da parte della motosilurante tedesca \"S 54\". Tornato a Venezia a causa di alcune avarie, fu catturato dai tedeschi. \nRibattezzato \"U. IT. 9\" si spost\u00f2 a Pola ma in quel porto, il 9 gennaio 1944, affond\u00f2 nel corso di un bombardamento aereo. \nA fine guerra, con l'occupazione jugoslava di Pola, fu recuperato e, riparato, torn\u00f2 in servizio nel 1949 con il nome \"Sava\", per la Marina jugoslava; rimase in servizio sino al 1967 e fu demolito nel 1971."}
{"id": "3131845", "revid": "729019", "url": "https://it.wikipedia.org/wiki?curid=3131845", "title": "Battaglia di Shayzar", "text": "La battaglia di Shayzar venne combattuto nel 1111 tra le forze crociate congiunte del Regno di Gerusalemme, del Principato di Antiochia, della contea di Edessa e della contea di Tripoli e le forze turche dell'Impero selgiuchide guidate dal \"atabeg\" (governatore) Mawdud di Mosul. Lo scontro si svolse sotto le mura della cittadella musulmana di Shayzar e si concluse con una vittoria tattica dei turchi, che mancarono per\u00f2 il loro obiettivo fondamentale: costringere allo scontro diretto i crociati per distruggerne le forze.\nAntefatto.\nA partire dal 1110 e fino al 1115 il sultano dell'Impero selgiuchide, Mehmed I, ordin\u00f2 spedizioni annuali dirette contro gli Stati crociati. Nel 1110 venne attaccata la Contea di Edessa ma i selgiuchidi vennero respinti. Nel 1111, su pressioni da parte della citt\u00e0 di Aleppo, Mehmed I decise di concentrare l'attacco sul nord della Siria. Il comando dell'armata turca venne affidata all\"'atabeg\" di Mosul, Mawdud, che si ritrov\u00f2 a capo di un esercito eterogeneo, comprendente anche contingenti del Diyarbak\u0131r e dell'Armenia al comando di Sukman al-Qutbi, del Hamadan al comando di Bursuq ibn Bursuqi e le truppe dalla Mesopotamia comandate da Ahmadil.\nSvolgimento.\nAll'arrivo della grande armata turca, i crociati della Contea di Edessa si trincerarono dentro Edessa e Turbessel (Tell Bashir). I turchi razziarono le terre della contea ma non riuscirono ad espugnare le due citt\u00e0, cos\u00ec Mawdud si port\u00f2 ad Aleppo, ove si congiunse con le forze del \"atbeg\" di Damasco, Toghtigin. Il signore di Aleppo, Ridwan ibn Tutush, si rifiut\u00f2 per\u00f2 di aprire le porte della citt\u00e0 ai due \"atbeg\". Nel frattempo, scoppiava la diatriba tra Sukman e Bursuq: Sukman, malato, si ritir\u00f2 con le sue truppe e mor\u00ec di malattia lunga la via del ritorno. A questo punto anche Ahmadil lasci\u00f2 le forze di Mawdud, per perorare davanti al sultano la sua causa quale possibile erede delle terre di Sukman."}
{"id": "3131847", "revid": "466539", "url": "https://it.wikipedia.org/wiki?curid=3131847", "title": "Anna di Sassonia", "text": "Biografia.\nEra figlia di Maurizio I, Elettore di Sassonia e Agnese d'Assia.\nIl 25 agosto 1561 spos\u00f2 Guglielmo I d'Orange divenendone la seconda moglie. Ebbe cinque figli:\nCon il suo avvocato Jan Rubens ebbe il 22 agosto 1571 una figlia naturale, Cristina, che Guglielmo si rifiut\u00f2 di legittimare. Rubens venne arrestato e Guglielmo tolse ad Anna i figli, mandandola nel castello di Beilstein assieme alla figlia illegittima. Gi\u00e0 sofferente di disturbi mentali, le condizioni di Anna peggiorarono tanto che le venne tolta anche la custodia di Cristina, che venne educata insieme ai fratellastri. Guglielmo annull\u00f2 il matrimonio con lei e si rispos\u00f2 altre due volte. Anna mor\u00ec a nel 1577 a Dresda all'et\u00e0 di trentadue anni."}
{"id": "3131860", "revid": "149485", "url": "https://it.wikipedia.org/wiki?curid=3131860", "title": "Universit\u00e0 per Stranieri di Siena", "text": ""}
{"id": "3131863", "revid": "922800", "url": "https://it.wikipedia.org/wiki?curid=3131863", "title": "Ravelli", "text": ""}
{"id": "3131864", "revid": "92723", "url": "https://it.wikipedia.org/wiki?curid=3131864", "title": "Isolani (famiglia)", "text": "Gli Isolani furono un'antica famiglia senatoria di Bologna, nonch\u00e9 i conti feudatari di Minerbio.\nStoria della famiglia.\nLe prime notizie certe risalgono a \"Gualterio Insulanorum\", residente a Bologna nel 1262 e dottore in legge. Leggenda vuole che Gualtiero fosse un figlio cadetto (o illegittimo) di Enrico I (1217-1253) di Lusignano, re di Cipro e d'Armenia, spiegando cos\u00ec anche l'origine del cognome. Ad avallare questa tesi \u00e8 anche una lettera, datata 18 dicembre 1414, del re Giovanni Lusingano indirizzata al cardinale Giacomo Isolani al quale si rivolge col titolo di cugino.\nSicuramente gli Isolani furono rapidissimi ad affermarsi sullo scenario politico ed economico bolognese ricoprendo subito cariche di prestigio, gi\u00e0 nel 1305 Isolano di Domenico fu inviato a capo delle truppe bolognesi in aiuto dei modenesi, e accumulando un cospicuo patrimonio, tanto che nel 1323 Giacomo di Domenico presta denari al comune.\nDurante tutto il \u2018300 furono numerose le cariche cittadine che membri della famiglia ricoprirono, ma fu merito soprattutto del cardinale Giacomo (o Iacopo), che fu tra l'altro luogotenente del papa a Roma nel 1414, se la famiglia ottenne in feudo, con il titolo di conti, il paese di Minerbio con la sua rocca, e il giuspatronato della chiesa parrocchiale fino al 1963\nGli Isolani attraverso i secoli accumularono un poderoso patrimonio fondiario comprendente il palazzo Isolani in centro a Bologna, reso oggi ancor pi\u00f9 godibile dalla Corte Isolani, un recente intervento di restauro e ristrutturazione che ha portato alla creazione di una galleria commerciale che si snoda attraverso i numerosi cortili del complesso. Particolarmente interessanti sono sicuramente la Rocca Isolani di Minerbio con la Villa e la colombaia, tradizionalmente attribuite al Vignola e il Palazzo di Montevecchio, una delle residenze estive sui colli."}
{"id": "3131866", "revid": "767487", "url": "https://it.wikipedia.org/wiki?curid=3131866", "title": "Alessandria Unione Sportiva 1964-1965", "text": "Questa pagina raccoglie i dati riguardanti l'Alessandria Unione Sportiva nelle competizioni ufficiali della stagione 1964-1965.\nStagione.\nNella stagione 1964-1965 l'Alessandria Unione Sportiva disput\u00f2 il diciottesimo campionato di Serie B della sua storia.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "3131870", "revid": "1706425", "url": "https://it.wikipedia.org/wiki?curid=3131870", "title": "Inter Football Club (societ\u00e0)", "text": "L'Inter Football Club di Bujumbura \u00e8 una squadra di calcio che gioca nel campionato principale del Burundi. Ha vinto nove volte il campionato e due volte la coppa nazionale. \u00c8 la seconda squadra per numero di titoli del paese dietro alla Vital'O.\nStoria.\nIl club, uno dei pi\u00f9 antichi del paese, fu fondato nel 1969. Il suo migliore periodo \u00e8 stato quello degli anni ottanta, nel quale vinse 4 campionati e 2 coppe."}
{"id": "3131874", "revid": "287204", "url": "https://it.wikipedia.org/wiki?curid=3131874", "title": "Start Without You", "text": "Start Without You \u00e8 il primo singolo estratto dalla nuova edizione dell'album di debutto della cantante Alexandra Burke.\nIl brano \u00e8 stato scritto da Kristian Lundin, Savan Kotecha, Julian Brunetta e RedOne, che ne ha anche curato la produzione e che in passato aveva gi\u00e0 lavorato con la cantante. Per questo brano la cantante ha collaborato con il rapper Laza Morgan. Il singolo \u00e8 stato pubblicato come download digitale il 5 settembre 2010 ed il giorno seguente come EP.\nVideo.\nInizialmente per il video musicale era stato pensato qualcosa di molto estivo, infatti verso la fine di giugno erano disponibili sul web alcuni scatti del video che ritraevano la cantante con dei pantaloncini su un camioncino dei gelati.\nQualche settimana prima della pubblicazione del video, \u00e8 stato deciso un altro tipo di scenario, in cui la cantante \u00e8 circondata da molti uomini ed esegue una coreografia."}
{"id": "3131876", "revid": "1605525", "url": "https://it.wikipedia.org/wiki?curid=3131876", "title": "Henri Rochefort", "text": "Biografia.\nHenri Rochefort era figlio di Claude-Louis-Marie de Rochefort-Lu\u00e7ay (1790-1871), un nobile decaduto che aveva acquistato una certa rinomanza come autore di vaudeville con lo pseudonimo di Edmond Rochefort. Dopo essere stato studente di medicina e impiegato presso l'\"H\u00f4tel de Ville\", nel 1858 pubblic\u00f2 con lo pseudonimo di Eug\u00e8ne de Mirecourt il romanzo \"La Marquise de Courcelles\"; tra il 1860 e il 1866 scrisse numerose opere narrative e teatrali, oggi completamente dimenticate. Attorno al 1865 entr\u00f2 nel giornalismo iniziando a collaborare con \"L'\u00c9v\u00e9nement\" e \"Le Figaro\". Una serie di suoi articoli con violenti attacchi al regime bonapartista, pubblicati in seguito nel volume \"Les Fran\u00e7ais de la D\u00e9cadence\" (3 voll., 1866-1868), lo portarono in rotta di collisione con le autorit\u00e0 francesi e, dopo l'intervento del governo, fu allontanato da \"Le Figaro\" (1868). Fond\u00f2 allora il settimanale satirico \"La Lanterne\" (il primo numero usc\u00ec il 31 maggio 1868) e accentu\u00f2 la polemica politica. \"La Lanterne\" venne tuttavia soppresso dopo l'undicesima uscita e nell'agosto 1868 Rochefort venne condannato a un anno di carcere e alla multa di 10\u00a0000 franchi. Rifugiatosi a Bruxelles, riprese nella citt\u00e0 belga le pubblicazioni de \"La Lanterne\" che, stampato in francese, inglese, spagnolo, italiano e tedesco, veniva poi spedito clandestinamente in tutta Europa. Dopo una seconda accusa Rochefort si trasfer\u00ec in Belgio. Una serie di duelli, il pi\u00f9 famoso dei quali fu quello fatto con il portavoce del partito bonapartista Paul de Cassagnac a proposito di un articolo su Giovanna d'Arco, mantennero viva l'attenzione dell'opinione pubblica su Rochefort.\nNel 1869 fu eletto deputato per la prima circoscrizione di Parigi alla \"Chambre des d\u00e9put\u00e9s\" francese: ritorn\u00f2 in Francia e riprese l'attivit\u00e0 pubblicistica contro il Secondo impero attraverso un nuovo giornale, \"La Marseillaise\", a cui collaboravano anche Paschal Grousset e Victor Noir. Una serie di articoli violenti contro il governo da parte di Noir e Grousset portarono alla morte dello stesso Noir, ucciso dal principe Pierre Bonaparte (10 gennaio 1870), alla soppressione de \"La Marseillaise\" e alla condanna di Rochefort e Grousset a sei mesi di prigione; la pena non fu scontata interamente perch\u00e9 nel frattempo la caduta di Napoleone III e la rivoluzione di settembre portarono alla liberazione dei due giornalisti.\nDivenne membro del \"Comitato Centrale della Guardia Nazionale\"; ma la vicinanza alle forze moderate fu presto interrotta a causa delle sue aperte simpatie verso i comunardi. Mel marzo 1871 si dimise dall'Assemblea nazionale, assieme a pochi altri deputati, per non sottoscrivere lo smembramento territoriale della Francia e infine l'11 maggio 1871 fugg\u00ec da Parigi assediata. Arrestato a Meaux, per ordine del governo di Versailles fu dapprima rinchiuso in un forte, poi condannato da un tribunale militare al carcere a vita e, nonostante le proteste dell'opinione pubblica e di intellettuali come Victor Hugo, deportato nella Nuova Caledonia.\nNel marzo 1874 riusc\u00ec a evadere dal bagno penale, salire a bordo di una nave inglese e tornare in Europa dopo aver trascorso qualche tempo negli Stati Uniti; la fuga ispir\u00f2 un famoso dipinto di \u00c9douard Manet. Dopo una sosta a Londra Rochefort si stabil\u00ec a Ginevra, dove riprese a pubblicare \"La Lanterne\" e a scrivere articoli per giornali francesi. Torn\u00f2 infine in Francia grazie all'amnistia generale fatta approvare nel luglio 1880 da L\u00e9on Gambetta. A Parigi fond\u00f2 un nuovo giornale, \"L'Intransigeant\", di tendenze radicali e socialiste, il cui primo numero apparve nelle edicole il 14 luglio, anniversario della presa della Bastiglia ed ebbe un immediato successo. Per un breve periodo, fra il 1885 e il 1886, Rochefort sedette nella Camera dei Deputati; ma la sua attivit\u00e0 a favore del generale Georges Boulanger gli procur\u00f2 una nuova condanna al carcere a vita (1889); riusc\u00ec a evitare la reclusione riparando in tempo a Londra, da dove continu\u00f2 a collaborare al suo giornale. Fra le sue campagne fecero molto scalpore le sue rivelazioni, a proposito dello \"scandalo di Panama\", di aver incontrato l'esponente radicale Georges Clemenceau assieme al finanziere Cornelius Herz.\nRitorn\u00f2 a Parigi, grazie a una nuova amnistia, nel 1895, due anni prima che scoppiasse l'affare Dreyfus, lo scandalo politico pi\u00f9 importante in Francia sul finire del XIX secolo. Da allora in avanti si trover\u00e0 tuttavia nel campo opposto a quello a cui aveva militato in passato: nel caso dell'affare Dreyfus fu infatti alla guida della campagna contro Alfred Dreyfus a fianco di antisemiti come \u00c9douard Drumont e Hubert-Joseph Henry; negli ultimi tempi, sempre pi\u00f9 su posizioni filo-bulangiste, fu direttore del quotidiano nazionalista \"La Patrie\"."}
{"id": "3131879", "revid": "767487", "url": "https://it.wikipedia.org/wiki?curid=3131879", "title": "W\u0142adys\u0142aw Kulczy\u0144ski", "text": "Biografia.\nFin dal suo primo lavoro scientifico, \"Przyczynek do fauny paj\u0119czej\", (Contributo alla fauna dei ragni, del 1871), mostr\u00f2 una vera passione per il mondo dei ragni, elencandone ben 185 specie rinvenute a Cracovia e dintorni.\nDivenne professore all'Universit\u00e0 di Cracovia nel 1878, e vi rimarr\u00e0 ad insegnare fino al 1910. Dal 1884 \u00e8 stato anche membro della Societ\u00e0 botanica di Zoologia a Vienna.\nScopritore di numerosi generi e specie di aracnidi, \u00e8 stato anche autore di vari studi sull'argomento, che lo portarono ad essere fra i maggiori aracnologi europei.\nVa anche annoverato fra i suoi meriti quello di aver introdotto nuovi criteri aggiuntivi per la determinazione delle specie di aracnidi."}
{"id": "3131884", "revid": "216401", "url": "https://it.wikipedia.org/wiki?curid=3131884", "title": "Cofidis, le Cr\u00e9dit par T\u00e9l\u00e9phone (ciclismo)", "text": ""}
{"id": "3131888", "revid": "599013", "url": "https://it.wikipedia.org/wiki?curid=3131888", "title": "COX-3", "text": "La COX-3 \u00e8, in ordine di scoperta, l'ultima delle forme isoenzimatiche della prostaglandina-endoperossido sintasi, insieme alle altre forme note, COX-1 e COX-2.\nStoria.\nEssendo stata scoperta recentemente, nel 2002, ancora non si conosce molto riguardo alla sua produzione ed ai suoi effetti biologici. Sembra infatti che essa venga codificata dallo stesso gene che codifica per la COX-1 ma l'mRNA subisce uno splicing alternativo.\nLa scoperta \u00e8 avvenuta riflettendo sul fatto che il modello della COX-1/COX-2 non era in grado di spiegare appieno la risposta febbrile ed infiammatoria. Il modello COX-1/COX-2 infatti non riusciva a spiegare l'attivit\u00e0 analgesica ed antipiretica del paracetamolo. Il gruppo di ricercatori guidato da Dan Simmons, lo stesso che scopr\u00ec nel 1991 la COX-2, ipotizz\u00f2 che potesse esistere una variante della COX-1 che agisse a livello del sistema nervoso centrale e che potesse spiegare l'effetto del paracetamolo e di molecole correlate.\nSignificato clinico.\nLe molecole che presentano una maggiore affinit\u00e0 con la COX-3 fungono da analgesici e antipiretici ma hanno scarso effetto come antinfiammatori."}
{"id": "3131890", "revid": "36426", "url": "https://it.wikipedia.org/wiki?curid=3131890", "title": "Punizione di Aman (Michelangelo)", "text": ""}
{"id": "3131893", "revid": "287204", "url": "https://it.wikipedia.org/wiki?curid=3131893", "title": "Hong Kong Airlines", "text": "La Hong Kong Airlines ha come hub l'aeroporto internazionale di Hong Kong.\nNel 2006 il 45% compagnia venne acquistato da Hainan Airlines e venne cambiata la colorazione della livrea degli aeromobili.\nDestinazioni.\nAccordi di codeshare.\nHong Kong Airlines ha accordi di codeshare con le seguenti compagnie aeree:\nFlotta.\nFlotta attuale.\nLa Hong Kong Airlines utilizza una flotta esclusivamente Airbus. A settembre 2018 la flotta della Hong Kong Airlines risulta composta dai seguenti aeromobili:\nFlotta storica.\nLa compagnia, nel corso della sua storia, ha anche utilizzato i seguenti aeromobili:\nIdentit\u00e0 aziendale.\nLa sede della compagnia aerea si trova all'undicesimo piano del One Citygate a Tung Chung, sull'isola di Lantau.\nSussidiarie.\nHong Kong Aviation Ground Services Limited.\nHong Kong Aviation Ground Services Ltd. offre servizi check-in self-service all'interno dell'Aeroporto Internazionale di Hong Kong.\nKA Holidays Limited.\nHKA Holidays Ltd. offre servizi legati al turismo, inclusi biglietti per voli charter, pacchetti vacanza e sistemazioni in hotel."}
{"id": "3131894", "revid": "93556", "url": "https://it.wikipedia.org/wiki?curid=3131894", "title": "Classe Mistral", "text": "La unit\u00e0 della classe Mistral sono delle portaelicotteri d'assalto anfibio (dal francese: \"Porte-H\u00e9licopt\u00e8res Amphibies\" (PHA)) \u2013 in precedenza \"navi di proiezione e comando\" (dal francese: \"B\u00e2timents de projection et de commandement\" (BPC)) fino al della Marina militare francese. La loro denominazione NATO \u00e8 Landing Helicopter Dock (LHD).\nQueste sono le prime del loro genere ad essere costruite in Francia per la Marine nationale. Le loro dimensioni e caratteristiche consentono loro di essere integrate sia in un gruppo aeronavale francese, sia in una NATO Response Force (forza di reazione della NATO) o in missioni di mantenimento della pace sotto mandato delle Nazioni Unite o dell'Unione europea. A seguito del ritiro della , le navi svolgono anche il ruolo di nave scuola per formazione gli ufficiali della marina (\"Mission Jeanne d'Arc\").\nTre di queste navi, il cui studio \u00e8 iniziato nel 1997, sono state costruite per Marine nationale: la , che \u00e8 entrata servizio attivo il 15 dicembre 2006, la , che l'ha fatto il 1\u00ba agosto 2007 e la , che \u00e8 entrata in servizio il 12 marzo 2012. Una quarta nave, secondo la \"Legge programmazione militare (2009-2014)\", doveva essere realizzata per entrare in servizio attivo nel 2019/2020, ma, nella successiva \"Legge programmazione militare (2014-2019)\", la quarta \"Mistral\" non \u00e8 pi\u00f9 contemplata. Le \"Mistral\" sostituiscono le 4 LPD delle classi (2 navi dismesse entrambe nel 2007) e (2 navi dismesse nel 2011 e nel 2015). Il costo di una nave della classe Mistral si situa tra 294 e 420 milioni di euro.\nDescrizione.\nLe BPC Mistral sono realizzate per compiere diverse missioni :\nLe BPC Mistral sono ottimizzate per operare a prossimit\u00e0 delle zone di crisi nel quadro di operazioni anfibie nazionali o alleate, di missioni di crisi, di operazioni di aerotrasporto o di trasporto operativo.\nLe Mistral possiedono le seguenti capacit\u00e0 in materie di proiezione delle forze: fino a 750 militari, 16 elicotteri Tigre o NH90 (di 12 t) possono essere imbarcati insieme a una sessantina di veicoli blindati tra cui il MBT Leclerc. Gli elicotteri degli alleati \"medio-pesanti\", come l'EH101 Merlin (da 16 t), possono posarsi sul ponte di volo. Gli elicotteri \"pesanti\", come il Super Stallion americano (da 35 t) dispongono di uno spot d'atterraggio dedicato (lo spot n\u00b0 1).\nLe dimensioni dell'hangar da sbarco sono tali che \u00e8 possibile utilizzare tutti i tipi di mezzi da sbarco classici, come i CTM francesi o i LCM o i LCAC americani o gli EDA-R, che sono stati realizzati specialmente per essere utilizzati a partire dalle Mistral.\nLe BPC Mistral possono svolgere 4 tipi di missioni differenti:\nAffare delle Mistral russe.\nNel 2011 il governo francese e quello russo siglano un contratto per due unit\u00e0 e due in opzione per la Voenno Morskoj Flot Rossijskoj Federacii, le prime due verranno costruite in Francia e le altre 2 opzionate in Russia.\nLe versioni realizzate per la Voenno-Morskoj Flot Rossijskoj Federacii differiscono da quelle francesi principalmente per l'integrazione di sistemi elettronici differenti e di altre componenti (costruite presso Baltic Shipyard a San Pietroburgo) e per alcune modifiche per adattarle all'uso che ne far\u00e0 la marina russa, inoltre gli elicotteri imbarcati saranno i Kamov Ka-29 e i Kamov Ka-52K.\nLa costruzione della prima nave, la \"Vladivostok\" inizia nel 2012 e la consegna alla Russia era prevista per novembre 2014, la costruzione della seconda, la \"Sevastopol\u02b9\" comincia nel 2013 e la consegna era prevista per novembre 2015.\nNel dicembre 2012, il governo russo decide di annullare l'opzione per le due navi da realizzare in Russia.\nNel 2014, per via delle proteste filorusse in Ucraina, della crisi della Crimea e della guerra dell'Ucraina orientale, la Francia minacci\u00f2 di non consegnare le navi una volte pronte, subordinando la consegna delle stesse alla normalizzazione della situazione in Ucraina; il 25 novembre 2014, in occasione della data prevista per la consegna della prima nave (la \"Vladivostok\"), la Francia ha deciso di rinviare \"sine die\" (\"jusqu'\u00e0 nouvel ordre\") la consegna della prima nave ordinata dalla Russia.\nEssendo un contratto gi\u00e0 siglato, le due Mistral non rientravano nelle sanzioni internazionali imposte dall'UE e dagli USA contro la Russia, nonostante ci\u00f2 il presidente Hollande ne ha voluto fare una \"questione di principio\".\nIl 5 agosto 2015, dopo 8 mesi di negoziazioni, la Francia e la Russia hanno annunciato di aver risolto il contratto di costruzione delle due Mistral per la marina russa. La Francia si impegna a rimborsare la Russia per quasi 1 miliardo di euro e, previa rimozione degli equipaggiamenti e i materiali di produzione russa a bordo, potr\u00e0 rivendere le due navi. Il costo finale per la Francia di questo annullamento \u00e8 stato di secondo un comunicato ufficiale del governo francese, tuttavia questo importo \u00e8 relativo unicamente all'indennizzo versato alla Russia e non comprende le altre perdite e i costi generati dall'annullamento.\nDopo questo rifiuto di vendere le due navi alla Russia, quattro paesi di sono mostrati interessati all'acquisto: il Canada, l'India, Singapore e l'Egitto (con l'aiuto finanziario dell'Arabia Saudita). \nIl 23 settembre 2015, l'Eliseo annuncia di aver concluso un accordo per la vendita delle due navi con l'Egitto, la vendita alla marina egiziana consente di mantenere il materiale russo a bordo; l'Egitto ha anche comprato i 50 elicotteri russi Kamov Ka-52 che erano previsti equipaggiare le Mistral russe e i 4 CTM NG e 2 i EDA-R francesi come batteria di mezzi da sbarco. Le due navi entreranno in servizio con la marina egiziana nel 2016."}
{"id": "3131895", "revid": "767487", "url": "https://it.wikipedia.org/wiki?curid=3131895", "title": "Alejandro Escovedo", "text": "Nato nel Texas in una famiglia di emigrati dal Messico. Cresciuto con la passione per la musica trasmessa dai suoi fratelli Coke e Pete (percussionista di Santana e padre di Sheila E) forma a San Francisco nel 1975 il gruppo punk rock/new wave Nuns. Nel 1980 ne fuoriesce, si trasferisce ad Austin e forma prima i Rank and File, gruppo alternative country e poi i True Believers.\nLa svolta avvenne nei primi anni novanta quanto decise di intraprendere la carriera solista. Collabora con Ryan Adams, Whiskeytown e il disco tributo a Skip Spence."}
{"id": "3131898", "revid": "106456", "url": "https://it.wikipedia.org/wiki?curid=3131898", "title": "Santa Eufemia", "text": ""}
{"id": "3131902", "revid": "373458", "url": "https://it.wikipedia.org/wiki?curid=3131902", "title": "Rifugio P\u00e8u", "text": "Il rifugio P\u00e8u \u00e8 un gruppo di cascine, di cui due gestite come bivacco. Una cascina \u00e8 sempre aperta, mentre l'altra \u00e8 sempre chiusa, bisogna contattare il patriziato di Cresciano per avere le chiavi della seconda cascina. I rifugi sono situati nel comune di Riviera, nel canton Ticino, nella valle di Cresciano, nelle Alpi Lepontine, a 1.725\u00a0m s.l.m.\nCaratteristiche e informazioni.\nPiano di cottura a legna, quale riscaldamento e uso cucina con piatti e padelle. Acqua corrente e servizi igienici all'esterno del rifugio. I posti letto senza coperte sono 6."}
{"id": "3131903", "revid": "729019", "url": "https://it.wikipedia.org/wiki?curid=3131903", "title": "Linea Metaxas", "text": "La linea Metaxas (in greco \u0393\u03c1\u03b1\u03bc\u03bc\u03ae \u039c\u03b5\u03c4\u03b1\u03be\u03ac \"Gramm\u00ed Metax\u00e1\") fu una linea militare difensiva costituita da diverse fortificazioni, bunker, cunicoli, gallerie e corridoi scavati nella roccia, al confine tra la Grecia e la Bulgaria durante la Seconda guerra mondiale.\nIl nome della linea fortificata deriva da quello che diverr\u00e0 il dittatore greco Ioannis Metaxas.\nStoria.\nInizialmente a difesa del confine greco con la Bulgaria esisteva solamente la fortezza di Roupel nei pressi di Sidirokastro, ma nonostante i suoi miglioramenti, questa era gi\u00e0 considerata inadeguata. Fu quindi deciso di costruire una pi\u00f9 grande e sviluppata linea difensiva, lungo tutto il confine settentrionale, infatti la linea doveva fornire difesa ai territori greci da un'ipotetica invasione del suo territorio da parte dei tedeschi nazisti.\nI progetti della linea iniziarono attorno al 1935 e i lavori di scavo nel 1936 nei pressi delle catene montuose di Kerkini. Purtroppo l'entrata in guerra della Grecia nel 1940 imped\u00ec il completamento della linea difensiva. Infatti la costruzione della linea si ferm\u00f2 a Komotini nella Tracia, avendo coperto 155 chilometri di linea di confine. La difesa della linea era stata affidata al generale Bakopulos.\nIl piano originale tedesco prevedeva un'azione offensiva che dalla Bulgaria doveva puntare contro la linea Metaxas e verso Salonicco invadendo la Macedonia anche con l'aiuto degli Stuka: Operazione Marita. Ma, cos\u00ec come la linea Maginot a difesa del confine francese, la linea Metaxas fu aggirata dai tedeschi, passando per Skopje, e tagliando cos\u00ec in due lo schieramento greco nell'aprile 1941.\nI soldati greci resistettero anche oltre alla caduta dell'esercito greco (21 aprile 1941), infatti i soldati a difesa della linea rimasero a combattere fino al 23 aprile, quando i soldati tedeschi della \"5. Gebirgs-Division\" (5\u00aa divisione da montagna) comandati dal generale Julius Ringel arrivarono ad usare i gas lacrimogeni, facendo uscire dalle loro posizioni i soldati greci. I tedeschi apprezzarono tanto i soldati greci, che non ne fecero prigionieri, anzi li lasciarono andare via senza armi ma con le loro bandiere di guerra.\nStruttura.\nPer l'illuminazione interna delle opere furono inizialmente utilizzate lampade ad olio, nonostante fossero installati anche dei generatori di corrente elettrica. La ventilazione controllata interna funzionava sia naturalmente che con apposite apparecchiature. L'approvvigionamento d'acqua veniva attraverso apposite canalizzazioni.\nLa linea difensiva era lunga 155 chilometri e il loro costo durante i quattro anni della loro costruzione, allora ammontava a 100.400.000 dracme.\nOggigiorno, alcune opere difensive sono ancora utilizzate, mentre altre sono aperte alle visite per il pubblico."}
{"id": "3131904", "revid": "287204", "url": "https://it.wikipedia.org/wiki?curid=3131904", "title": "Rifugio Peu", "text": ""}
{"id": "3131905", "revid": "24099", "url": "https://it.wikipedia.org/wiki?curid=3131905", "title": "Chiesa di San Miniato di Rubbiana", "text": ""}
{"id": "3131909", "revid": "79968", "url": "https://it.wikipedia.org/wiki?curid=3131909", "title": "Mawdud", "text": ""}
{"id": "3131910", "revid": "110157", "url": "https://it.wikipedia.org/wiki?curid=3131910", "title": "Pokrovskij rajon (Oblast' di Or\u00ebl)", "text": "Il Pokrovskij rajon () \u00e8 un rajon dell'Oblast' di Or\u00ebl, nella Russia europea, il cui capoluogo \u00e8 Pokrovskoe. Istituito nel 1965, ricopre una superficie di 1.411 chilometri quadrati."}
{"id": "3131912", "revid": "729019", "url": "https://it.wikipedia.org/wiki?curid=3131912", "title": "Macchi M.14", "text": "Il Macchi M.14 era un caccia biplano prodotto in piccola serie dall'azienda italiana Aeronautica Macchi negli anni dieci del XX secolo.\nPrimo caccia concepito per operare da terra dell'azienda lombarda, venne sviluppato troppo tardi per essere impiegato durante la prima guerra mondiale ma venne comunque adottato dal Corpo Aeronautico Militare del Regio Esercito come aereo da addestramento nel primo periodo interbellico.\nStoria.\nSviluppo.\nLa necessit\u00e0 di disporre, da parte dei reparti di aviazione militare con basi a terra in territorio italiano, di nuove unit\u00e0 da combattimento da utilizzare durante la prima guerra mondiale indusse l'Aeronautica Macchi a sviluppare un nuovo velivolo da caccia, il primo modello \"terrestre\" concepito in quel ruolo dall'azienda varesina.\nIl progetto venne affidato ad Alessandro Tonini, il quale disegn\u00f2 un modello dall'aspetto piuttosto convenzionale, caratterizzato dalla complessiva compattezza e soprattutto, dall'inusuale, per l'epoca, configurazione alare biplano-sesquiplana, ovvero dotata di ala superiore dall'alare maggiore dell'inferiore. L'ala superiore inoltre presentava una pianta a freccia e la connessione tra le due era assicurata da una particolare travatura reticolare detta travatura Warren, una soluzione che caratterizzer\u00e0 in seguito molti modelli italiani fino all'ultimo caccia biplano in servizio alla futura Regia Aeronautica, il Fiat C.R.42.\nIl prototipo non riusc\u00ec ad essere portato in volo che nella primavera del 1918, data che si rivel\u00f2 essere in seguito tarda per permetterne lo sviluppo iniziale, complice anche la perdita dell'esemplare nel giugno dello stesso anno a causa di un incidente. Ci\u00f2 nonostante, poich\u00e9 le prestazioni del velivolo erano risultate eccellenti, si decise di realizzarne un secondo prototipo, dotato di motore pi\u00f9 potente. Venne cos\u00ec stipulato un contratto per la fornitura per dieci esemplari avviati successivamente alla produzione in serie.\nLa produzione inizi\u00f2 quando oramai la guerra era nelle sue fasi terminali, ne consegu\u00ec che la necessit\u00e0 di dotare i reparti del Regio Esercito con tale modello non era pi\u00f9 impellente. Tutti i dieci esemplari vennero sottoposti alla valutazione delle autorit\u00e0 militari che ritennero il modello idoneo ma, decadute le necessit\u00e0 belliche, non venne emesso alcun successivo ordine. I velivoli non vennero mai usati in combattimento ma destinati, per le sue caratteristiche progettuali, alla formazione di piloti da caccia presso le scuole di volo dell'esercito."}
{"id": "3131918", "revid": "986213", "url": "https://it.wikipedia.org/wiki?curid=3131918", "title": "Carlotta di Borbone-Montpensier", "text": "Biografia.\nEra la quarta figlia femmina di Luigi, Duca di Montpensier e Jacqueline de Longwy, contessa di Bar-sur-Seine. I suoi nonni materni erano Giovanni IV di Longwy, barone di Pagny, e Giovanna d'Angoul\u00eame, una sorellastra naturale (ma legittimata dal decreto reale del 1501) di Francesco I di Francia.\nSua madre credeva nelle dottrine Riformate e le insegn\u00f2 segretamente ai suoi figli. Secondo alcuni resoconti, il padre di Carlotta decise di contrastare l'influenza di sua moglie inviando tre delle sue figlie a dei conventi. Carlotta, che allora aveva solo tredici anni, implor\u00f2 il permesso di stare con sua madre, che mor\u00ec durante il periodo in cui era in convento. Suo padre, influente nella corte di Caterina de' Medici, la mand\u00f2 nell'abbazia di Notre-Dame de Jouarre, nei pressi di Meaux, perch\u00e9 fosse cresciuta dalle suore e prendesse i voti da adulta. Quando fu professata come suora all'et\u00e0 di tredici anni, fece una formale protesta scritta. \nAltre fonti sostengono che Luigi volesse semplicemente evitare di pagare le doti per conservare il patrimonio per il suo unico figlio. Il piano era quello di rinunciare alla sua eredit\u00e0 e succedere a sua zia come badessa, cosa che avvenne nel 1565. Mentre era badessa, Carlotta fu segretamente istruita al calvinismo da un prete dissidente. \nLa giovane Carlotta sciocc\u00f2 sia la sua famiglia che la corte reale fuggendo dal convento nel 1572, annunciando la sua conversione al calvinismo e, su consiglio di Jeanne d'Albret, fuggendo all'elettorato del Palatinato.\nMatrimonio.\nIl 24 giugno 1575 divenne la terza moglie del principe calvinista Guglielmo I d'Orange al quale diede sei figlie:\nIl matrimonio fu molto felice - si dice che sia stato l'unico dei quattro matrimoni di Guglielmo che fu per amore - e l'evidente felicit\u00e0 della coppia port\u00f2 a un aumentato della popolarit\u00e0 di Guglielmo.\nMorte.\nMor\u00ec il 5 maggio 1582 per stanchezza mentre si prendeva cura di suo marito dopo un attentato. Sebbene Guglielmo fosse esteriormente stoico, si temeva che il suo dolore potesse causare una ricaduta fatale. La morte di Carlotta fu ampiamente pianta."}
{"id": "3131919", "revid": "1305772", "url": "https://it.wikipedia.org/wiki?curid=3131919", "title": "Pokrovskij rajon", "text": "Pokrovskij rajon "}
{"id": "3131922", "revid": "131358", "url": "https://it.wikipedia.org/wiki?curid=3131922", "title": "Valerij Minko", "text": ""}
{"id": "3131928", "revid": "729019", "url": "https://it.wikipedia.org/wiki?curid=3131928", "title": "Erich Hoepner", "text": "Biografia.\nErich Hoepner era figlio di un medico e nacque a Francoforte sull'Oder nel 1886; si trasfer\u00ec in seguito insieme alla famiglia a Berlino, nel quartiere di Charlottenburg nel 1890. Arruolatosi come allievo ufficiale della Wehrmacht nel 1905, raggiunse il grado di tenente l'anno successivo e, nel 1909, prest\u00f2 servizio come cadetto ufficiale nel 13\u00ba reggimento dragoni \"Schleswig-Holstein\". Durante la prima guerra mondiale, con il grado di capitano, si distinse guadagnandosi la Croce di Ferro di prima e seconda classe e la Croce di Cavaliere dell'Ordine Reale di Hohenzollern.\nDopo la fine del conflitto, con la sconfitta della Germania, rimase nella Reichswehr prestando servizio nel 1920 nel 2\u00b0 squadrone di cavalleria \"Olsztyn\", nel 1923 ottenne il grado di maggiore e nel 1927 divenne Capo di stato maggiore del distretto militare di K\u00f6nigsberg, nella Prussia Orientale. Nel 1930 comand\u00f2 il 17\u00ba reggimento di fanteria a Brunswick, raggiungendo nel 1932 il grado di tenente colonnello, venendo poi trasferito al comando del 4\u00ba reggimento di cavalleria a Potsdam. Nel 1935 fu promosso colonnello e nel 1937 maggior generale, assumendo il comando del XVI Corpo d'Armata a Berlino.\nAllo scoppio della seconda guerra mondiale, sempre al comando del XVI Corpo d'Armata, inquadrato nella 10\u00aa Armata, partecip\u00f2 alla campagna di Polonia guadagnandosi la Croce di Cavaliere della Croce di Ferro e, durante la campagna di Francia, ottenne il grado di colonnello generale.\nCon l'inizio dell'Operazione Barbarossa Hoepner fu posto al comando del IV Gruppo Corazzato, inquadrato nel Gruppo d'armate Nord, al comando del feldmaresciallo Wilhelm Ritter von Leeb; egli, inizialmente non entusiasta della politica di Hitler, si ricredette dopo i veloci iniziali successi della Germania, tanto da assumere, nella guerra contro l'Unione Sovietica, un atteggiamento decisamente brutale contro il nemico, scrivendo, il 2 maggio 1941: \"La guerra contro l'Unione Sovietica \u00e8 l'antica lotta dei tedeschi contro gli slavi, al fine di scongiurare il dilagare del bolscevismo ebraico; nessuna piet\u00e0 deve essere accordata verso i fautori del sistema bolscevico\". Durante la battaglia di Mosca il IV Gruppo corazzato contribu\u00ec allo sfondamento delle linee sovietiche ed alla chiusura della sacca di Vjaz'ma, ed ebbe un ruolo importante nell'avanzata nel settore di Mo\u017eajsk e di Klin, ma, dopo che la controffensiva sovietica respinse i tedeschi, liberando la minaccia dell'occupazione della capitale, Hoepner non obbed\u00ec all'ordine del F\u00fchrer di non arretrare e, l'8 gennaio 1942, fu congedato con disonore dall'esercito con la motivazione di \"codardia e disobbedienza\", con perdita di tutte le decorazioni e divieto di indossare l'uniforme, ed il 12 gennaio fece ritorno a Berlino.\nDopo il congedo dall'esercito Hoepner si trasfer\u00ec insieme alla famiglia nella citt\u00e0 di F\u00fcrstenberg/Havel e, nell'autunno del 1943, fu messo al corrente dei piani per l'attentato a Hitler del 20 luglio 1944, prendendovi attivamente parte; dopo il fallimento dell'attentato fu arrestato la notte stessa nel palazzo di Bendlerblock, quartier generale del complotto, insieme ai principali cospiratori ma, diversamente da loro, non fu fucilato e, dopo essere stato interrogato e torturato dalla Gestapo, fu sottoposto ad un processo.\nIl processo che sostenne insieme ad altri, tra i quali il feldmaresciallo Erwin von Witzleben, si svolse a Berlino tra il 7 e l'8 agosto e si concluse con la sua condanna a morte; il giorno stesso nella prigione di Pl\u00f6tzensee il generale fu impiccato."}
{"id": "3131929", "revid": "6923", "url": "https://it.wikipedia.org/wiki?curid=3131929", "title": "Edgware Road", "text": ""}
{"id": "3131930", "revid": "131358", "url": "https://it.wikipedia.org/wiki?curid=3131930", "title": "Valeri Minko", "text": ""}
{"id": "3131936", "revid": "486946", "url": "https://it.wikipedia.org/wiki?curid=3131936", "title": "Unione Sportiva Arzanese", "text": ""}
{"id": "3131939", "revid": "1719883", "url": "https://it.wikipedia.org/wiki?curid=3131939", "title": "Gioele (Michelangelo)", "text": "Il profeta Gioele (355x380 cm) venne affrescato da Michelangelo Buonarroti nel 1508-1510 circa e fa parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. \"Gioele\" quindi, che si trova nella prima campata a partire dalla porta, fu una delle figure del primo blocco di lavori, concluso nel 1510.\nDescrizione e stile.\n\"Gioele\" fa parte della serie dei \"Veggenti\", collocati su ampi troni architettonici sui peducci. Ognuno di essi \u00e8 affiancato da un paio di giovani assistenti e sta in un grande scranno marmoreo, tra due plinti con finti altorilievi di putti a coppie, in varie posizioni. Il loro nome (in questo caso ) \u00e8 scritto in tabelle sotto la piattaforma che fa da base al trono, rette da un putto.\nGioele profetizz\u00f2 terribili calamit\u00e0 sulla terra, tra cui l'oscurarsi della luna e del sole. Alcune citano una vigna (come Gioele 1,12) ed \u00e8 forse questa la ragione per cui egli \u00e8 posto vicino alla scena dell'\"Ebbrezza di No\u00e8\". Egli \u00e8 rappresentato seduto frontalmente, mentre svolge e legge con attenzione un rotolo. Il suo volto \u00e8 incorniciato da ciocche di capelli bianche ed emana una forte concentrazione, mentre la posa del corpo, drammatizzata dai contrasti cromatici tra luci ed ombre, manifesta una certa tensione e un'energia trattenuta ben evidente. Indossa una tunica violetto chiaro, con un collo verde e una chiusura sul petto con un laccio bianco, una fascia blu a tracolla e un mantello rosso che ricade sulle spalle e sulle gambe. Lungo i fianchi e le braccia del profeta sono state rilevate correzioni a secco dovute all'artista.\nDietro di lui si vedono due assistenti fanciulli, che dialogano tra di loro; quello di destra regge un libro verde sottobraccio, mentre l'altro sembra occupato dalla lettura.\nOmaggi.\nIn occasione del quarto centenario della morte di Michelangelo Buonarroti, il 16 giugno 1964, le Poste Vaticane hanno dedicato a questo affresco un francobollo da 150 lire."}
{"id": "3131942", "revid": "196390", "url": "https://it.wikipedia.org/wiki?curid=3131942", "title": "Ataturk International Airport", "text": ""}
{"id": "3131943", "revid": "486946", "url": "https://it.wikipedia.org/wiki?curid=3131943", "title": "Divisione Alpina Monterosa", "text": ""}
{"id": "3131946", "revid": "729019", "url": "https://it.wikipedia.org/wiki?curid=3131946", "title": "Battaglia di quota 60", "text": "La battaglia di quota 60 fu combattuta dal 21 al 29 agosto 1915, durante la campagna di Gallipoli della prima guerra mondiale, sulla penisola di Gallipoli in Turchia. I due schieramenti di battaglia erano facenti parte alle forze dell'Impero britannico, il cui scopo era di togliere lo stretto dei Dardanelli all'Impero ottomano, e dai turchi che difendevano lo stretto.\nAntefatti.\nLa battaglia fu guidata dal generale australiano William Birdwood, il quale doveva supportare l'attacco principale alla Scimitar Hill, avvenuto lo stesso giorno, per tentare di unire le forze sbarcate all'Anzac Cove con quelle sbarcate a Suvla.\nLa collina (chiamata anche \"Quota 60\"), nonostante sia un obiettivo secondario, \u00e8 di fondamentale importanza dato che essa \u00e8 l'unico rilievo situato tra le due spiagge. Il suo possesso significherebbe una sicura comunicazione diretta tra le due forze. Sfortunatamente le forze di Birdwood erano molto diminuite per via delle perdite dovute alle battaglie, alla stanchezza e alla dissenteria. L'impero poteva cos\u00ec contare si circa 3 000 uomini, comandati dal generale Cox.\nBattaglia.\nEsattamente come durante la battaglia di Sari Bair, il 6 agosto, uno dei problemi fondamentali fu la ricognizione, per via dei tiratori scelti turchi. Nonostante tutto, Cox attacc\u00f2 il versante ovest della collina lungo una stretta valle, la sera del 21 agosto, senza ottenere successi rilevanti e subendo gravi perdite provocate dalle mitragliatrici turche. Cox rinnov\u00f2 l'attacco il mattino seguente che si concretizz\u00f2 nell'ennesimo fallimento.\nMalgrado le pesanti perdite Cox rinnov\u00f2 l'attacco alle 05:00 del 27 agosto e dopo trentasei ore di incessante combattimento, l'anello di trincee turche attorno alla collina cadde finalmente nelle mani britanniche. A quel punto fu evidente la scarsit\u00e0 delle ricognizioni inglesi. Pi\u00f9 a est, infatti, una trincea turca, sconosciuta ai britannici, apr\u00ec il fuoco sui soldati di Cox.\nIn conseguenza a ci\u00f2, Birdwood ordin\u00f2 di annullare l'attacco lo stesso giorno, il 29 agosto. I britannici in totale avevano perso 2 500 uomini su 3 000."}
{"id": "3131948", "revid": "729019", "url": "https://it.wikipedia.org/wiki?curid=3131948", "title": "Stazione di Sedico-Bribano", "text": "La stazione di Sedico-Bribano \u00e8 una stazione ferroviaria posta sulla linea Calalzo-Padova, a servizio della cittadina di Sedico e della frazione di Bribano, presso la quale \u00e8 ubicata.\n\u00c8 gestita da Rete Ferroviaria Italiana.\nStoria.\nLa stazione di Sedico-Bribano fu aperta il 10 novembre 1886, assieme al tronco Cornuda-Belluno, prolungamento della strada ferrata che univa Treviso a Feltre.\nDal 1925 al 1955 fu affiancata dalla Stazione della Societ\u00e0 Anonima Industriale Ferroviaria, SAIF, del Gruppo Montecatini, capolinea della linea per Agordo, che collegava le miniere dell'agordino al fondovalle.\nLo scalo merci della stazione \u00e8 stato chiuso dopo la met\u00e0 degli anni novanta con la cessazione del servizio di trasporto a carro. I prodotti oggetto di movimentazione a Sedico erano legname e caolino (per una industria ceramica del circondario).\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate."}
{"id": "3131951", "revid": "24099", "url": "https://it.wikipedia.org/wiki?curid=3131951", "title": "Chiesa di San Donato di Calenzano", "text": ""}
{"id": "3131958", "revid": "1945935", "url": "https://it.wikipedia.org/wiki?curid=3131958", "title": "Piragna (album)", "text": "Piragna \u00e8 il secondo album solista di Sir Oliver Skardy, il primo in collaborazione con i Fahrenheit 451. \u00c8 stato pubblicato il 21 settembre 2010.\nIl disco.\nRegistrato da Toni Morelli e Roberto Pettenello presso lo \"Studio Forfaituan\" di Venezia, \u00e8 stato mixato da Paolo Baldini presso l'\"Alambic Conspiracy Studio\" di Pordenone (eccetto \"Destra Sinistra\", registrata, mixata e masterizzata da Giovanni Boscariol a Venezia presso \"Mosaico\").\nSkardy, intervistato prima dell'uscita del disco, ha rilasciato una dichiarazione che ne spiega il titolo e ne annuncia i temi:\nEcco che sulla copertina del disco e del \"book\" interno, che Skardy ha chiesto di disegnare al celebre vignettista Vauro Senesi, compaiono delle caricature di piranha vestiti da uomini politici e dotati di forchette, per dar sfogo alla loro voracit\u00e0.\nI videoclip di tre brani dell'album (\"Cammina cammina\", \"Fame un spritz\" e \"Destra Sinistra\") sono condivisi in rete attraverso un canale ufficiale di YouTube.\nTracce.\nI brani.\nNelle canzoni risulta molto vario l'affronto della tematica dominante, quella legata sempre dal filo conduttore generato della metafora insita nel titolo \"Piragna\".\nIn \"Reggae Da Dopolavoro\" si ha un ritratto ironico di chi non vuole nessuna etichetta, mentre \"Viagra\" \u00e8 la critica ai personaggi di una societ\u00e0 dopata; \"Mr. Bim Bum Bam\" risulta essere l'uomo che divora dall'interno la societ\u00e0 italiana promuovendo valori sbagliati (si noti il riferimento alla vecchia trasmissione omonima andata in onda su Italia 1); \"Di Gei\" \u00e8 il rappresentante della crisi discografica dei nostri tempi; La \"Ipocriti lend\" \u00e8 il perfetto scenario in cui si inseriscono tutti i personaggi del disco: un mondo governato da quel \"Magna magna\" dell'ottavo brano, un pericolo che ha fame di denaro e che non guarda in faccia nessuno, nel quale vivono figure come il \"Povero Ricco\", finto VIP a cui si consiglia di andare a Lourdes, e il \"Pentito\", italiano che sogna la pensione del boss mafioso. Prima di fare un nervoso ed inutile \"Radio Zapping\" ci s'imbatter\u00e0 anche ne \"L'Onorevole\", il ritratto pi\u00f9 feroce e acidamente ironico del disco, che - con riferimento neppure troppo velato all'allora premier - descrive un personaggio che con i soldi \u00e8 abile e con la legge intoccabile.\nI brani principali sono poi \"Cammina Cammina\", \"Fame un spritz\", \"Destra Sinistra\", descritti separatamente di seguito.\n\"Fame un spritz\".\n\"Fame un spritz\" rappresenta il ricordo di una venezianit\u00e0 che ormai non c'\u00e8 pi\u00f9, tema gi\u00e0 caro a Skardy, nelle sue diverse sfaccettature, ai tempi dei Pitura Freska (con brani come \"Venessia in afito\"); brano scelto per essere estratto come singolo, \u00e8 scritto per il testo e per la musica da Andrea Manzo,Roberto Pettenello e Skardy ed \u00e8 stato pubblicato il 6 luglio 2010, destinato a divenire tormentone estivo veneziano. Oltre all'originale, ne sono state incise tre versioni remixate da Paolo Baldini: una radio edit, una versione dub melodica e una dub.\nIl videoclip di \"Fame un spritz\" \u00e8 stato girato a Venezia (gli sfondi sono il Canal Grande, punta della Dogana, il ponte di Rialto) per la regia di Antonio Morelli; vi compare Sir Oliver Skardy solo in diversi luoghi della citt\u00e0 e poi assieme ai Fahrenheit451.\n\"Cammina cammina\".\nSi tratta di un brano dei Fahrenheit 451, scritto nel 1998; \u00e8 stato recuperato e rivisitato da Sir Oliver Skardy per quest'album.\nIl videoclip di \"Cammina cammina\" (regia di Andrea Princivalli) \u00e8 ambientato perlopi\u00f9 all'Ecocentro Savno di Vittorio Veneto, con uno Skardy che, sommerso dai rifiuti, diventa robot.\n\"Destra Sinistra\".\nCover della celebre canzone di Giorgio Gaber, questo brano \u00e8 uscito nel 2008 come singolo, per il quale \u00e8 anche stato girato un videoclip (regia di Giovanni Milanese), ispirato a quello di \"Subterranean Homesick Blues\" di Bob Dylan.\nL'attualizzazione e personalizzazione del brano si riscontra, oltre che nel riarrangiamento del brano, nell'inserzione, nel testo originale, di un intermezzo inedito in lingua veneziana.\nFormazione.\nDi seguito sono elencati gli artisti che hanno realizzato il disco e i relativi ruoli:"}
{"id": "3131968", "revid": "729019", "url": "https://it.wikipedia.org/wiki?curid=3131968", "title": "Castello di Azuchi", "text": "Il castello di Azuchi fu costruito tra il 1576 e il 1579 per volont\u00e0 di Oda Nobunaga. L'edificio venne eretto su di una collina sulle sponde del Lago Biwa nell'antica provincia di Omi (oggi compreso nella prefettura di Shiga), la posizione aveva un alto valore strategico poich\u00e9 consentiva alle truppe che vi erano stanziate di raggiungere in poco tempo la capitale Ky\u014dto.\nStoria.\nLa costruzione del castello di Azuchi segn\u00f2 un momento importante per la storia giapponese, l'epoca che va dal 1568 al 1600 \u00e8 conosciuta come periodo Azuchi-Momoyama proprio dal nome del castello di Azuchi e da quello di Momoyama.\nIl castello fu anche la sede di un importante avvenimento, nel 1579 si svolse al suo interno il dibattito religioso degli Azuchi a cui parteciparono i leader delle correnti buddhiste Nichiren e J\u014ddo.\nNell'estate del 1582 Oda Nobunaga venne assassinato (Incidente di Honn\u014dji) e poco dopo Akechi Mitsuhide, colui che l'aveva tradito, attacc\u00f2 il castello di Azuchi e lo diede alla fiamme. Alla fine, il Castello di Azuchi fu distrutto dal Toyotomi Hidetsugu (1585).\nStruttura.\nA differenza delle strutture precedentemente costruite questo edificio non era solamente una fortezza militare utile a contenere le truppe al suo interno ma era anche la residenza di rappresentanza di Nobunaga. Costruito in pietra e legno, il castello fu riccamente decorato dal pittore Kan\u014d Eitoku e dai suoi discepoli in modo che la sua stessa presenza rispecchiasse la potenza, il potere e il prestigio del suo padrone. La struttura conteneva anche innovazioni tecniche poich\u00e9 era predisposta per l'utilizzo di armi da fuoco e per resistere agli assedi degli eserciti nemici.\nLa struttura del castello comprendeva vari edifici raccolti all'interno di possenti mura di pietra. La torre principale era alta 46 metri e conteneva al suo interno sette diversi livelli, in particolare il quinto piano era a pianta ottagonale, rappresentazione del paradiso, e il sesto piano era a pianta quadrangolare in rappresentanza dei principi del Taoismo e del Confucianesimo.\nAttualmente rimangono solo le fondamenta in pietra del castello, una parziale ricostruzione in scala dell'edificio \u00e8 visitabile presso il \"Nobunaga no Yakata Museum\" adiacente alle rovine.\nRiferimenti nella cultura di massa.\nIl film \"Katen no shiro\" (2009) ripercorre le varie fasi della costruzione del castello."}
{"id": "3131970", "revid": "1543377", "url": "https://it.wikipedia.org/wiki?curid=3131970", "title": "Coatzacoalcos", "text": "Coatzacoalcos \u00e8 una municipalit\u00e0 del Messico che si affaccia sulla baia di Campeche. Fa parte dello stato federato di Veracruz.\nConta 319.187 abitanti (2015) e ha un'estensione di 309,20\u00a0km\u00b2.\nIl 27 agosto 2019 un attacco incendiario portato avanti da un commando del Cartello di Jalisco Nuova Generazione in questa citt\u00e0 ha causato 30 morti e 13 feriti in una discoteca. Si tratta di uno dei pi\u00f9 gravi episodi di criminalit\u00e0 nella storia recente del Messico nell'ambito della guerra messicana della droga."}
{"id": "3131973", "revid": "120150710", "url": "https://it.wikipedia.org/wiki?curid=3131973", "title": "Doppio ritratto (Giorgione)", "text": "Il Doppio ritratto \u00e8 un dipinto a olio su tela () attribuito a Giorgione, databile al 1502 circa e conservato nel Museo nazionale del Palazzo di Venezia a Roma.\nStoria.\nGi\u00e0 attribuito a Sebastiano del Piombo e Dosso Dossi ed altri artisti veneti, oggi il quadro \u00e8 riferito con riserve a Giorgione da Castelfranco. Come la maggior parte delle opere riferibili a Giorgione, la critica non \u00e8 concorde sulla datazione, che oscilla tra il 1500 e il 1510, anno della morte del pittore. La data al 1502 metterebbe la tela in relazione con la possibile presenza di Giorgione alla corte di Caterina Cornaro, regina spodestata di Cipro, che aveva raccolto attorno a s\u00e9 ad Asolo un esclusivo circolo di intellettuali e artisti. L'intonazione malinconica dell'opera ha, infatti, fatto pensare ad un legame con le discussioni sull'amore degli \"Asolani\" di Pietro Bembo, pubblicato nel 1505, ma oggetto di una lavorazione pi\u00f9 lunga.\nLa prima menzione sicura dell'opera \u00e8 in un inventario dei beni di Pio di Savoia del 1624 e verso il 1734 entr\u00f2 nelle collezioni del cardinale Tommaso Ruffo. Nel 1919 fu donato al museo nazionale dal principe Fabrizio Ruffo di Motta Bagnara.\nDescrizione e stile.\nNell'opera sono ritratti due giovani, uno in primo piano, l'altro \u00e8 retrocesso, entrambi rivolti verso lo spettatore, rispettivamente con una posa frontale e una leggermente ruotata verso sinistra. Lo sguardo del giovane alle spalle \u00e8 indagatore, quello del ragazzo in primo piano \u00e8 languido e pensieroso. L'attimo di desolata riflessione dei personaggi \u00e8 sottolineato dalle tinte scure e dalle vesti nere.\nIl ragazzo di fronte poggia la testa reclinata sulla mano destra, mentre con la sinistra regge un frutto, un melangolo, cio\u00e8 un'arancia selvatica dal sapore acre, che simboleggiava il temperamento dolce-amaro del melanconico; la luce, proveniente dall'alto, enfatizza la sua posizione. Il gioco di ombre offre una visione privilegiata dell'oro della veste, simbolo dei beni materiali caduchi, e del frutto rosso, anch'esso dipinto per rappresentare la precariet\u00e0 umana."}
{"id": "3131974", "revid": "124123", "url": "https://it.wikipedia.org/wiki?curid=3131974", "title": "Muhammad ibn Munqidh", "text": ""}
{"id": "3131975", "revid": "110157", "url": "https://it.wikipedia.org/wiki?curid=3131975", "title": "Ordenina", "text": "L'ordenina \u00e8 un alcaloide derivato della feniletilamina. Si trova nel malto d'orzo."}
{"id": "3131976", "revid": "767487", "url": "https://it.wikipedia.org/wiki?curid=3131976", "title": "Guitar Gangsters &amp; Cadillac Blood", "text": "Guitar Gangsters &amp; Cadillac Blood \u00e8 il terzo album della band heavy metal danese Volbeat, distribuito a partire dal 1\u00ba settembre 2008 dalla Mascot Records."}
{"id": "3131977", "revid": "484362", "url": "https://it.wikipedia.org/wiki?curid=3131977", "title": "Giambattista Nolli", "text": ""}
{"id": "3131983", "revid": "1543377", "url": "https://it.wikipedia.org/wiki?curid=3131983", "title": "Over (Drake)", "text": "Over \u00e8 un singolo del rapper canadese Drake, il primo estratto dall'album in studio \"Thank Me Later\" e pubblicato l'8 marzo 2010.\nNel brano il rapper fa uso dell'Auto-Tune.\nLa canzone \u00e8 anche presente nella colonna sonora di NBA 2K11."}
{"id": "3131988", "revid": "859666", "url": "https://it.wikipedia.org/wiki?curid=3131988", "title": "Shusui Hayasaka", "text": ""}
{"id": "3131989", "revid": "547034", "url": "https://it.wikipedia.org/wiki?curid=3131989", "title": "Rifugio Dom\u00e0s", "text": "Il rifugio Dom\u00e0s \u00e8 un piccolo bivacco, situato nel comune di Bellinzona (localit\u00e0 Claro), nel Canton Ticino, nelle Alpi Lepontine, a 1.666\u00a0m s.l.m., recentemente riattato.\nCaratteristiche e informazioni.\nIl bivacco contiene un piccolo refettorio, e 4 posti letto con alcune coperte. Stufa a legna e a gas, quale riscaldamento e uso cucina con piatti e padelle."}
{"id": "3131992", "revid": "169395", "url": "https://it.wikipedia.org/wiki?curid=3131992", "title": "Bellincione Alighieri", "text": "Biografia.\nFu figlio di Alighiero di Cacciaguida e di una donna forse appartenente alla famiglia fiorentina Berti dei Ravignani. Sembra che appartenesse all'arte dei cambiatori, dal momento che risulta essersi occupato di finanziamenti e di vendite di case e terreni. \u00c8 anche citato in un documento del 10 novembre 1251 tra i rappresentanti di Firenze che stipularono con Genova e Lucca un'alleanza contro Pisa.\nGuelfo, fu mandato in esilio nel 1260 e la sua casa fu danneggiata dai ghibellini nel 1269. Sono ricordati i figli Alighiero, Bello o Belluzzo, Brunetto o Burnetto, Donato, Drudolo e Gherardo."}
{"id": "3131996", "revid": "287204", "url": "https://it.wikipedia.org/wiki?curid=3131996", "title": "Mineo (disambigua)", "text": ""}
{"id": "3131997", "revid": "287204", "url": "https://it.wikipedia.org/wiki?curid=3131997", "title": "Rifugio Domas", "text": ""}
{"id": "3132008", "revid": "124663922", "url": "https://it.wikipedia.org/wiki?curid=3132008", "title": "Lutrogale perspicillata", "text": "Lutrogale perspicillata \u00e8 un carnivoro della famiglia dei Mustelidi.\nPer la sua pelliccia, pi\u00f9 fine e corta di quella delle altre lontre, \u00e8 chiamata anche lontra liscia.\nTassonomia.\nLa lontra liscia viene suddivisa in due sottospecie: \"L. p. perspicillata\", che vive in India nord-orientale e meridionale, Myanmar e Sumatra, e \"L. p. sindica\", diffusa in India settentrionale e nord-occidentale e Pakistan. Altri studiosi riconoscono anche un'altra sottospecie, \"L. p. maxwelli\", la pi\u00f9 rara delle tre, che abita nelle paludi dell'Iraq meridionale.\nDescrizione.\nLa lontra liscia \u00e8 la pi\u00f9 grande specie di lontra del Sud-est asiatico: pesa 7 \u2013 11\u00a0kg e pu\u00f2 raggiungere la lunghezza di 1,3\u00a0m. Si distingue dagli altri Lutrini per la testa pi\u00f9 arrotondata e il naso glabro a forma di diamante. La coda ha sezione appiattita (le altre specie invece la hanno rotonda) e pu\u00f2 misurare il 60% della lunghezza totale. Come tutte le sue simili, comunque, ha zampe dotate di membrane interdigitali e robusti piedi muniti di unghie affilate.\nLa pelliccia della lontra liscia, come dice il nome, \u00e8 pi\u00f9 liscio e pi\u00f9 corto di quello delle altre lontre. Sul dorso varia di colore dal marrone chiaro al marrone scuro, mentre il ventre \u00e8 marrone chiaro o grigiastro.\nDistribuzione e habitat.\nVive in gran parte dell'Asia meridionale, nella cosiddetta ecozona orientale, estesa dall'India a oriente. Una piccola popolazione isolata \u00e8 diffusa nelle paludi dell'Iraq. Si incontra nelle aree dove l'acqua \u00e8 pi\u00f9 abbondante - fiumi, laghi, paludi e risaie. Nonostante sia benissimo adattata alla vita acquatica, se la cava benissimo anche sulla terraferma e pu\u00f2 spostarsi anche su lunghe distanze alla ricerca di zone pi\u00f9 favorevoli. Si rifugia in ripari situati tra le rocce o in pile di vegetazione marcescente; alcuni esemplari costruiscono tane permanenti vicino all'acqua, dall'aspetto simile alle dighe del castoro, con un'entrata subacquea e un tunnel che conduce a un nido sopra il livello dell'acqua.\nBiologia.\nComportamento.\nCome quasi tutti i mammiferi carnivori la lontra liscia utilizza l'olfatto per comunicare: ogni esemplare \u00e8 munito di un paio di ghiandole odorifere alla base della coda con le quali marca il terreno vicino alle aree dove \u00e8 solito nutrirsi, lasciando una secrezione odorosa sulle rocce o sulla vegetazione.\nAlimentazione.\nSi nutre di insetti, lombrichi, crostacei, rane, roditori e uccelli, ma predilige pesci (che costituiscono il 75 - 100% della dieta) e rettili. Spesso caccia in piccoli gruppi, raggruppando i pesci per poterli catturare con pi\u00f9 facilit\u00e0. Un gruppo di lontre si nutre su un'area di 7 \u2013 12\u00a0km\u00b2. In cattivit\u00e0 un esemplare adulto consuma circa un kg di cibo al giorno.\nRiproduzione.\nLa lontra liscia forma coppie monogame durature. Il periodo dell'accoppiamento non \u00e8 noto con certezza, ma, dato che questa specie dipende molto dalle precipitazioni monsoniche, avviene tra agosto e dicembre. Il periodo di gestazione dura 61 - 65 giorni. I piccoli, due-cinque per cucciolata, nascono e vengono allevati in una galleria vicino all'acqua, che pu\u00f2 essere stata edificata dai genitori o abbandonata da altri animali. Alla nascita i piccoli sono ciechi e inetti, ma dopo trenta giorni aprono gli occhi e dopo sessanta sono gi\u00e0 in grado di nuotare. A 130 giorni sono svezzati e all'et\u00e0 di un anno lasciano i genitori. La maturit\u00e0 sessuale viene raggiunta a due anni.\nConservazione.\nLa lontra liscia \u00e8 una specie vulnerabile. Le varie popolazioni sono minacciate dal prosciugamento delle aree umide, dal bracconaggio e dalla contaminazione delle acque ad opera dei pesticidi. In India la specie \u00e8 protetta dal 1972.\nNella cultura di massa.\nLa lontra liscia \u00e8 apparsa nel documentario BBC della serie \"Planet Earth\" intitolato \"Acque dolci\". In questo episodio viene mostrato un gruppo di questi animali mentre molesta apertamente un coccodrillo adulto.\nLo scrittore Gavin Maxwell, ne \"L'anello di acque lucenti\", descrive in prima persona il viaggio di una lontra liscia trasportata dall'Iraq alla Scozia."}
{"id": "3132009", "revid": "31886", "url": "https://it.wikipedia.org/wiki?curid=3132009", "title": "Ahmad ibn Idris", "text": "Riceve la sua formazione a Fez (Marocco) all'epoca centro culturale pi\u00f9 importante del Maghreb. Dopo una serie di viaggi tra l'Egitto e l'Africa orientale si stabilisce nella Penisola araba proprio nel periodo dell'espansione degli Wahabiti. Ibn Idris si trova a La Mecca al tempo della prima occupazione wahhabita del 1803. Vi rimane fino alla riconquista egiziana del 1813 a seguito della quale \u00e8 costretto a lasciarla a causa delle polemiche condotte dagli \u02bfulam\u0101\u02be locali che lo accusano di simpatie wahhabite. Si trasferisce allora nello 'Asir, ancora sotto controllo wahhabita e vi resta sino alla morte.\nIbn Idris concorda con i Wahabiti sulla critica all'interpretazione tradizionale delle scuole islamiche e sulla riprovazione degli eccessi legati alla venerazione delle tombe ma diverge con essi non considerando affatto Ibn Arabi un eterodosso (gli stessi suoi discepoli praticano rituali rigettati dai Wahabiti) e criticando l'esclusivismo wahhabita. Pur non avendo mai fondato una confraternita sufi, Ahmad ibn Idris \u00e8 all'origine di una tradizione sufi che ha avuto grandissima influenza nel XIX secolo. Al suo insegnamento diretto si ricollegano i fondatori di nuove confraternite come la Sanusiyya, la Khatmiyya e la Rashidiyya. La via muhammadiana, cui si riconnettono tutte le comunit\u00e0 sufi, indica il metodo dei mistici che si conformano esteriormente e interiormente al modello di Maometto, seguendone l'esempio ed esercitando una particolare devozione nei suoi riguardi. Il percorso di arrivo di questa \"via\" \u00e8 la visione del Profeta allo stato di veglia. L'amore mistico per il Profeta e la fedelt\u00e0 alla Sunna sono complementari. Nel pensiero di Ahmad ibn Idris l'accesso alla santit\u00e0 attraverso la visione del Profeta Maometto coesiste con il riconoscimento della validit\u00e0 delle altre \"vie\" sufi.\"Le vie sono tanto numerose quanto i respiri delle creature. [...] Non accade mai che due santi si trovino sulla stessa via. [...] Ogni singola creatura di Dio \u00e8 unica per costituzione, colore, linguaggio e carattere, cosicch\u00e9 non c'\u00e8 alcun essere umano che sia preceduto o seguito da qualcuno che sia identico a lui sotto tutti gli aspetti [...]. Di ogni singolo essere che Dio ha creato si pu\u00f2 quindi dire che non c'\u00e8 niente che gli assomigli\"\".\"Questa valorizzazione della diversit\u00e0 \u00e8 direttamente collegata a una certa concezione dell'interpretazione spirituale delle Scritture. Fra i \"miracoli\" che vengono attribuiti ad Ahmad ibn Idris c'\u00e8 il fatto che non interpretava mai allo stesso modo lo stesso versetto del Corano: la sua comprensione del testo veniva rinnovata ad ogni nuova lettura, questo poich\u00e9 i significati del Libro sono infiniti e quindi esso \u00e8 all'origine di una rivelazione ininterrotta.\nTrascorse la vita in Egitto e in Arabia. La sua regola mistica, austera e imperniata sull'imitazione di Maometto, \u00e8 di rigorosa ortodossia, e dal suo nome \u00e8 chiamata Idr\u012bsiyya.\nGruppi di suoi seguaci sono ancora a Il Cairo e in Alto Egitto, nel \u2018As\u012br e in Somalia (dove invece si chiamano A\u1e25madivya). Molte altre confraternite musulmane, pur con diversi nomi, fanno capo a questo caposcuola, uno dei pi\u00f9 eminenti dell'islamismo moderno."}
{"id": "3132010", "revid": "33751", "url": "https://it.wikipedia.org/wiki?curid=3132010", "title": "Athl\u012btikos Syllogos Olympiakos Volou 1937", "text": "L'Athl\u012btikos Syllogos Olympiakos Volou 1937 (in greco: \u0391\u03b8\u03bb\u03b7\u03c4\u03b9\u03ba\u03cc\u03c2 \u03a3\u03cd\u03bb\u03bb\u03bf\u03b3\u03bf\u03c2 \u039f\u03bb\u03c5\u03bc\u03c0\u03b9\u03b1\u03ba\u03cc\u03c2 \u0392\u03cc\u03bb\u03bf\u03c5 1937), pi\u00f9 comunemente noto come Olympiakos Volos, \u00e8 una societ\u00e0 calcistica greca di Volo. Milita nella Souper Ligka Ellada 2, la seconda serie del campionato greco di calcio.\nStoria.\nNel 1938, ad appena un anno dalla sua fondazione, il Volos diventa il primo club \"provinciale\" ad entrare nell'\u00e9lite dei club greci, accedendo ai quarti di finale della Coppa di Grecia\nNel 1947 vince il primo campionato di Tessaglia, mentre il 1954 \u00e8 un anno d'oro per il club. Grazie ad una grande vittoria sul campo ostile del Doxa Drama, vince il campionato provinciale della Grecia settentrionale, accedendo al campionato nazionale nel quale ottiene un rispettabilissimo quinto posto.\nNel 1955, per\u00f2, alcuni terremoti colpiscono la zona di Volos, danneggiando la citt\u00e0 ed i suoi abitanti. Proprio in questo periodo, per\u00f2, l'Olympiakos ha una partita importante ad Atene, contro l'AEK, valida per gli ottavi di Coppa di Grecia. A causa di alcuni problemi nelle comunicazioni stradali, si crede che la squadra non possa arrivare ad Atene in tempo, cosa che, fortunatamente, accade. Inoltre, la partita arride ai \"provinciali\", che eliminano la squadra della capitale qualificandosi ai quarti.\nNel 1960 il club arriva agli ottavi di coppa, e l'anno successivo si fonde con un club locale, l\"'Ethnikos Volos\", portando la denominazione ufficiale del club a \"Ethnikos-Olympiakos Volou\", ovvero la attuale, sebbene \"Olympiakos Volou\" fosse rimasto il modo pi\u00f9 comune di riversi al team. Nello stesso anno il Volou vince il Torneo della Grecia Centrale, ottenendo cos\u00ec l'opportunit\u00e0 di disputare un play-off per la promozione in Alpha Ethniki, l'allora massima serie, partita per\u00f2 persa dai bianco-rossi.\nNel 1962-63 l'Olympiakos si piazza quinto in Beta Ethniki, e nella stagione successiva si qualifica primo insieme al Trikala, perdendo per\u00f2 ancora una volta la gara dei play-off. Nelle due stagioni successive arrivano un quarto ed un secondo posto, prima della promozione che arriva finalmente per la stagione 1967-68, grazie alla vittoria del campionato e dei play-off, giocati contro Panelefsiniakos e Kavala.\nLa prima stagione in massima serie per il club non \u00e8 delle migliori, con l'ultimo posto e la conseguente relegazione in Beta Ethniki. Nonostante ci\u00f2, il club recupera in fretta, tornando subito nella massima serie l'anno dopo, dopo la vittoria nei play-off sul Veria. Lo stesso anno giunge agli ottavi della Coppa di Grecia, ma, con il sedicesimo posto, arriva un'altra retrocessione.\nL'anno dopo, per\u00f2, vince di nuovo il Beta Ethniki, tornando in Alpha Ethniki per la terza volta nel 1971-72. in questa stagione termina tredicesimo, stesso risultato della stagione successiva.\nNel 1973-74 finisce al quattordicesimo posto, che avrebbe solitamente significato salvezza; ma quell'anno la federazione ellenica diminuisce il numero di club in prima divisione, a scapito proprio del Volos. Nel '75-'76 si qualifica terzo, e l'anno dopo ottavo, il peggior piazzamento del club nella storia della Beta Ethniki. Nel '77-'78 gioca molto meglio, mancando la promozione solo all'ultima partita contro il Larissa. Il terzo ed il sesto posto delle due stagioni successive precedono la stagione '80-'81, terminata con l'eliminazione ai play-off ad opera dell'Iraklis; allo stesso modo finisce la stagione '81-'82, nella quale l'eliminazione avviene a scapito del Makedonikos.\nDopo un altro quinto posto nel 1983-84, il Volou, dopo 21 anni fra l'Alpha e la Beta Ethniki, retrocede in Gamma Ethniki, la terza serie del campionato greco. In particolare, la retrocessione avviene dopo la sconfitta dell'altra squadra di Volos, il Niki Volos, con il Veria, che determina la salvezza del secondo e la retrocessione per l'Olympiakos. Da questo momento si approfondisce il divario fra i due club, ormai apertamente in competizione.\nIl club ritorna in Beta solo nel 1986, e torna in Alpha nel 1988-89. In questa stagione \u00e8 fondamentale l'apporto del nuovo acquisto, l'ungherese Imre Boda che, con 20 reti, viene proclamato capocannoniere alla fine di una stagione che vede il Volos all'11esimo posto. Nella 1989-90, per\u00f2, il Volos torna in Beta con un 17\u00ba posto; negli anni Novanta il club non torna pi\u00f9 in Alpha, venendo anzi retrocesso in Gamma ancora una volta e rimanendoci per 4 anni, fino alla stagione 1998-99.\nNel 2000 alcuni risultati nel finale di stagione impediscono al Volos di essere promosso in Alpha Ethniki, con un settimo ed un successivo ottavo posto. il club viene costretto a ricominciare dalla quarta divisione, il punto pi\u00f9 basso della storia dei bianco-rossi.\nDal 2004, la societ\u00e0, con una nuova propriet\u00e0, ha ritrovato entusiasmo e splendore. In pochi anni dalla quarta divisione, la squadra \u00e8 ritornata in Beta e nella stagione 2009/2010 ha vinto il campionato classificandosi al primo posto e ottenendo la promozione in Alpha Ethniki, dopo 20 anni di assenza.\nAl ritorno nella Souper Ligka Ellada i biancorossi hanno ottenuto un buon 5\u00ba posto nel campionato 2010-2011, qualificandosi per il girone di play-off che decide la graduatoria dei club greci per le coppe europee: il club \u00e8 arrivato ultimo nel raggruppamento, ottenendo comunque l'accesso all'Europa League.\nIl 28 luglio 2011 il club \u00e8 stato retrocesso in Football League per via dello scandalo che ha colpito il calcio greco nell'estate 2011, mentre la squadra \u00e8 impegnata in Europa League. L'11 agosto 2011 l'UEFA ha espulso la squadra dalla competizione, sanzionandola con ulteriori 3 anni di esclusione dalle coppe europee.\nStadio.\nDai primi anni fino al 1968, l'Olympiakos Volos giocava nel campo del poligono di tiro di Volos, vicino al fiume Anavros, area che il club ha pi\u00f9 volte provato ad acquistare senza per\u00f2 alcun successo. Nel 1968, per\u00f2, si trasferisce all'EAK Volou, da 9.000 posti. Con i Giochi Olimpici di Atene del 2004 \u00e8 stato costruito il nuovo stadio a Volos, il Panthessaliko, che \u00e8 stato messo a disposizione dei due club della citt\u00e0, che tuttora ne condividono i quasi 24.000 posti a sedere.\nIl club possedeva anche un campo per gli allenamenti ad Alli Meria, vicino Volos, confiscato per\u00f2 dallo stato a causa dei debiti.\nRipresosi dalla vicenda, ora con la nuova propriet\u00e0 il club sta costruendo un nuovo centro d'allenamento in un sobborgo di Volos, Aisonia.\nOrganico.\nRosa 2019-2020.\n\"Aggiornata al 2 ottobre 2019.\"\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "3132027", "revid": "1305772", "url": "https://it.wikipedia.org/wiki?curid=3132027", "title": "Find Your Love", "text": "Find Your Love \u00e8 un brano musicale del rapper canadese Drake, pubblicata come secondo singolo dall'album \"Thank Me Later\" del 2010.\nNel brano Drake fa uso dell'Auto-Tune.\nKanye West ha ufficialmente dichiarato nel 2013, con la conferma successiva di Drake, di aver scritto e prodotto interamente e segretamente il brano, nato come scarto dall'album di West divenuto classico, \"808s &amp; Heartbreak\".\nIl singolo \u00e8 stato accolto positivamente dalla critica. Il singolo ha ottenuto buoni riscontri di vendita in Germania, dove ha raggiunto la vetta, e negli Stati Uniti.\nIl video.\nIl video musicale prodotto per \"Find Your Love\" \u00e8 stato diretto da Anthony Mandler, gi\u00e0 regista di \"Over\", e girato a Kingston, in Giamaica durante la settimana del 12 aprile 2010. Il video \u00e8 stato presentato in anteprima l'11 maggio 2010 sul blog di Drake su MTV. Il video figura la partecipazione del cantante giamaicano reggae Mavado nel ruolo del capo di una gang, e della modella Maliah Michel nel ruolo dell'interesse sentimentale del protagonista."}
{"id": "3132032", "revid": "436907", "url": "https://it.wikipedia.org/wiki?curid=3132032", "title": "Episode II (Eiffel 65)", "text": "Episode II \u00e8 il secondo EP del gruppo musicale italiano Eiffel 65, pubblicato nel novembre 2000 dalla Skooby Records.\nDescrizione.\nIl disco contiene varie versioni remixate dei due brani \"One Goal\" e \"Back in Time\". Visto il successo di vendite ottenuto con il formato vinile, l'EP \u00e8 stato poi pubblicato su CD a febbraio del 2001."}
{"id": "3132034", "revid": "1305772", "url": "https://it.wikipedia.org/wiki?curid=3132034", "title": "Miss Me", "text": "Miss Me \u00e8 un brano musicale del rapper canadese Drake, estratta come terzo singolo dall'album \"Thank Me Later\". Al brano collabora il rapper Lil Wayne. Il singolo \u00e8 stato reso disponibile per il download digitale il 1\u00ba giugno 2010."}
{"id": "3132041", "revid": "767487", "url": "https://it.wikipedia.org/wiki?curid=3132041", "title": "Met a Man on Top of the Hill", "text": "Met a Man on Top of the Hill \u00e8 il primo EP della band canadese The Midway State, pubblicato nel 2007."}
{"id": "3132043", "revid": "1543377", "url": "https://it.wikipedia.org/wiki?curid=3132043", "title": "Fancy (Drake)", "text": "Fancy \u00e8 un brano musicale del rapper canadese Drake, estratta come quarto singolo dall'album \"Thank Me Later\". Al brano collaborano il rapper T.I. e Swizz Beatz. Il singolo \u00e8 stato reso disponibile per il download digitale il 3 agosto 2010."}
{"id": "3132044", "revid": "2202553", "url": "https://it.wikipedia.org/wiki?curid=3132044", "title": "Nils Ahnlund", "text": "Professore all'Universit\u00e0 di Stoccolma dal 1928, dal 1941 \u00e8 stato membro dell'Accademia svedese.\nSi \u00e8 interessato in particolare della storia del periodo di Gustavo Adolfo."}
{"id": "3132050", "revid": "339392", "url": "https://it.wikipedia.org/wiki?curid=3132050", "title": "75/27 Mod 1906", "text": ""}
{"id": "3132055", "revid": "729019", "url": "https://it.wikipedia.org/wiki?curid=3132055", "title": "Holes (album)", "text": "Holes \u00e8 l'album studio di debutto della band canadese The Midway State, rilasciato nel 2008. Alcune canzoni erano presenti anche nel loro EP \"Met a Man on Top of the Hill\"."}
{"id": "3132060", "revid": "767487", "url": "https://it.wikipedia.org/wiki?curid=3132060", "title": "Gaia Ranieri", "text": "Biografia.\nFin dall'et\u00e0 di quindici anni, Gaia ha curato la passione per la musica esibendosi, dapprima ai matrimoni, poi, in alcuni pub e in diversi locali in tutta Italia con band improvvisate, ha partecipato all'Accademia del Festival di Sanremo, nel 2003 \u00e8 stata semifinalista al festival di Castrocaro e nel 2004 ha partecipato alla serata finale cantando al fianco di Fred Bongusto, su Rai 1. Sempre nel 2004 ha partecipato al programma \"Veline\" con Teo Mammucari, venendo eliminata alla prima puntata per poi venire ripescata nelle semifinali di Riccione. Ha lavorato come cantante a Domenica In nel 2008/09..\n\u00c8 anche autrice di testi linguistici e culturali.\nDal 27 febbraio 2010 al 14 maggio 2011 conduce su Rai 2, insieme ad Ivan Olita, lo storico programma musicale \"Top of the Pops\"..\nSempre nel 2010 \u00e8 opinionista, assieme ad Ivan Olita, Antonella Elia e tanti altri, del programma \"Extra Factor\", condotto da Francesco Facchinetti."}
{"id": "3132065", "revid": "287204", "url": "https://it.wikipedia.org/wiki?curid=3132065", "title": "Johnny Mnemonico", "text": "Johnny Mnemonico (\"Johnny Mnemonic\") \u00e8 un racconto di fantascienza di William Gibson, pubblicato nel 1981 e candidato al premio Nebula per il miglior racconto breve nello stesso anno.\nDall'opera \u00e8 stato liberamente tratto il film \"Johnny Mnemonic\" del 1995. \nStoria editoriale.\nIl racconto, appartenente al filone cyberpunk, venne scritto nel 1980 ed \u00e8 la seconda prova dell'autore in campo narrativo; venne pubblicato nel 1981 nel numero di maggio della rivista \"Omni\" e successivamente incluso nell'antologia \"La notte che bruciammo Chrome\" (\"Burning Chrome\") del 1986.\n\"Johnny Mnemonico\" introduce lo scenario cyberpunk della \"Trilogia dello Sprawl\" composta dai tre romanzi successivi \"Neuromante\" (\"Neuromancer\" 1984), \"Gi\u00f9 nel ciberspazio\" (\"Count Zero\" 1986) e \"Monna Lisa Cyberpunk\" (\"Mona Lisa Overdrive\" 1988). Come anche i successivi racconti \"La notte che bruciammo Chrome\" (\"Burning Chrome\", 1981) e \"New Rose Hotel\" (1984), ricorda lo stile hard boiled degli anni trenta ed \u00e8 narrato in prima persona dal protagonista.\nL'opera \u00e8 stata candidata nel 1982 al premio Nebula per il miglior racconto breve pubblicato nel 1981.\nTrama.\nJohnny \u00e8 un contrabbandiere di dati che nasconde su di s\u00e9 grazie a un impianto cibernetico impiantatogli chirurgicamente nel cervello. Il sistema gli permette di memorizzare una grande quantit\u00e0 di informazioni digitali ma non gli consente di poterle scaricare a piacimento poich\u00e9 protette da password che solo il destinatario pu\u00f2 sbloccare. I suoi clienti sono pericolosi criminali tra cui Ralfi Face che ha usato la capacit\u00e0 di Johnny per trasportare delle informazioni, scoprendo troppo tardi che i dati erano stati sottratti alla Yakuza. Ralfi, conscio della pericolosit\u00e0 della consegna, rifiuta di scaricare le informazioni e di pagare Johnny. \nJohnny avvicina Ralfi in un locale, il Drome, e lo minaccia con un fucile a canne mozze per costringerlo a farsi dare la password per accedere alle informazioni. Lewis, la guardia del corpo di Ralfi, lo immobilizza utilizzando un'apparecchiatura elettronica che agisce sulle terminazioni nervose di Johnny. A salvarlo giunge inaspettata Molly Million, una ragazza chirurgicamente e geneticamente modificata che lavora come guardia del corpo. Intuendo la possibilit\u00e0 di un ingaggio, uccide Lewis, mette fuori uso il \"disruttore neuronale\" e mette in salvo Johnny fuori dal locale, costringendo Ralfi a seguirli. Davanti al Drome li aspetta un killer della Yakuza, anch'egli modificato, che uccide Ralfi ma non riesce a eliminare Johnny, che gli spara con il suo fucile mancandolo ma mettendolo in fuga. \nMolly ha un'idea per forzare la password che impedisce di scaricare le informazioni custodite nella testa di Johnny e si reca in un luna park dove, in una vasca, vive Jones, un delfino senziente. L'animale \u00e8 il frutto di sperimentazioni genetiche e cibernetiche della Marina militare, che lo aveva modificato chirurgicamente e reso tossicodipendente per costringerlo a lavorare in operazioni di guerra. Tra gli impianti di Jones vi \u00e8 un microchip speciale, lo \"squid\", che riesce a eludere il blocco dei dati e a rivelare la password per scaricare le informazioni dalla testa di Johnny. Molly e Johnny scoprono che i dati scaricati sono i progetti su rivoluzionarie invenzioni della multinazionale Ono-Sendai che la Yakuza aveva rubato per rivenderle alla stessa azienda. I due fanno un backup dei progetti mettendone in salvo una copia e inviandone un'altra alla mafia giapponese, minacciando di rendere pubbliche le informazioni qualora fossero stati uccisi. \nDurante la fuga Molly e Johnny si accorgono di essere ancora seguiti dal killer del Drome e si rifugiano nei bassifondi della citt\u00e0 dove vive una comunit\u00e0 di ragazzi, i Lo Tek, che rifiuta la tecnologia. Il loro capo, Cane, \u00e8 amico di Molly e gli concede rifugio e aiuto. Quando il killer li raggiunge, Molly lo sta aspettando sul \"Campo della Morte\", un'arena di gioco formata da cavi sospesi sui quali i Lo Tek si affrontano in un pericolosissimo sport. Molly \u00e8 pi\u00f9 veloce e brava del killer e lo uccide rapidamente. L'epilogo vede Johnny e Molly trasferitisi a vivere con i Lo Tek. Grazie all'aiuto di Jones, diventato loro socio in affari, man mano sbloccano le informazioni depositate nell'impianto cerebrale di Johnny dai suoi ex clienti e le rivendono al miglior offerente. La Yakuza non si fa pi\u00f9 viva, forse convinta, dopo il ricatto, a lasciarli vivi per pura convenienza.\nOpere derivate.\nNel 1995 dal racconto \u00e8 stato tratto il film \"Johnny Mnemonic\" per la regia di Robert Longo con l'attore Keanu Reeves nella parte del protagonista. Alla sceneggiatura, scritta dieci anni dopo la pubblicazione del racconto che ha ispirato la pellicola, ha lavorato lo stesso Gibson in stretta collaborazione con il regista.\nIn occasione dell'uscita dell'omonimo film, sempre nel 1995, \u00e8 stato pubblicato un volume che conteneva il racconto accompagnato dalla sceneggiatura originale."}
{"id": "3132067", "revid": "547034", "url": "https://it.wikipedia.org/wiki?curid=3132067", "title": "Love Lost", "text": "Love Lost \u00e8 un brano musicale del gruppo australiano The Temper Trap, \u00e8 il quarto singolo estratto dall'album di debutto \"Conditions\" ed \u00e8 stato pubblicato il 14 giugno 2010."}
{"id": "3132068", "revid": "287204", "url": "https://it.wikipedia.org/wiki?curid=3132068", "title": "Il continuum di Gernsback", "text": "Il continuum di Gernsback (\"The Gernsback Continuum\") \u00e8 un racconto breve di fantascienza dello scrittore canadese di origini statunitensi William Gibson, pubblicato nel 1981.\nStoria editoriale.\nIl racconto, \u00e8 stato pubblicato nel 1981 nell'antologia \"Universe 11\" e fu la prima opera professionale di Gibson. Appena pubblicato il racconto non riscosse un grande successo ma serv\u00ec a chiarire la posizione di Gibson nei confronti della corrente letteraria successivamente ribattezzata cyberpunk e la sostanziale appartenenza dell'autore al movimento artistico, tanto da essere incluso nella raccolta-manifesto del cyberpunk \"Mirrorshades\", pubblicata nel 1986 a cura di Bruce Sterling. Nello stesso anno \"Il continuum di Gernsback\" fu anche ripubblicato nella raccolta di racconti di Gibson \"La notte che bruciammo Chrome\" (\"Burning Chrome\").\nIl nome Gernsback deriva da quello dell'editore Hugo Gernsback, attivo nella cosiddetta \"epoca d'oro della fantascienza\" e nei confronti della quale si muove la critica di Gibson avanzata dall'autore nel racconto.\nTrama.\nIl fotografo, narratore del racconto, viene incaricato dal suo agente, Cohen, di effettuare un servizio fotografico sull'architettura Art d\u00e9co nel Nord America degli anni 1930 per conto di Dialta Downes, una famosa storica dell'arte. Durante il lavoro il fotografo si trova trasportato in un mondo alternativo, popolato di \"fantasmi semiotici\", ossia simboli di una realt\u00e0 alternativa, oggetti e macchine fantastiche provenienti da un possibile futuro mai realizzatosi. Il peregrinare tra le strutture fatiscenti appartenenti a un passato americano fortemente influenzato dall'estetica futuristica. causa contaminazioni tra il reale e una realt\u00e0 parallela, il cosiddetto \"continuum di Gernsback\".\nIl protagonista si rivolge a Merv Kihn, giornalista specializzato in editoria pulp e pseudoscientifica, che lo aiuta a liberarsi dei fantasmi e dalle visioni oniriche, forse stimolate dall'assunzione di amfetamine da parte del fotografo. \nPersonaggi.\nFotografo professionista, riceve l'incarico di realizzare un servizio sull'architettura Art d\u00e9co nel Nord America degli anni 1930. Viene a contatto con un mondo alternativo, contaminato dalle visioni futuristiche dell'epoca.\nOpere derivate.\nNel 1993 \"Il continuum di Gernsback\" \u00e8 stato trasposto in un film TV con il titolo di \"Tomorrow Calling\", per la regia di Tim Leandro.\nInfluenza culturale.\nNell'opera compare per la prima volta il termine \"fantasma semiotico\" (\"semiotic ghost\"), coniato per l'occasione da William Gibson e che sar\u00e0 successivamente utilizzato in altri contesti per definire frammenti di immaginario culturale collettivo che si sono diffusi e acquisito autonomia."}
{"id": "3132069", "revid": "135491", "url": "https://it.wikipedia.org/wiki?curid=3132069", "title": "Frammenti di una rosa olografica", "text": ""}
{"id": "3132071", "revid": "528603", "url": "https://it.wikipedia.org/wiki?curid=3132071", "title": "James Tont", "text": ""}
{"id": "3132072", "revid": "135491", "url": "https://it.wikipedia.org/wiki?curid=3132072", "title": "Il mercato d'inverno", "text": ""}
{"id": "3132073", "revid": "135491", "url": "https://it.wikipedia.org/wiki?curid=3132073", "title": "La razza giusta", "text": ""}
{"id": "3132076", "revid": "22475", "url": "https://it.wikipedia.org/wiki?curid=3132076", "title": "Stella rossa, orbita d'inverno", "text": "Stella rossa, orbita d'inverno (\"Red Star, Winter Orbit\") \u00e8 un racconto breve di fantascienza degli scrittori Bruce Sterling e William Gibson, pubblicato nel 1983.\nStoria editoriale.\nIl racconto, \u00e8 stato pubblicato nel 1983 sul numero di luglio dell'edizione statunitense della rivista \"Omni\", poi incluso nella raccolta-manifesto del cyberpunk \"Mirrorshades\", edita nel 1986 a cura dello stesso Sterling. Nello stesso anno \"Stella rossa, orbita d'inverno\" fu anche ripubblicato nella raccolta di racconti di Gibson \"La notte che bruciammo Chrome\" (\"Burning Chrome\").\nL'opera nasce da una prima originaria stesura di Sterling che successivamente invi\u00f2 il manoscritto a Gibson. L'intervento di quest'ultimo fu notevole; il lavoro dello scrittore si concretizz\u00f2 nella riscrittura di interi passaggi e di sintesi.\nLa storia fu scritta prima che il termine cyberpunk fosse coniato e che tale corrente letteraria si affermasse; infatti i temi di questo genere sono solo parzialmente sviluppati nella storia che, per molti versi, richiama lo stile di James Ballard e la fantascienza di Robert Heinlein.\nTrama.\nKorolev \u00e8 un cosmonauta sovietico, primo uomo su Marte, che vive sulla stazione orbitale Kosmograd da almeno vent'anni; menomato a causa di un vecchio incidente avvenuto nello spazio e affetto da decalcificazione ossea dovuta alla protratta permanenza nello spazio, non pu\u00f2 pi\u00f9 tornare sulla Terra, perch\u00e9 la sua gravit\u00e0 lo ucciderebbe. La corsa allo spazio \u00e8 terminata da anni, abbandonata dagli Stati Uniti alle prese con la crisi energetica e la Kosmograd rimane l'unica vestigia di tale periodo in orbita intorno alla Terra. La stazione \u00e8 abitata da pi\u00f9 di venti tra uomini e donne, astronauti, scienziati e soldati. Equipaggiata con potenti armi, \u00e8 utilizzata anche come presidio militare. \nKorolev consente a due ospiti della stazione, gli amanti Valentina e Romanenko, di incontrarsi nei suoi alloggi all'insaputa del marito della donna, il commissario politico Yefremov che per\u00f2 scopre la tresca. Per vendicarsi il tradito tenta di somministrare una droga debilitante ai due. Il tentativo fallisce e la droga, a base di Beta-carboline e che causa paura incontrollabile, viene invece assunta per sbaglio dal cosmonauta. L'azione d\u00e0 inizio a una purga e il commissario, con l'appoggio dei militari a bordo, imprigiona i dissidenti, progettando un loro rimpatrio sulla Terra e una successiva detenzione. I pochi rimasti liberi iniziano uno sciopero durante il quale Yefremov, per demotivare i rivoltosi, rivela che i piani del Governo dell'URSS sarebbero quelli di svuotare la stazione, ritenuta inutile, per adibirla a museo orbitante delle imprese spaziali sovietiche. Tatjana, pilota di Salyut, scopre per\u00f2 che la reale intenzione \u00e8 di lasciare che la stazione decada dall'orbita e finisca per bruciare nell'atmosfera terrestre. \nKorolev, non potendo tornare sulla terra a causa della sua patologia, prova a opporsi al piano, con l'appoggio di alcuni scioperanti, mentre gli altri dissidenti tentano di fuggire a bordo delle Soyuz di salvataggio. Yefremov ordina senza esitazioni la distruzione delle capsule di emergenza per mezzo delle armi della Kosmograd ma Tatjana, in volo con la navicella di salvataggio, si schianta sui cannoni distruggendo anche parte della stazione russa e permettendo cos\u00ec la fuga dei compagni. Korolev riesce a sopravvivere e, ferito, si ritrova solo a bordo della stazione. Alcuni giorni dopo sente bussare al portellone esterno e una coppia entra a bordo: l'uomo e la donna provengono da alcuni \"palloni solari\", sorta di palloni frenati innalzati nella stratosfera e utilizzati originariamente per la produzione di energia elettrica ma abitati da squatter. Da uno di essi \u00e8 decollato un razzo che ha portato i due sulla stazione, avanguardia di molti altri entusiasti esploratori che hanno intenzione di colonizzare la Kosmograd e salvarla dalla distruzione, dando cos\u00ec inizio a una nuova colonizzazione dello spazio."}
{"id": "3132078", "revid": "276444", "url": "https://it.wikipedia.org/wiki?curid=3132078", "title": "De Tomaso Sport 5000 Prototipo", "text": ""}
{"id": "3132079", "revid": "834", "url": "https://it.wikipedia.org/wiki?curid=3132079", "title": "The Gernsback Continuum", "text": ""}
{"id": "3132081", "revid": "135491", "url": "https://it.wikipedia.org/wiki?curid=3132081", "title": "Fragments of a Hologram Rose", "text": ""}
{"id": "3132082", "revid": "135491", "url": "https://it.wikipedia.org/wiki?curid=3132082", "title": "The Winter Market", "text": ""}
{"id": "3132083", "revid": "135491", "url": "https://it.wikipedia.org/wiki?curid=3132083", "title": "The Belonging Kind", "text": ""}
{"id": "3132084", "revid": "155634", "url": "https://it.wikipedia.org/wiki?curid=3132084", "title": "Internazionali d'Italia 1991 - Singolare maschile", "text": "Il singolare degli Internazionali d'Italia 1991 \u00e8 stato un torneo di tennis facente parte dell'ATP Tour.\nIl torneo maschile \u00e8 cominciato il 13 maggio e la finale si \u00e8 disputata domenica 19 maggio 1991. Il campione uscente Thomas Muster, che \u00e8 stato per\u00f2 sconfitto al terzo turno da Goran Prpi\u0107. Emilio S\u00e1nchez ha vinto il torneo approfittando del ritiro in finale di Alberto Mancini, sul punteggio di 6-3, 6-1, 3-0 per lo spagnolo.\nCollegamenti esterni.\nTabellone"}
{"id": "3132085", "revid": "647919", "url": "https://it.wikipedia.org/wiki?curid=3132085", "title": "Julia Kourotchkina", "text": ""}
{"id": "3132086", "revid": "834", "url": "https://it.wikipedia.org/wiki?curid=3132086", "title": "Red Star, Winter Orbit", "text": ""}
{"id": "3132087", "revid": "340520", "url": "https://it.wikipedia.org/wiki?curid=3132087", "title": "Electric blues", "text": "L'electric blues (o blues elettrico), \u00e8 un sottogenere della musica blues che racchiude tutti gli stili di blues suonati con strumenti amplificati.\nPrecursore del genere \u00e8 stato il texano T-Bone Walker, trasferitosi poi a Los Angeles, che verso al fine degli anni trenta combin\u00f2 il blues con elementi jazz e R&amp;B. Il genere diventa popolare grazie all'emigrazione degli afroamericani verso le citt\u00e0 del nord America e grazie a scambi culturali si diffonde anche nel Regno Unito, dove contribuisce alla nascita dapprima del british blues e poi del blues rock."}
{"id": "3132089", "revid": "1543377", "url": "https://it.wikipedia.org/wiki?curid=3132089", "title": "Ninibeth Leal", "text": "Biografia.\nEx Miss Mondo Venezuela 1991, Ninibeth Leal \u00e8 stata incoronata quarantunesima Miss Mondo a venti anni, il 28 dicembre 1991 presso il \"Georgia World Congress Center\" di Atlanta, ricevendo la corona dalla Miss Mondo uscente, la statunitense Gina Tolleson. \u00c8 stata la terza Miss Mondo venezuelana dopo Carmen Josefina \"Pilin\" Leon Crespo nel 1981 e Astrid Carolina Herrera Irraz\u00e1bal nel 1984.\nDopo l'anno di regno, Ninibeth Leal ha intrapreso brevemente la carriera di attrice, partecipando anche in un piccolo ruolo nel film venezuelano \"Rosa de Francia\" del 1995. In seguito ha sposato un modello australiano, Travers Beynon, dal quale ha avuto due figli Lucciana e Valentino, e si \u00e8 trasferita a vivere in Australia."}
{"id": "3132091", "revid": "116405111", "url": "https://it.wikipedia.org/wiki?curid=3132091", "title": "Annunziata", "text": ""}
{"id": "3132094", "revid": "223320", "url": "https://it.wikipedia.org/wiki?curid=3132094", "title": "Ninibeth Beatriz Leal Jim\u00e9nez", "text": ""}
{"id": "3132095", "revid": "767487", "url": "https://it.wikipedia.org/wiki?curid=3132095", "title": "Dominus (gruppo musicale)", "text": "I Dominus sono stati una band heavy metal danese nata nel 1991 e scioltasi nel 2001 dopo la pubblicazione di quattro album. Musicalmente hanno sempre variato di album in album, partendo dal death metal con influenze black metal degli inizi fino al thrash metal di \"Godfallos\".\nDopo il loro scioglimento Poulsen e Gottschalk hanno formato una nuova band chiamata Volbeat, dal nome del terzo album della band."}
{"id": "3132096", "revid": "765341", "url": "https://it.wikipedia.org/wiki?curid=3132096", "title": "Secondo messaggero", "text": "In biologia molecolare si definisce secondo messaggero quella famiglia eterogenea di molecole, soprattutto di origine organica e in misura minore anche inorganica, che permettono all'interno della cellula il trasferimento, o la trasmissione o la regolazione di meccanismi biochimici che hanno la funzione di regolare l'attivit\u00e0 biologica della cellula.\nIl secondo messaggero \u00e8 una molecola che viene rilasciata o attivata a seguito del legame del ligando con il proprio recettore. Di solito, il legame del ligando con il recettore ne causa una variazione conformazionale che innesca una reazione a catena che attiva il secondo messaggero. Il rilascio di questo permette l'attivazione di molecole intracellulari che regolano l'attivit\u00e0 della cellula.\nScoperta.\nL'ipotesi di un messaggero intracellulare viene elaborata per la prima volta nel 1957, grazie agli studi di Earl Wilbur Sutherland che gli consentirono nel 1959 di scoprire il cAMP e di essere premiato nel 1971, per tale scoperta, con il premio Nobel.\nTipologia di secondi messaggeri.\nAttualmente sono riconosciute 3 principali famiglie di secondi messaggeri:"}
{"id": "3132103", "revid": "118747045", "url": "https://it.wikipedia.org/wiki?curid=3132103", "title": "Carlos de Grunenbergh", "text": "Biografia.\nProgettista di fortificazioni, fu attivo in Spagna con il fratello Ferdinando nella seconda met\u00e0 del XVII secolo. Negli ultimi decenni del secolo fu invece al servizio dei Vicer\u00e9 di Sicilia e realizz\u00f2 imponenti opere difensive in tutta l'isola, applicando le tecniche della fortificazione alla moderna, in particolare a Trapani, Messina, ad Augusta, a Malta ed a Catania. \nFu particolarmente attivo dopo il sisma del 1693 quando, come collaboratore del Duca di Camastra, progett\u00f2 e diresse imponenti lavori di ricostruzione in tutta la Sicilia orientale occupandosi non solo delle fortificazioni come a Siracusa ed Augusta ma anche del riassetto urbanistico di numerosi centri abitati tra cui Catania."}
{"id": "3132104", "revid": "466539", "url": "https://it.wikipedia.org/wiki?curid=3132104", "title": "Gina Tolleson", "text": "Biografia.\nEx Miss South Carolina nel 1990 e seconda classificata a Miss USA nello stesso anno, Gina Tolleson \u00e8 stata incoronata quarantesima Miss Mondo l'8 novembre sempre del 1990, presso il London Palladium di Londra, ricevendo la corona dalla Miss Mondo uscente, la polacca Aneta Kr\u0119glicka. \u00c8 stata la seconda Miss Mondo statunitense dopo Marjorie Wallace nel 1973.\nSuccessivamente Gina Tolleson ha incontrato il conduttore televisivo Alan Thicke che ha affiancato nella conduzione di Miss Mondo 1991 e che ha sposato poco tempo dopo. I due hanno avuto un figlio, Carter Thicke nel 1997 e hanno divorziato nel 1999. In seguito la Tolleson \u00e8 diventata editrice della rivista \"Santa Barbara Magazine\" nel 2002. Si \u00e8 risposata nel 2003 con Christian Wiesenthal e ha avuto altri due figli, Luca, nel 2005, e Tiago, nel 2006."}
{"id": "3132112", "revid": "729019", "url": "https://it.wikipedia.org/wiki?curid=3132112", "title": "Ferrovia Freilassing-Berchtesgaden", "text": "La ferrovia Freilassing\u2013Berchtesgaden \u00e8 una linea ferroviaria della Germania, a semplice binario ed elettrificata, lunga 33,67 chilometri, che dalla stazione di Freilassing, posta sulla principale linea ferroviaria Monaco\u2013Salisburgo, porta fino a Berchtesgaden. Fino a Bad Reichenhall \u00e8 classificata come linea principale.\nStoria.\nLa prima tratta della ferrovia, Freilassing-Bad Reichenhall, \u00e8 stata inaugurata nel 1866; la prosecuzione Bad Reichenhall-Berchtesgaden nel 1888. Nel 1914 la linea \u00e8 stata elettrificata. Per Berchtesgaden esisteva dal 1908 fino al 1930, la tranvia Salisburgo-Berchtesgaden-Enderstein (\"Lokalbahn Berchtesgaden-Enderstein\") delle Reali Ferrovie dello Stato bavarese. Durante il Terzo Reich questo collegamento \u00e8 stato interrotto per realizzare un potenziamento a doppio binario sostituendolo con autobus. I lavori per l'estensione ferroviaria sono stati iniziati ma mai completati a causa della guerra. Alcune vestigia sono ancora presenti come un tunnel senza binari vicino alla stazione ferroviaria di Berchtesgaden, parte del progetto ferroviario incompiuto.\nNel 1914 furono immesse in servizio 4 locomotive elettriche Ep 3/6; nel 1930 e fino al 1983 vi hanno svolto servizio 8 locomotive elettriche del tipo E 44.5 DRG, (in seguito DB Br 144.502-509). Le macchine erano in dotazione al deposito di Freilassing.\nNell'estate del 2006 il servizio ferroviario regionale \u00e8 stato privatizzato; un consorzio vincitore della gara di appalto che ha preso il nome di \"Berchtesgaden Bahn GmbH\", (BLB) ne ha assunto la gestione dal mese di ottobre dello stesso anno. Dal 2006 \u00e8 integrato nel sistema S-Bahn di Salisburgo, linea S3 (Salisburgo o Golling /Abtenau - Bad Reichenhall) e S4 (Freilassing - Berchtesgaden) a cadenza oraria. \nLa trazione dei treni regionali passeggeri \u00e8 affidata a locomotive \u00d6BB. Da Freilassing a Berchtesgaden e ritorno il personale dei treni regionali \u00e8 della DB Regio. Da giugno 2006 a dicembre 2009 sono state utilizzate automotrici a tre unit\u00e0 delle serie \u00d6BB 4023 e 4024. Oggi il servizio \u00e8 svolto con elettrotreni a 3 casse FLIRT della Stadler Rail.\nTraffico.\nMerci.\n\u00c8 significativo solo tra Freilassing e Hammerau. La maggior parte del traffico merci sono i prodotti semilavorati del laminatoio di acciaio Annah\u00fctte in Hammerau e i container per il riciclaggio dei rifiuti e il trasporto verso l'inceneritore di Burgkirchen."}
{"id": "3132114", "revid": "767487", "url": "https://it.wikipedia.org/wiki?curid=3132114", "title": "Nothing Personal", "text": "Nothing Personal \u00e8 il terzo album registrato in studio del gruppo pop punk/emo pop All Time Low, pubblicato da Hopeless Records il 7 luglio 2009. L'album \u00e8 stato registrato con i produttori Matt Squire, Butch Walker, David Bendeth e la squadra di S * A * M &amp; Sluggo. Il titolo \"Nothing Personal\" proviene da una frase nella seconda canzone dell'album \"Break Your Little Heart\": \"You were fake, I was great, nothing personal\", e cio\u00e8 \"Tu eri falsa, io ero grande, niente di personale\".\n\u00c8 stato inserito al 15\u00ba posto nei \"50 album pop-punk migliori di sempre\" e al 25\u00ba nei \"50 album rock migliori degli anni 2000\" di \"Kerrang!\".\n\"It's Still Nothing Personal: A Ten Year Tribute\".\nL'8 novembre 2019 la band ha pubblicato in formato digitale \"It's Still Nothing Personal: A Ten Year Tribute\", una rivisitazione con nuove registrazioni dell'album, prodotte ai Red Bull Studios di Los Angeles."}
{"id": "3132119", "revid": "287204", "url": "https://it.wikipedia.org/wiki?curid=3132119", "title": "La quinta disciplina", "text": "La quinta disciplina: l'arte e la pratica dell'apprendimento organizzativo \u00e8 un libro di Peter Senge (docente del MIT) che si concentra sul problem solving di gruppo utilizzando il pensiero sistemico come metodo per convertire le imprese all'apprendimento organizzativo. Le cinque discipline rappresentano degli approcci (teorie e metodi) per sviluppare tre capacit\u00e0 di apprendimento: favorire le ambizioni, sviluppare conversazione riflessiva e comprendere la complessit\u00e0.\nLe cinque discipline.\nLe cinque discipline di apprendimento organizzativo discusse nel libro sono:\n\"Systems thinking also needs the disciplines of building shared vision, mental models, team learning, and personal mastery to realize its potential. Building shared vision fosters a commitment to the long term. Mental models focus on the openness needed to unearth shortcomings in our present ways of seeing the world. Team learning develops the skills of groups of people to look for the larger picture beyond individual perspectives. And personal mastery fosters the personal motivation to continually learn how our actions affect our world.\" (p. 12)\n\"Ma, per realizzare il suo potenziale, il pensiero sistemico necessita anche delle altre discipline: creare una visione condivisa, modelli mentali, apprendimento di gruppo e padronanza personale. Costruire una visione condivisa alimenta l'impegno a lungo termine. I modelli mentali si concentrano sull'apertura necessaria a scoprire scorciatoie nel nostro modo attuale di vedere il mondo. L'apprendimento di gruppo sviluppa le capacit\u00e0 dei nuclei di persone di guardare all'immagine pi\u00f9 grande al di l\u00e0 delle prospettive dei singoli. E la padronanza personale promuove la motivazione personale a continuare ad apprendere come le nostre azioni influiscano sul nostro mondo.\" (p. 14)\nLe difficolt\u00e0 di apprendimento.\nSenge elenca anche numerosi comportamenti deleteri o preconcetti, che comportano difficolt\u00e0 di imparare.\nGli archetipi sistemici.\n\"Oltre agli archetipi base, ne esistono altri che sono un mix dei precedenti. Conoscendoli meglio, si nota che approfondiscono soprattutto l\u2019etica e la morale umana, studiando pi\u00f9 a fondo i comportamenti sociali\"."}
{"id": "3132120", "revid": "767487", "url": "https://it.wikipedia.org/wiki?curid=3132120", "title": "Guanilato ciclasi", "text": "La guanilato ciclasi, conosciuto anche come guanil ciclasi \u00e8 un enzima appartenente alla famiglia delle liasi.\nL'enzima catalizza la conversione del guanosintrifosfato (GTP) in guanosina monofosfato ciclico (cGMP) e pirofosfato.\nAttualmente vengono riconosciute diverse tipi di guanilato ciclasi, tra cui una forma legata alla membrana cellulare, ed una attiva nel citosol.\nLa guanilato ciclasi presenta: un dominio recettoriale, N-terminale disponibile per il legame con il messaggero extracellulare; un segmento transmembranario che attraversa il doppio strato fosfolipidico della membrana; un dominio regolatore con capacit\u00e0 di stimolare o precludere l'attivit\u00e0 dell'enzima; un dominio catalitico, C-terminale che attua la sintesi del secondo messaggero (GMPc) a partire dal GTP."}
{"id": "3132130", "revid": "505299", "url": "https://it.wikipedia.org/wiki?curid=3132130", "title": "Lutrogale", "text": ""}
{"id": "3132131", "revid": "767487", "url": "https://it.wikipedia.org/wiki?curid=3132131", "title": "Chino &amp; Nacho", "text": "Chino &amp; Nacho \u00e8 un duo musicale venezuelano di musica, composto da Jes\u00fas Alberto Miranda Perez (Chino) e Miguel Ignacio Mendoza (Nacho). Sono stati fra i primi gruppi musicali venezuelani ad ottenere passaggi radiofonici al di fuori del proprio paese. Bench\u00e9 il gruppo si sia occupato principalmente di musica reggaeton, il repertorio di Chino &amp; Nacho comprende anche alternative, salsa, reggae ed altri generi.\nStoria.\nPrima di diventare un duo, Chino e Nacho erano entrambi membri di una boy band, i Calle Ciega, con i quali hanno pubblicato cinque album ed hanno ottenuto un notevole successo con il brano \"Mi cachorrita\". In Venezuela e negli stati limitrofi i Calle Ciega divennero molto famosi, tuttavia per dissidi interni il gruppo si divise fra gli attuali Los Cadilacs, ed appunto, Chino &amp; Nacho.\nChino &amp; Nacho vengono messi sotto contratto dall'etichetta discografica All Star Records, e spinti da una massiva campagna pubblicitaria pubblicano il loro primo singolo \"Dentro de mi\" featuring Don Omar, che ottiene un grande successo. L'album di debutto \"\u00c9poca de reyes\" viene pubblicato in quasi tutta l'America latina. Nel novembre 2009 il duo firma un contratto con la Universal Music ed il loro nuovo singolo \"Mi ni\u00f1a bonita\" arriva alla prima posizione di varie classifiche di musica latina della prestigiosa rivista \"Billboard\".\nNel mese di febbraio 2017, il duo annuncia ufficialmente la sua separazione.\nA marzo 2020, dopo quattro anni dalla separazione, annunciano il loro ritorno con il singolo \"Raro\"."}
{"id": "3132133", "revid": "1305772", "url": "https://it.wikipedia.org/wiki?curid=3132133", "title": "Fisherman's Bait 2", "text": "Fisherman's Bait 2: Big Ol' Bass (\u30a8\u30ad\u30b5\u30a4\u30c6\u30a3\u30f3\u30b0\u30d0\u30b9\uff12 \"Exciting Bass 2\" in Giappone) \u00e8 un videogioco per PlayStation creato dalla Konami nel 1999: \u00e8 un gioco di pesca ambientato in vari laghi creati appositamente in un mondo sommerso dalle acque.\nIl giocatore impersona un pescatore del WMF, World Monster Fishing (come si pu\u00f2 intravedere nella giacca del pescatore) e deve trovare tutti i pesci possibili di classe Monster.\nModalit\u00e0 di gioco.\nNel gioco ci sono alcune modalit\u00e0:\n- Modalit\u00e0 Principiante: una modalit\u00e0 che istruisce il giocatore ai primi comandi della pesca;\n- Modalit\u00e0 Torneo: modalit\u00e0 competitiva con diversi obbiettivi, quali pescare un certo numero di pesci oppure ottenere il pesce pi\u00f9 pesante;\n- Modalit\u00e0 Pesca libera: in questa modalit\u00e0 \u00e8 possibile pescare 6 pesci in laghi reali: il pesce principale in tutti i laghi \u00e8 il Largemouth Bass;\n- Modalit\u00e0 Big ol' Bass: in questa modalit\u00e0 i laghi saranno sempre quelli reali ma i pesci che potrete pescare saranno solo 6 e sempre al massimo peso, ovvero Monster: il pesce principale \u00e8 sempre il Largemouth Bass (questa volta per\u00f2 a pancia gialla);\n- Modalit\u00e0 World Monster Fishing: in questa modalit\u00e0 dovrete pescare in 7 laghi fantastici e soddisfare determinati obbiettivi (tutti i pesci presenti in questa modalit\u00e0 sono inventati).\nWorld Monster Fishing.\nI laghi in cui pescherete saranno 7 e in differenti parti del mondo: negli USA, nel Giappone, nelle Isole Comore, in Inghilterra, in Brasile, in Egitto e in Cina.\nI laghi sono praticamente un paesaggio post-apocalittico in cui i monumenti pi\u00f9 importanti di ogni posto sono per met\u00e0 sommersi dall'acqua (eccetto Comore e Giappone).\nNegli USA dovrete catturare un numero di pesci fino a raggiungere i 9000 grammi, in Giappone dovrete catturare 3 Oh-Ka (pesci rappresentanti del Giappone nel gioco) per un peso totale di 6000 grammi, mentre alle isole Comore dovrete pescare un Coelacanth di oltre 200\u00a0kg.\nUna volta completate 2 qualsiasi di queste missioni, ne verranno sbloccate altre 3: in Egitto dovrete catturare un Pharaon Perch di oltre 300\u00a0kg, in Brasile 3 pesci (qualsiasi) che superino i 16000 grammi e in Inghilterra tre Jack Anarchi per un peso complessivo di 15000 grammi.\nUna volta completati gli obbiettivi di questi laghi verr\u00e0 sbloccato il lago in Cina.\nL'unico obbiettivo \u00e8 catturare un Rong Yuigh, possibilmente Monster.\nUna volta presi tutti i pesci al massimo peso, nel lago della Cina verr\u00e0 annunciato un nuovo pesce Mostro, ovvero un Rong Yuigh di colore azzurro (al contrario del marrone normale).\nSistema di pesca.\nIl sistema di pesca \u00e8 quello di un tipico gioco arcade, da sala giochi.\nIl tempo \u00e8 di 180 secondi per vita (crediti), dopodich\u00e9 perderete una vita ma potrete continuare (le vite vanno da una scelta di 1 a 9); ci sono diverse tipi di esche che attraggono diversi tipi di pesci e hanno movimenti diversi (l'esca migliore \u00e8 il grub); per lanciare l'esca bisogna raggiungere il massimo della gittata della canna, dopodich\u00e9 bisogna tirare l'esca girando la levetta analogica destra e appena il pesce abbocca si preme il tasto freccia gi\u00f9.\nC'\u00e8 a sinistra dello schermo una linea di tensione: pi\u00f9 \u00e8 alta, pi\u00f9 il pesce tira forte e avrete la possibilit\u00e0 di rompere la canna o di perdere il pesce.\nPi\u00f9 un pesce \u00e8 grosso, pi\u00f9 secondi vi dar\u00e0 per pescare ancora.\nNella Vasca dei pesci si possono osservare i pesci catturati; se avrete catturato un monster, apparir\u00e0 come scritta sul pesce.\nClassificazione in base al peso.\nCi sono diverse classi di peso:\nCi sono altri due ranking:"}
{"id": "3132136", "revid": "729019", "url": "https://it.wikipedia.org/wiki?curid=3132136", "title": "Classe Foudre", "text": "Le navi di trasporto di chiatte da sbarco (TCD) della \"classe Foudre\" (in francese: \"Transport de chalands de d\u00e9barquement type Foudre\") sono state due navi da trasporto anfibio della Marine nationale francese.\nLa loro denominazione NATO \u00e8 Landing Platform Dock (LPD).\nEntrambe dismesse dalla Marine nationale, sono in servizio una nell'Armada de Chile (dal 2011) e l'altra nella Marinha do Brasil (dal 2015)."}
{"id": "3132142", "revid": "183694", "url": "https://it.wikipedia.org/wiki?curid=3132142", "title": "Edoardo Orabona", "text": "Biografia.\nSposato con Emma Gazzara, insegnante di lettere e poetessa, ebbe cinque figlie.\nTra i progettisti del nascente Acquedotto Pugliese nei primi anni del ventesimo secolo, e in seguito tra i fondatori della Facolt\u00e0 di Ingegneria dell'Universit\u00e0 degli Studi di Bari, della quale \u00e8 stato docente e preside per sette mandati consecutivi, tra il 1951 ed il 1972, anno della pensione.\nLaureatosi ingegnere idraulico presso l'Universit\u00e0 degli Studi di Napoli Federico II, vinse il concorso all'Acquedotto Pugliese del quale fu funzionario sino ai primi anni quaranta, in concomitanza con le docenze di Idraulica agraria presso la Facolt\u00e0 di Agraria dell'Universit\u00e0 di Bari.\nAutore di numerosi studi scientifici, tra i quali in particolare si ricorda quelli sul colpo d'ariete, \u00e8 stato progettista di diverse opere idrauliche tra le quali spicca il serbatoio di Lecce, all'epoca all'avanguardia per tipologia progettuale e il Palazzo dell'Acquedotto ad Altamura.\n\u00c8 stato membro del Consiglio Superiore dei Lavori Pubblici, e per alcuni mesi assessore ai lavori pubblici del Comune di Bari nell'anno 1958.\nHa conferito, tra gli altri, la laurea honoris causa ad Enrico Mattei, all'epoca presidente dell'Eni, a Giovanni Borghi, fondatore e presidente dell'Ignis, e a Hugo Ernest Simmen, e al Cardinale Eugene Tisserant, Pro-prefetto della Biblioteca Apostolica Vaticana.\nIl Prof. Orabona \u00e8 considerato uno dei grandi nomi dell'Idraulica Italiana ed \u00e8 stato citato per la sua opera dal Prof. Willi Hagger dell'Universit\u00e0 di Zurigo che ha pubblicato un trattato sulla storia dell'Idraulica in Italia."}
{"id": "3132152", "revid": "227910", "url": "https://it.wikipedia.org/wiki?curid=3132152", "title": "Castello (Roccascalegna)", "text": ""}
{"id": "3132157", "revid": "599013", "url": "https://it.wikipedia.org/wiki?curid=3132157", "title": "Kamel Bou Ali", "text": "Carriera.\nNato a Tunisi, inizi\u00f2 la carriera da professionista nel 1977 dopo essersi trasferito in Italia.\nNel 1985 tent\u00f2 il primo assalto al titolo dei pesi superpiuma WBO sfidando il campione in carica Rocky Lockridge e perdendo al sesto round. Il titolo arriv\u00f2 invece nel 1989 quando sconfisse il portoricano Antonio Rivera all'ottavo round. Nel Settembre del 1990 disputo' un incontro senza titolo in palio opposto al pugile cileno/argentino Pedro Villegas il quale lo costrinse sorprendentemente ad un pareggio. L' esito di questa sfida fece guadagnare al sudamericano un'opportunit\u00e1 per il titolo mondiale contro lo stesso Ali un mese dopo il primo incontro.Villegas confermo' di poter tenere testa al campione ma una ferita dovuta ad una testata accidentale gli impedi' di proseguire la contesa che termino' con un verdetto di no contest.\nPerse il titolo il 21 marzo 1992 contro il francese Daniel Londas.\nDopo il ritiro.\nDopo essersi ritirato dal pugilato l'anno seguente, \u00e8 diventato istruttore di boxe a Milano. Il 9 febbraio 2016 ha ottenuto la cittadinanza italiana."}
{"id": "3132158", "revid": "113956616", "url": "https://it.wikipedia.org/wiki?curid=3132158", "title": "Emleben", "text": "Emleben \u00e8 un comune della Turingia, in Germania.\nAppartiene al circondario di Gotha ed \u00e8 amministrato sussidiariamente dal comune di Georgenthal."}
{"id": "3132164", "revid": "113956516", "url": "https://it.wikipedia.org/wiki?curid=3132164", "title": "Georgenthal", "text": "Georgenthal \u00e8 un comune con \"status\" di \"Landgemeinde\" di 2.579 abitanti della Turingia, in Germania.\nAppartiene al circondario di Gotha.\nStoria.\nIl 31 dicembre 2019 vennero aggregati al comune di Georgenthal i comuni di Hohenkirchen, Leinatal e Petriroda."}
{"id": "3132169", "revid": "113956633", "url": "https://it.wikipedia.org/wiki?curid=3132169", "title": "Herrenhof", "text": "Herrenhof \u00e8 un comune della Turingia, in Germania.\nAppartiene al circondario di Gotha ed \u00e8 amministrato sussidiariamente dal comune di Georgenthal."}
{"id": "3132170", "revid": "1573940", "url": "https://it.wikipedia.org/wiki?curid=3132170", "title": "Trachops cirrhosus", "text": "Trachops cirrhosus () \u00e8 un pipistrello della famiglia dei Fillostomidi, unica specie del genere Trachops (), diffuso nell'America centrale e meridionale.\nEtimologia.\nIl termine generico deriva dalla combinazione delle due parole greche \"\u03c4\u03c1\u03b1\u03c7\u03cd\u03c2-\", ruvido e \"-\u03c9\u03c0\u03bf\u03c2\", aspetto, con riferimento al muso ricoperto di verruche, mentre il termine specifico deriva dalla parola greca \"\u03ba\u03c5\u03c1\u03c1\u03bf\u03c2\", ovvero di color bruno-giallastro.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 76 e 88\u00a0mm, la lunghezza dell'avambraccio tra 57 e 64\u00a0mm e la lunghezza della coda tra 12 e 21\u00a0mm.\nCaratteristiche craniche e dentarie.\nIl cranio \u00e8 grande ed allungato, con una cresta sagittale ben sviluppata. Il rostro \u00e8 pi\u00f9 corto della scatola cranica. Gli incisivi superiori esterni sono minuti, come anche il secondo premolare inferiore.\nSono caratterizzati dalla seguente formula dentaria:\nAspetto.\nLa pelliccia \u00e8 lunga, lanosa e si estende fino alla met\u00e0 dell'avambraccio. Le parti superiori variano dal castano al bruno-rossastro scuro, mentre le parti inferiori sono pi\u00f9 grigiastre. La foglia nasale \u00e8 ovale e lanceolata, lunga circa 12\u00a0mm e larga 8\u00a0mm. I margini della lancetta sono finemente dentellati. Le orecchie sono grandi, erette e larghe, il trago \u00e8 appuntito e lungo circa un terzo dell'orecchio stesso; le labbra sono costellate di piccole verruche, che diventano meno numerose verso gli angoli della bocca. L'estremit\u00e0 della corta coda fuoriesce sulla superficie dorsale dell'ampio uropatagio. Il calcar \u00e8 lungo circa la met\u00e0 della tibia. Le membrane alari sono attaccate posteriormente alla base delle caviglie ed hanno un basso allungamento ed un alto carico alare. Il cariotipo \u00e8 2n=30 FN=56.\nEcolocazione.\nEmette ultrasuoni a frequenza modulata tra 25 e 13\u00a0kHz, di breve durata e bassa intensit\u00e0, con da 2 a 4 armoniche.\nBiologia.\nComportamento.\nForma colonie di circa 6 individui di entrambi i sessi all'interno di alberi cavi e talvolta anche in grotte, rovine Maya, canali sotterranei e anche in gallerie ferroviarie abbandonate.\nAlimentazione.\nSi nutre di insetti, piccoli vertebrati come lucertole, rane e possibilmente anche di qualche frutto. Cattura le prede sopra specchi d'acqua o altre zone umide.\nRiproduzione.\nNei tropici, si riproduce durante la stagione secca, tra gennaio e giugno.Femmine gravide o in allattamento sono state osservate nel Messico e in America centrale a febbraio, marzo, aprile, maggio, agosto e dicembre, mentre sull'isola di Trinidad a marzo e a luglio in Per\u00f9. Danno alla luce un piccolo alla volta.\nDistribuzione e habitat.\nQuesta specie \u00e8 diffusa nell'America centrale e meridionale, dal Messico meridionale fino al Brasile sud-orientale.\nVive nelle foreste umide e secche pianeggianti fino a 1.400 metri di altitudine.\nTassonomia.\nSono state riconosciute 3 sottospecie:\nStato di conservazione.\nLa IUCN Red List, considerato il vasto areale, la popolazione numerosa, la presenza in diverse aree protette e la tolleranza alle modifiche ambientali, classifica \"T.cirrhosus\" come specie a rischio minimo (LC)."}
{"id": "3132171", "revid": "767487", "url": "https://it.wikipedia.org/wiki?curid=3132171", "title": "Michael Poulsen", "text": "Biografia.\nPoulsen cresce in una piccola cittadina a circa un'ora di distanza da Copenaghen in una famiglia con una sorella gemella e altre due gemelle pi\u00f9 piccole. I genitori sono grandi fan di Elvis Presley, Jerry Lee Lewis, Johnny Cash e Chuck Berry, tutti artisti che influenzeranno pesantemente la sua futura produzione musicale insieme ai suoi ascolti adolescenziali come Ramones, Metallica, Iron Maiden, Whitesnake, Deep Purple e Black Sabbath. All'et\u00e0 di 17 anni si trasferisce a Copenaghen e forma la sua prima band chiamata Dominus.\nCon loro pubblica quattro album tra il 1994 e il 2000, ma Poulsen \u00e8 stanco del death metal e della sua scena e l'anno successivo scioglie la band. Decide di formarne una nuova chiamata Volbeat, dal nome del terzo album dei Dominus, con cui riprende le influenze rockabilly e country fondendole con l'heavy metal. Dopo la pubblicazione di due demo, nel 2005 esce il primo album intitolato \"The Strength/The Sound/The Songs\" che raggiunge la 18\u00aa posizione della classifica danese, diventando il primo album di una band metal danese ad entrare nella top 20. Con i successivi \"Rock the Rebel/Metal the Devil\" e \"Guitar Gangsters &amp; Cadillac Blood\" la band entra direttamente alla prima posizione della classifica e, sempre in Danimarca, si aggiudica due dischi d'oro e uno di platino.\nPremi.\nNel 2006 ha ricevuto una nomination nella categoria \"Miglior cantante dell'anno\" e \"Compositore dell'anno\" agli Steppeulven Awards. Due anni dopo ha ricevuto una nomination come \"Miglior cantante\" ai Danish Music Awards."}
{"id": "3132177", "revid": "392652", "url": "https://it.wikipedia.org/wiki?curid=3132177", "title": "Kasuzuke", "text": "Il (traslitterato anche come \"kasu-zuke\") \u00e8 una pietanza tipica della cucina giapponese, fatta a base di \"tsukemono\" (sottaceti).\nStoria.\nDiffusa nella regione del Kansai dal periodo Nara, la sua produzione si espanse per tutta la nazione durante il periodo Edo."}
{"id": "3132180", "revid": "400518", "url": "https://it.wikipedia.org/wiki?curid=3132180", "title": "Teatro di Drama di Novokuzneck", "text": ""}
{"id": "3132200", "revid": "201550", "url": "https://it.wikipedia.org/wiki?curid=3132200", "title": "Pompeio Aldrovandi", "text": ""}
{"id": "3132207", "revid": "1305772", "url": "https://it.wikipedia.org/wiki?curid=3132207", "title": "Alexandreia", "text": "Alexandreia () \u00e8 un comune della Grecia situato nella periferia della Macedonia Centrale (unit\u00e0 periferica di Emazia) con 42.777 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 479\u00a0km\u00b2 e la popolazione \u00e8 passata da 19.283 a 42.777 abitanti."}
{"id": "3132218", "revid": "309289", "url": "https://it.wikipedia.org/wiki?curid=3132218", "title": "Tanama", "text": "La Tanama () \u00e8 un fiume della Russia siberiana settentrionale affluente di sinistra dello Enisej. Il fiume costituisce per buona parte del suo corso il confine tra il Circondario autonomo Jamalo-Nenec e il Territorio di Krasnojarsk; in particolare tra i rispettivi Tazovskij rajon e Tajmyrskij rajon.\nGeografia.\nLa Tanama ha origine nel sud-est della penisola di Gyda, tra i fiumi Taz e Enisej. La lunghezza del fiume \u00e8 di 521\u00a0km, l'area del bacino \u00e8 di 23\u00a0100\u00a0km\u00b2. Il fiume scorre attraverso una pianura paludosa e sfocia nel canale Derjabinskij (\u0414\u0435\u0440\u044f\u0431\u0438\u043d\u0441\u043a\u0438\u0439 \u0415\u043d\u0438\u0441\u0435\u0439) un braccio nel lato sinistro del delta dello Enisej.\nI suoi principali affluenti sono: Bol'\u0161aja Pjako-Jacha (\u0411\u043e\u043b\u044c\u0448\u0430\u044f \u041f\u044f\u043a\u043e-\u042f\u0445\u0430) da destra; e Ngarka-Lybonkat-Jacha, Jarto-Jacha, Bol'\u0161aja Nanere-Jacha (\u041d\u0433\u0430\u0440\u043a\u0430-\u041b\u044b\u0431\u043e\u043d\u043a\u0430\u0442-\u042f\u0445\u0430, \u042f\u0440\u0442\u043e-\u042f\u0445\u0430, \u0411\u043e\u043b\u044c\u0448\u0430\u044f \u041d\u0430\u043d\u0435\u0440\u0435-\u042f\u0445\u0430) da sinistra. \nIl bacino del fiume si trova nella tundra, nella zona del permafrost. Il fiume si congela per diversi mesi: da fine settembre - inizio ottobre, a fine maggio - inizio giugno. Non ci sono insediamenti sulle rive del fiume."}
{"id": "3132219", "revid": "701660", "url": "https://it.wikipedia.org/wiki?curid=3132219", "title": "Diluvio universale (Michelangelo)", "text": "Il Diluvio Universale \u00e8 un affresco (280x560 cm) di Michelangelo Buonarroti, databile al 1508-1510 circa e facente parte della serie di affreschi della volta della Cappella Sistina, nel Palazzo Apostolico del Vaticano a Roma, commissionata a Michelangelo dal papa Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. Il \"Diluvio Universale\" (Genesi ) fa quindi parte del primo blocco, e secondo Ascanio Condivi fu la prima scena a essere dipinta sul soffitto.\nLa scena mostra qualche disparit\u00e0 esecutiva che conferma le notizie di problemi tecnici (una miscela impropria nell'intonaco che caus\u00f2 muffe) e della presenza di collaboratori, nella fase iniziale del lavoro.\nFin dalla prima scopertura degli affreschi, il \"Diluvio\" riscosse particolari dimostrazioni di stima. Vasari ad esempio scrisse una descrizione incisiva: \u00abnella storia del Diluvio, dove appaiono diverse morti d'uomini, che spaventati dal terror di quei giorni, cercano il pi\u00f9 che possono per diverse vie scampo alle lor vite. Perci\u00f2 che nelle teste di quelle figure, si conosce la vita esser in preda della morte, non meno che la paura, il terrore et il disprezzo d'ogni cosa. Vedevisi la piet\u00e0 di molti, aiutandosi l'un l'altro tirarsi al sommo d'un sasso cercando scampo. Tra' quali vi \u00e8 uno che abracciato un mezzo morto, cerca il pi\u00f9 che pu\u00f2 di camparlo, che la natura non lo mostra meglio\u00bb (\"Le Vite\", 1568).\nL'affresco venne interessato da vari danni, come cadute (visibile nel lembo di cielo al centro di un colore diverso) e numerose crepe, soprattutto in occasione dello scoppio della polveriera di Castel Sant'Angelo nel 1791.\nDescrizione e stile.\nIl \"Diluvio\" fa parte delle nove \"Storie della Genesi\", in particolare \u00e8 la penultima della serie, a met\u00e0 delle tre \"Storie di No\u00e8\" degli ultimi riquadri. Queste scene andavano a comporre un mosaico delle storie dell'umanit\u00e0 \"ante legem\", prima cio\u00e8 di Mos\u00e8 (le cui storie si trovano nei riquadri alle pareti opera di artisti quattrocenteschi). Ciascuna di queste scene della Genesi aveva inoltre una lettura a ritroso legata alla prefigurazione della Settimana Santa, le cui solenni celebrazioni avevano luogo nella cappella e prevedevano una processione che dall'ingresso cerimoniale arrivava all'altare. In questo sistema di concordanze il \"Diluvio\" rappresentava il Battesimo di Cristo: come l'acqua del battesimo cancella i peccati, cos\u00ec l'acqua del diluvio purific\u00f2 il mondo dai peccatori. L'Arca di No\u00e8 era poi simbolo della Chiesa stessa: essa \u00e8 di legno, come il legno della Croce, e analogamente ad esso \u00e8 un mezzo di salvezza.\nA differenza delle scene successive, vi sono raffigurate circa sessanta figure, relativamente piccole. I personaggi spesso nudi, sono, raggruppati e distribuiti lungo direttrici diagonali che accentuano la profondit\u00e0 prospettica. Secondo l'interpretazione dell'episodio fornita da Ugo da San Vittore, l'umanit\u00e0 si divise in tre gruppi umani, ciascuno visibile nell'affresco michelangiolesco. I giusti trovano posto nell'arca (quindi nella Chiesa) e vi trovano la Salvezza; i reprobi tentano di assalirla; il resto delle persone, pur non essendo malvagie, sono perduti per via del loro attaccamento alle cose del mondo, che causeranno la loro fine. Questi ultimi sono la schiera di persone in primo piano che cerca rifugio sulla terra ferma, portando vistosamente i propri beni: alcuni cercano di salire sugli alberi, altri hanno sulle spalle o i propri figli o i familiari. Di essi fanno parte anche le figure sull'isolotto di destra, dove spicca il commovente gruppo dell'anziano genitore che con forza titanica e grande fatica porta in braccio il corpo stremato del figlio. In generale sembra che quest'ultima tipologia di figure abbia la consapevolezza della loro sorte, accettandola dolorosamente ma con rassegnazione, cercando piuttosto di aiutare i pi\u00f9 deboli, per quanto possibile.\nI reprobi invece sono visibili anche sulla barchetta al centro, mentre litigano l'uno contro l'altro per impedire ad altri di imbarcarsi e rischiando l'affondamento; un altro gruppo cerca di dare assalto all'arca, con una scala o con un'accetta per fare a pezzi lo scafo. Ma niente sembra turbare la grandiosa imbarcazione, simile a una cittadella, sulla quale \u00e8 gi\u00e0 discesa la colomba dello Spirito Santo e No\u00e8 vi si affaccia, a sinistra, per vedere il segno divino di un raggio di sole, al centro del cielo come un disco dorato.\nLe prime cinque \"giornate\" (su un totale di ventinove) riguardarono le figure sull'isolotto a destra, che sono condotte a secco (i due personaggi in primo piano a destra del barilotto) o comunque non a \"buon fresco\" (il giovane nudo sdraiato al centro). Dopodich\u00e9 dovettero aver luogo i contrasti con gli assistenti, che vennero licenziati, e l'artista dovette procedere da solo, a \"buon fresco\". Tra queste parti alcune hanno una maggiore freschezza, eseguite dal maestro, mentre altre sono pi\u00f9 impacciate, legate alla preoccupazione di seguire attentamente il disegno del cartone, con un modellato pi\u00f9 debole e una minore ricchezza nelle pennellate.\nNonostante gli scarti qualitativi, essi non sono sufficienti ad attenuare l'effetto della grandiosa invenzione compositiva."}
{"id": "3132221", "revid": "1543377", "url": "https://it.wikipedia.org/wiki?curid=3132221", "title": "Dan Bradley", "text": "Carriera.\nNel 1986 ha vestito i panni di Jason Voorhees, assassino seriale immaginario e icona mondiale del cinema dell'orrore, nel primo giorno di riprese di \" (Jason Lives: Friday the 13th Part VI)\". \nTra i suoi lavori, si citano le collaborazioni nelle grandi produzioni di film come: \"Independence Day\", \"Spider-Man 2\", \"Spider-Man 3\", \"The Bourne Supremacy\", \"The Bourne Ultimatum - Il ritorno dello sciacallo\", \"Superman Returns\", \"Indiana Jones e il regno del teschio di cristallo\", \"Nel paese delle creature selvagge\" e \"Quantum of Solace\".\nNel 2002 \u00e8 stato candidato ai World Stunt Awards per il premio Taurus Award nella categoria \"Miglior Coordinatore degli Stunt e/o regista di seconda unit\u00e0: Sequenza, in merito la scena d'apertura della rapina in banca nel film \"\". Nel 2005 si \u00e8 ricandidato alla cerimonia, per la categoria medesima categoria, aggiudicandosi il Taurus Award per \"The Bourne Supremacy\". \nRed Dawn e il debutto alla regia.\nNel luglio 2008, Bradley fu incaricato dalla casa di produzione cinematografica Metro-Goldwyn-Mayer alla regia di \"Red Dawn - Alba rossa\", rifacimento del pi\u00f9 noto film di guerra \"Alba rossa\", in quello che \u00e8 il suo esordio in un impiego di primo spicco nel cinema. Sebbene il film fosse stato completato, la MGM ne annull\u00f2 l'uscita, prevista per il 24 novembre 2010 negli Stati Uniti, a causa della crisi finanziaria che aveva prosciugato i fondi della compagnia dal 2009 a quella parte, annunciandone il congelamento fino \"a data da destinarsi\" nell'attesa di reperire il capitale necessario a una adeguata distribuzione.\nPer il futuro \u00e8 previsto il suo ritorno alla regia in \"Hellified\", un film d'azione supernaturale della Paramount Pictures."}
{"id": "3132227", "revid": "124977101", "url": "https://it.wikipedia.org/wiki?curid=3132227", "title": "Pino Imperatore", "text": "Biografia.\nPino Imperatore \u00e8 nato nel 1961 a Milano da genitori emigranti napoletani. Vive in Campania dall'infanzia.\nGli anni della formazione e dell\u2019impegno civile.\nImperatore non ha ancora compiuto i due anni di et\u00e0 quando, nel 1963, i suoi genitori, che erano emigrati dalla provincia di Napoli a Milano per motivi di lavoro, tornano al Sud, nella loro cittadina natale: Mugnano di Napoli.\nQui Imperatore compie i suoi primi studi scolastici, poi frequenta a Napoli il liceo scientifico statale \"Vincenzo Cuoco\", in cui si diploma nel 1979.\nGi\u00e0 negli anni del liceo, grazie agli stimoli ricevuti da ottimi insegnanti di italiano, manifesta un forte interesse per la letteratura, la scrittura e le materie umanistiche: si formeranno in questo periodo le basi delle sue future attivit\u00e0 giornalistiche e letterarie.\nNel 1982 si iscrive alla Facolt\u00e0 di Scienze Politiche dell\u2019Universit\u00e0 degli Studi di Napoli \"Federico II\", dove si laureer\u00e0 nel 1986 con una tesi sul filosofo francese Michel Foucault.\nAll\u2019inizio del 1985 frequenta a Napoli un corso di giornalismo diretto dal sociologo e docente universitario Amato Lamberti, fondatore dell\u2019Osservatorio sulla Camorra, e coordinato da Giancarlo Siani, giovane cronista del quotidiano \"Il Mattino\".\nIl 23 settembre dello stesso anno Siani viene ucciso a Napoli in un agguato di camorra. Il tragico episodio segna profondamente Imperatore, che in seguito ricorder\u00e0 il giornalista nei suoi articoli, nei suoi libri e in numerosi incontri pubblici a favore della legalit\u00e0 e in memoria delle vittime innocenti del crimine.\nNel 1986 collabora per alcuni mesi con il quotidiano \"Il Giornale di Napoli\". Viene notato dal quotidiano \"Il Mattino\", lo stesso per il quale scriveva Giancarlo Siani, e ne entra a far parte come corrispondente. Per il maggiore organo d\u2019informazione del Mezzogiorno scriver\u00e0 fino al 1994 centinaia di articoli di cronaca e di costume.\nNel 1987 viene colpito da un nuovo doloroso evento: all\u2019et\u00e0 di 54 anni, per una improvvisa crisi cardiaca, suo padre muore a Mugnano; \u00e8 Imperatore ad assisterlo negli ultimi drammatici istanti.\nL\u2019anno successivo diventa giornalista pubblicista ed entra a far parte della redazione del settimanale \"Il Domani\", per il quale si occupa per quattro anni di economia e spettacoli. Nel frattempo collabora con l\u2019emittente televisiva \"Rete Pi\u00f9 Italia\" e con il mensile \"La Voce della Campania\".\nNel 1992 viene assunto dal Comune di Napoli: \u00e8 l\u2019occasione per rinsaldare l\u2019amicizia e la collaborazione con Amato Lamberti, che nel 1994, dopo essere stato nominato assessore alla Normalit\u00e0 nella prima giunta Bassolino, lo chiama a far parte del suo staff. Con Lamberti coordina vari interventi a difesa dell\u2019ambiente e iniziative pubbliche di prevenzione di fenomeni illegali, tra cui la Consulta Anticamorra, la Linea Antiusura e la Cassetta Anticamorra; quest\u2019ultima, fatta installare da Lamberti accanto all\u2019ingresso di Palazzo San Giacomo, sede del municipio di Napoli, viene utilizzata per raccogliere migliaia di denunce dei cittadini, che vengono poi smistate alla magistratura e alle forze dell\u2019ordine.\nIl 1994 \u00e8 anche l\u2019anno del Summit G7 a Napoli, e Imperatore diventa componente del gruppo di lavoro impegnato nella preparazione e realizzazione dell\u2019evento.\nLa sua carriera all\u2019interno del Comune di Napoli lo porter\u00e0 nel 2003 a diventare dirigente e a guidare settori strategici della macchina amministrativa partenopea: dai grandi eventi alla programmazione culturale, dalla comunicazione istituzionale alle politiche giovanili, dalle pari opportunit\u00e0 alle nuove sfide del web, fino alla carica di direttore generale, ricoperta per alcuni mesi nel 2021.\nNel 1995 viene eletto consigliere comunale a Mugnano di Napoli. Ricopre l\u2019incarico per due anni, durante i quali presiede la commissione consiliare Trasparenza e Legalit\u00e0.\nLa svolta comico-umoristica.\nNella seconda met\u00e0 degli anni Novanta Imperatore frequenta assiduamente a Napoli gli ambienti del cabaret e del teatro comico e recita come attore amatoriale nel trio comico \"I Saltimbanchi\", di cui \u00e8 anche autore dei testi.\nNel 2001 partecipa con l\u2019opera \"In principio era il verbo, poi vennero il soggetto e il complemento\" al premio \"Massimo Troisi\", organizzato a San Giorgio a Cremano, cittadina natale dell\u2019attore, regista e sceneggiatore scomparso nel 1994. Il testo si aggiudica il primo posto nella sezione Migliore Scrittura Comica e viene pubblicato dall'editore Colonnese di Napoli.\n\u00c8 la svolta. Da questo momento Imperatore orienter\u00e0 tutta la sua produzione letteraria verso la narrazione comica e umoristica.\nNello stesso anno fonda a Napoli il Laboratorio di scrittura comica e umoristica \"Achille Campanile\", unico nel suo genere in Italia. Due anni dopo chiama ad affiancarlo nella conduzione il ludolinguista Edgardo Bellini, campione italiano di Giochi di Parole.\nNel 2003 si trasferisce ad Aversa e collabora ai testi della trasmissione televisiva comica \"Bulldozer\", in onda su Rai 2.\nFra il 2004 e il 2005 collabora con il \"TAM Tunnel Comedy Club\" di Napoli, dove partecipa al coordinamento delle attivit\u00e0 del Laboratorio di cabaret \"Zelig-Tunnel\".\nNel 2004 pubblica \"Un anno strano a Roccapeppa\" - \"Paradossali e buffe cronache dalla capitale di Parthenopia\", opera composta di 365 notizie inventate che mettono a nudo fatti e misfatti della societ\u00e0 contemporanea, cogliendone i lati pi\u00f9 curiosi e divertenti.\nNel 2005 viene nominato responsabile della sezione Migliore Scrittura Comica del premio \"Massimo Troisi\", la stessa in cui ha ottenuto il primo premio nel 2001. Conserver\u00e0 l\u2019incarico fino al 2011, organizzando reading, incontri con scrittori e attori, spettacoli umoristici ed eventi di promozione della comicit\u00e0 d\u2019autore. Dopo una pausa di sei anni, il premio riprende le proprie attivit\u00e0 nel 2017, e a Imperatore viene rinnovato l'incarico.\nIl 2007 \u00e8 l'anno della \"Trilogia del Buonumore\", composta dalle opere \"La catena di Santo Gnomo\", \"Manteniamo la salma\" e \"Questo pazzo pazzo pazzo mondo animale\". I tre libri vengono pubblicati contemporaneamente: un record che attira l\u2019attenzione dell\u2019organizzazione londinese che gestisce il \"Guinness World Records\".\nNel 2008 esce \"De vulgari cazzimma - I mille volti della bastardaggine\", con cui Imperatore analizza, mediante numerosi esempi e aneddoti, i significati, le implicazioni e le manifestazioni di uno dei vocaboli pi\u00f9 diffusi nella lingua napoletana.\nNel 2009 fonda a Napoli il \"GULP\" (Gruppo Umoristi Ludici Postmoderni), con l\u2019intento di diffondere e valorizzare l\u2019umorismo di qualit\u00e0 in vari ambiti culturali. Sotto questa sigla vengono pubblicate le antologie umoristiche \"Aggiungi un porco a favola\" e \"Se mi lasci, non male\", alla cui stesura partecipano pi\u00f9 di cinquanta autori.\nFra il \"realismo comico\" e una camorra tutta da ridere: gli \"Esposito\".\nNel 2012 Imperatore pubblica con l\u2019editore Giunti il romanzo \"Benvenuti in casa Esposito \u2013 Le avventure tragicomiche di una famiglia camorrista\". Protagonista dell\u2019opera \u00e8 Tonino Esposito, orfano di un boss della camorra, che vive con la sua famiglia allargata a Napoli, nel rione Sanit\u00e0. Tonino riceve dal clan un sussidio mensile e potrebbe vivere di rendita; invece si intestardisce a voler imitare le gesta paterne, senza riuscirvi. Perch\u00e9 \u00e8 goffo, sfigato, arruffone, incapace di difendersi. Un antieroe tragicomico e decadente, che tra incubi e visioni, ingenuit\u00e0 e imbranataggini, ne combina di tutti i colori. E quando non ce la fa pi\u00f9, quando tutto e tutti si accaniscono contro di lui, va nell\u2019antico Cimitero delle Fontanelle a conversare con il teschio del Capitano, che secondo la leggenda \u00e8 appartenuto a un ufficiale spagnolo.\nAttorno a Tonino si muovono molti personaggi memorabili, fra cui: la moglie Patrizia, procace e autoritaria; il suocero Gaetano, uomo saggio e burlesco; i figli Genny e Tina, tanto indifesi quanto ribelli; il malavitoso Pietro \"\u2019o Tarramoto\" con i suoi scagnozzi Tatore \"Mezarecchia\" e Ciruzzo \"\u2019o Schiattamuorto\"; padre Francesco, giovane parroco anticamorra. Non mancano due animali domestici quasi umani: Sansone l\u2019iguana e Giggetto il coniglio.\nFacendo leva su una trama ricca di episodi esilaranti e disavventure al limite dell\u2019assurdo, l\u2019opera mostra uno spaccato divertente e allo stesso tempo crudele della Napoli contemporanea. In \"Benvenuti in casa Esposito\" l\u2019ironia viene utilizzata dall\u2019autore per evidenziare tutti gli aspetti pi\u00f9 ridicoli della camorra: un modo nuovo di raccontare e denunciare la criminalit\u00e0, che viene apprezzato sia dal pubblico che dalla critica.\nGrazie al passaparola fra i lettori, l\u2019opera diventa un best seller ed entra nella classifica dei libri di narrativa italiana pi\u00f9 venduti nel 2012. Viene adottata da scuole, associazioni antimafia, comitati civici e gruppi che si battono per la legalit\u00e0. Riceve i premi \"Citt\u00e0 di Latiano\", \"Umberto Domina\", \"Perel\u00e0\" e \"Giancarlo Siani\". Nel 2021 viene pubblicata da GoodMood in versione audiobook letta da Dario Agrillo.\nNel \"2013\" arriva nelle librerie il sequel: \"Bentornati in casa Esposito \u2013 Un nuovo anno tragicomico.\" Il romanzo, che l\u2019autore dedica alle vittime innocenti della criminalit\u00e0, conserva la grande carica comica di \"Benvenuti in casa Esposito\" ma ne accentua i tratti cupi, dolenti e introspettivi, presentando un\u2019articolata evoluzione dei personaggi e una scrittura pi\u00f9 matura e consapevole. Tutti i nodi della trama lasciati in sospeso nel primo libro vengono qui sciolti, fino a confluire in un drammatico epilogo.\nIl libro si aggiudica il premio \"Costa d\u2019Amalfi Libri\" e fa maturare in Imperatore l\u2019idea di realizzare un adattamento teatrale degli \"Esposito\". Nasce cos\u00ec la commedia \"Benvenuti in casa Esposito\", che Imperatore scrive con gli attori comici Alessandro Siani e Paolo Caiazzo. La pi\u00e8ce, liberamente ispirata ai due romanzi, va in scena dal 2014 al 2016 in molti teatri italiani, fra cui l'Augusteo (in cui viene proposta in abbonamento per due stagioni consecutive), il Sannazaro e il Sala Umberto, ottenendo ovunque il \"sold out\" e raggiungendo la cifra complessiva di centomila spettatori.\nIl 23 settembre 2021 arriva nelle sale cinematografiche il film \"Benvenuti in casa Esposito\", liberamente tratto dal romanzo.\nLa scuola e i giovani.\nNel 2014 Imperatore pubblica con Mondadori, in collaborazione con Nando Mormone, l\u2019antologia \"Capita solo a Napoli\", che raccoglie battute, aforismi, freddure, proverbi, riflessioni e testimonianze \"made in Naples\": un tributo al grande talento comico che Napoli ha saputo esprimere durante tutta la sua storia.\nNel 2015 \u00e8 la volta di \"Questa scuola non \u00e8 un albergo\", un romanzo di formazione che ha per protagonista un diciottenne napoletano, Angelo D\u2019Amore, che vive nel quartiere di San Giovanni a Teduccio e frequenta l\u2019ultimo anno di un istituto alberghiero intitolato a Lucio Licinio Lucullo. Angelo racconta in prima persona le sue vicende scolastiche e familiari, contrassegnate da molti episodi divertenti e dalla presenza di personaggi estroversi e bislacchi, fra i quali: Gioia, sorellina geniale di Angelo; Cico, un pappagallo cenerino parlante; lo studente Alfonso Attanasio detto \"\u2019o Muscio\"; la bella e preparata docente Fiorella Romano, di cui Angelo platonicamente si innamora; Pinuccio \"\u2019o Scienziato\", secchione in tutte le materie scientifiche; Giggino \"\u2019a Lente\", che primeggia nelle materie umanistiche ed \u00e8 convinto che gli alieni verranno a rapirlo; Maria \"Peppa Pig\", studentessa che ama il cibo pi\u00f9 di ogni altra cosa; Amalia \"\u2019a Spiona\", pettegola e iettatrice; Federico \"Bombolone\", teppistello della scuola.\n\"Questa scuola non \u00e8 un albergo\" si muove su un registro comico e allo stesso tempo emozionale, e cela nel suo nucleo narrativo un mistero: la madre di Angelo \u00e8 annegata durante una gita in barca col marito, e l\u2019uomo non ha mai voluto raccontare i particolari della tragedia. Angelo conoscer\u00e0 la verit\u00e0 solo nel finale del libro, in un crescendo di rivelazioni e colpi di scena.\nIl libro vince il premio \"Megaris\" e viene adottato da molti istituti scolastici.\nAlla fine del 2015 Imperatore esordisce alla regia con lo spettacolo \"Anime del Sud\", in scena al teatro Sannazaro di Napoli sotto la supervisione di Alessandro Siani.\nNel 2016 scrive il prologo e l\u2019epilogo dello spettacolo teatrale \"Regine\", interpretato da Rosaria De Cicco, per la regia di Giuseppe Bucci.\nNello stesso anno arriva un altro libro che ha per protagonista un ragazzo napoletano: \"Sei personaggi in cerca di Totore\", scritto da Imperatore a quattro mani con l\u2019autrice napoletana Francesca Gerla. L\u2019opera, il cui titolo riprende quello del dramma \"Sei personaggi in cerca d\u2019autore\" di Luigi Pirandello, ruota attorno alla figura del ventenne Totore Formisano, che causa un grave incidente stradale in cui restano coinvolte sei persone e poi scompare. Nei primi sei capitoli dell\u2019opera le vittime dell\u2019incidente raccontano in prima persona quanto \u00e8 accaduto; ogni versione differisce dall\u2019altra per vari particolari; nei loro monologhi, i sei rivelano i loro rapporti conflittuali con Totore; tutti sono alla sua ricerca per fargliela pagare. Nel settimo capitolo compare Totore, che con la propria verit\u00e0 ribalta tutte le versioni precedenti. Nell\u2019ottavo capitolo, a sorpresa, compare Cesare, un piccione viaggiatore che ha osservato dall\u2019alto l\u2019incidente e lo racconta a modo suo.\nTre kamikaze a Napoli.\nNel 2017 Imperatore pubblica con Mondadori il suo quarto romanzo, \"Allah, san Gennaro e i tre kamikaze\", in cui affronta una tematica scottante: il terrorismo islamico.\nI protagonisti della storia sono Salim, Feisal e Amira, tre giovani aspiranti terroristi che vengono inviati a Napoli per organizzare attentati kamikaze. Ognuno di loro ha il compito di individuare un bersaglio sensibile da colpire; Salim si occupa dei mezzi di trasporto (stazioni ferroviarie, metropolitane, traghetti), Feisal passa in rassegna musei, chiese e monumenti, mentre ad Amira tocca il compito apparentemente pi\u00f9 semplice: bazzicare i locali della \"movida\" e osservare le abitudini dei residenti e dei turisti. Una volta fissati gli obiettivi, agiranno insieme. Ma i tre hanno sottovalutato Napoli, che manda sistematicamente a monte i loro piani: scioperi improvvisi, tifosi inviperiti, gabbiani prepotenti, vicine di casa procaci quanto disinibite, filosofi da metr\u00f2 e, su tutto, le prodigiose liquefazioni del sangue di san Gennaro.\nUn romanzo coraggioso e attuale, una commedia divertente e dissacrante che racconta l\u2019importanza dell\u2019integrazione e della tolleranza, contrapponendo al fanatismo e all\u2019odio le armi irrinunciabili dell\u2019umorismo e dell\u2019ironia.\nAl libro sono stati finora attribuiti quattro premi letterari: \"Anfiteatro d'Argento\"; \"Logos Cultura Citt\u00e0 di Cattolica\"; \"Val di Magra - Roberto Micheloni\"; \"Albiatum.\"\nNel 2019 la Mondadori lo ha ripubblicato nella prestigiosa collana Oscar Bestsellers.\nCaccia all'assassino.\nNel 2018 Imperatore pubblica con De Agostini Planeta il romanzo \"Aglio, olio e assassino\", un poliziesco ricco di episodi umoristici.\nLa storia \u00e8 ambientata nell'affascinante quartiere napoletano di Mergellina, dove Francesco e Peppe Vitiello gestiscono una premiata dedicata alla sirena Parthenope, dispensando buoni piatti e aneddoti ancor pi\u00f9 saporiti. L\u2019ispettore di polizia Gianni Scapece, amante della cucina non meno che delle donne, lavora nel commissariato appena aperto di fronte al locale e dove si racconta che viva il fantasma di una vedova allegra. Per lui \u00e8 un ritorno a casa, perch\u00e9 in quel quartiere ci \u00e8 nato, e nell'ospitalit\u00e0 dei Vitiello ritrova il calore e la veracit\u00e0 che aveva perduto. Nelle settimane che precedono il Natale, per\u00f2, Napoli \u00e8 scossa dall'omicidio di un ragazzo, il cui corpo viene letteralmente \u201ccondito\u201d dall\u2019assassino con aglio, olio e peperoncino. Perch\u00e9 un rituale cos\u00ec macabro? Quale messaggio nasconde? Per trovare la risposta, l\u2019ispettore dovr\u00e0 scavare tra simboli, leggende e credenze della cultura partenopea, aiutato dalla tenacia del suo capo, il commissario Carlo Improta, e dalle scoppiettanti intuizioni dei Vitiello.\nUn romanzo in cui Imperatore, viaggiando fra sacro e profano e mescolando con sapienza la commedia e l\u2019indagine poliziesca, dirige un formidabile coro di passioni e allegria, di bassezze e colpi di genio. Un\u2019avvincente corsa contro il tempo, con uno straordinario, pirotecnico finale.\nGrazie al libro, Imperatore riceve il premio \"Scrittori di Gusto 2018\" e il premio \"Com&amp;Te 2019\".\nNel luglio 2019 il romanzo viene ripubblicato in formato tascabile e messo in vendita in tutte le edicole italiane in allegato al quotidiano Il Sole 24 ORE.\nNel 2020 viene pubblicato da GoodMood in versione audiobook letta da Dario Agrillo.\nNel 2021 \u00e8 stato pubblicato in traduzione spagnola con il titolo \"El asesino en su salsa\" dalla casa editrice argentina Edhasa e in traduzione bulgara dalla casa editrice Art Eternal.\nMiserie morali e nobilt\u00e0.\nNel 2019 Imperatore fa tornare in scena i protagonisti di \"Aglio, olio e assassino\" in un nuovo romanzo, \"Con tanto affetto ti ammazzer\u00f2\", pubblicato da De Agostini Planeta.\nLa trama stavolta ha inizio a Villa Roccaromana, una delle dimore marine pi\u00f9 affascinanti di Posillipo, dove si festeggia il novantesimo compleanno della baronessa Elena De Flavis, la cui nobilt\u00e0 d\u2019animo \u00e8 riconosciuta in tutta Napoli. L\u2019ispettore Gianni Scapece, tra gli invitati insieme al commissario Carlo Improta, si gode la serata e la conoscenza di Naomi, incantevole nipote della padrona di casa. Tutto scorre con piacevolezza finch\u00e9 qualcuno decide di mettere in scena il finimondo: proprio quando un tenore attacca a cantare \"Nessun dorma\", molti dei presenti iniziano a perdere i sensi, uno dopo l\u2019altro. Nella gran confusione che segue, la baronessa scompare insieme al suo maggiordomo cingalese Kiribaba. Un rapimento? Un suicidio? Un tragico incidente? Il mistero prende una brutta piega quando Scapece e Improta incontrano i tre figli della baronessa, per nulla sconvolti dall\u2019accaduto e interessati piuttosto alla spartizione dell\u2019eredit\u00e0. \u00c8 l\u2019inizio di una complicata indagine tra i rancori, le gelosie e le meschinit\u00e0 che a volte distruggono i legami familiari; ma per fortuna l\u2019ispettore e il commissario saranno spalleggiati da un\u2019altra famiglia, quella dei Vitiello e della trattoria Parthenope, fonte inesauribile di buonumore e di trovate geniali.\nIn un susseguirsi di colpi di scena ed episodi esilaranti, Pino Imperatore conduce i lettori in una vicenda emblematica di ci\u00f2 che pu\u00f2 diventare la vita: una delizia, se trascorsa con chi amiamo e facendo del bene al prossimo, o un inferno, se ci lasciamo avvelenare dal denaro e dall\u2019egoismo.\nAl romanzo viene attribuito il premio \"Vercelli in bionda\".\nNell'agosto 2019 viene ripubblicato in formato tascabile e messo in vendita in tutte le edicole italiane in allegato al quotidiano Il Sole 24 ORE.\nNel 2020 viene pubblicato da GoodMood in versione audiobook letta da Dario Agrillo.\nIl ritorno degli Esposito.\nNel 2021, poco prima di trasferirsi a Quarto, Imperatore pubblica, con la casa editrice Salani, \"Tutti matti per gli Esposito\", terzo romanzo della saga iniziata nel 2012. \nStavolta la storia \u00e8 ambientata nel 2020, anno della comparsa del Covid. La trama d\u00e0 una risposta a vari quesiti rimasti in sospeso nel finale di \"Bentornati in casa Esposito\" e traccia nuovi sviluppi narrativi legati soprattutto alle disavventure del personaggio principale, Tonino Esposito, che finisce nei pasticci commettendo sbagli peggiori di quelli del passato, tanto da diventare il delinquente pi\u00f9 maldestro e inadeguato della storia della camorra. Per una serie di circostanze rocambolesche Tonino assume l\u2019incarico di reggente di un clan malavitoso e causa guai a catena, attirando su di s\u00e9 le ire vendicative di feroci criminali. Il libro conferma la grande capacit\u00e0 di Imperatore di unire, tramite l'umorismo, l'allegria all'amarezza, con il risultato di far ridere delle debolezze e delle assurdit\u00e0 umane."}
{"id": "3132228", "revid": "125130957", "url": "https://it.wikipedia.org/wiki?curid=3132228", "title": "Inibitori selettivi della COX-2", "text": "Gli inibitori selettivi della COX-2, chiamati anche inibitori della COX-2 sono una classe di farmaci antinfiammatori appartenente alla famiglia dei farmaci antinfiammatori non-steroidei (FANS).\nEssi sono stati sviluppati in seguito alla scoperta nel 1988 della seconda isoforma della ciclossigenasi: la COX-2.\nNel 2002 ne \u00e8 stata scoperta un'ulteriore isoforma, la COX-3.\nLa cicloossigenasi \u00e8 un enzima coinvolto nel processo infiammatorio e porta alla produzione, a partire dall'acido arachidonico, di numerosi mediatori infiammatori. Con l'approfondirsi degli studi si evidenzi\u00f2 per\u00f2 l'esistenza di due forme isoenzimatiche: la COX-1, costitutivo dell'organismo, non coinvolto nel processo infiammatorio ma soltanto nella produzione della protezione gastrica, e la COX-2, enzima inducibile, presente durante il processo infiammatorio e responsabile della sintesi dei mediatori infiammatori nella sede flogistica.\nI primi FANS sintetizzati, ancora oggi utilizzati, non hanno azione selettiva nei confronti delle due isoforme della COX, inibendole entrambe. Ci\u00f2 spiega l'effetto antinfiammatorio dato dall'inibizione della COX-2 (l'enzima coinvolto nel processo flogistico) e rende conto degli effetti collaterali a livello gastrico in quanto la soppressione dell'attivit\u00e0 della COX-1 porta alla riduzione della sintesi di prostaglandine che svolgono un'importante azione di \"housekeeping\" a questo livello.\nGli inibitori selettivi della COX-2 sono in grado di inibire la COX-2 senza interagire o interagendo in maniera minore con la COX-1.\nCi\u00f2 spiega l'effetto antinfiammatorio senza la comparsa gli effetti collaterali a livello gastrico.\nA causa dell'elevata similitudine strutturale tra le due isoforme di ciclossigenasi, la selettivit\u00e0 d'azione di questi farmaci nei confronti della COX-2 non \u00e8 completa ma solo parziale.\nIn presenza di entrambe le forme isoenzimatiche, questi farmaci si legano preferibilmente con la COX-2, ma una piccola quota andr\u00e0 ad inibire anche la COX-1. Per tale motivo vengono anche denominati \"farmaci antinfiammatori COX-2 preferenziali\". Gli effetti a livello gastrico rimangono comunque lievi ed il sanguinamento gastrointestinale \u00e8 ridotto rispetto ai FANS non selettivi.\nEffetti collaterali.\nL'attenta analisi dei dati degli studi clinici che hanno portato all'approvazione di questi farmaci ha evidenziato un significativo aumento nel tasso di eventi cardiovascolari acuti nei gruppo trattato con gli inibitori rispetto al gruppo di controllo (placebo).\nQuesti risultati hanno indotto la Merck a ritirare spontaneamente il rofecoxib dal mercato nel settembre del 2004, mentre le autorit\u00e0 regolatorie hanno imposto limiti pi\u00f9 stringenti alle prescrizioni di celecoxib.\nAnche alcuni FANS tradizionali (non selettivi) hanno mostrato un'associazione con l'aumento del rischio cardiovascolare.\nLe cause di questi effetti a livello cardiovascolare rimangono oggetto di ricerca. Al 2012 i risultati sembrano convergere sull'ipotesi che tali effetti collaterali siano dovuti all'inibizione a livello vasale, che riduce la produzione di prostacicline circolanti. Le prostacicline sono in grado di prevenire l'aggregazione piastrinica e la vasocostrizione, pertanto l'inibizione della loro sintesi pu\u00f2 portare alla formazione di coaguli e ipertensione.\nAlcuni COX-2 selettivi.\nAlcuni farmaci di questa classe sono:"}
{"id": "3132229", "revid": "1543377", "url": "https://it.wikipedia.org/wiki?curid=3132229", "title": "Classe Champlain", "text": "Le navi da trasporto leggero (\"BAtiments de TRAnsports L\u00e9gers\" - BATRAL) della classe Champlain sono state delle navi da trasporto anfibio della Marine nationale francese.\nLa loro denominazione NATO \u00e8 Landing Ship Tank (LST), o eventualmente Landing Ship Medium (LSM).\nLa nave \u00e8 in grado di trasportare 1 e 1 o 2 .\nLa Marine nationale ha sostituito le ultime 3 \"BATRAL\" \u2013 che erano dislocate oltremare \u2013 con 3 delle 4 \"navi multi-mussione\" della classe d'Entrecasteaux (B2M)."}
{"id": "3132230", "revid": "28592", "url": "https://it.wikipedia.org/wiki?curid=3132230", "title": "Medioevo russo", "text": ""}
{"id": "3132234", "revid": "1031941", "url": "https://it.wikipedia.org/wiki?curid=3132234", "title": "Governatorato di Orenburg", "text": "Il governatorato di Orenburg () \u00e8 stato una gubernija dell'Impero Russo. Il capoluogo era Orenburg e fu istituita nel 1744. Nel 1865 parte del territorio ando' a costituire la Gubernija di Ufa."}
{"id": "3132246", "revid": "1305772", "url": "https://it.wikipedia.org/wiki?curid=3132246", "title": "Ab\u016b Gh\u0101nim al-Khur\u0101s\u0101n\u012b", "text": "Sono poche le notizie biografiche che si hanno su di lui. Nativo del Khorasan, una regione della Persia, si form\u00f2 negli studi a Bassora -che all'epoca era il centro di elaborazione del pensiero ibadita- sotto la guida di alcuni discepoli di Ab\u016b 'Ubaydah.\nSi trasfer\u00ec in seguito nel regno di Tahert presso 'Abd al-Wahh\u0101b (784-832) figlio di Abd ar-Rahman ibn Rustum (anche la dinastia rustumide era di origine iranica) portando con s\u00e9 una copia del suo compendio giuridico noto col nome di \"Mudawwana\" (letteralmente \"raccolta giuridica\"). \nIn essa egli comprendeva le opinioni in materia giuridica dei dotti alla cui scuola si era formato, in particolare i discepoli di Ab\u016b 'Ubaydah: al-Rabi' b. Habib (trasferitosi poi nell'Oman), Ab\u016b al-Muh\u0101jir Hashim b. al-Muh\u0101jir (stabilitosi a Kufa dal Hadramawt), Ab\u016b Ayyub W\u0101'il b. Ayyub (anch'egli del Hadramawt), Ab\u016b al-Mu'arrij 'Amr b. Muhammad (di Qudam nello Yemen), Abu Sa'\u012bd 'Abdull\u0101h b. 'Abd al-'Az\u012bz, Ab\u016b Ghass\u0101n Mukhallad b. al-'Amarrad, H\u0101tim b. Mans\u016br. Di questo testo, per lungo tempo conservato manoscritto e pubblicato a stampa solo nel XX secolo, si conoscono due versioni, una pi\u00f9 estesa (\"al-Mudawwana al-kubr\u00e2\" \"la Mudawwana maggiore\") e una pi\u00f9 ridotta (\"al-mudawwana al-sughr\u00e2\" \"la Mudawwana minore\"). Pare che solo quest'ultima contenga il testo originale di Ab\u016b Gh\u0101nim, mentre la versione maggiore incorporerebbe anche altri testi, di diversa provenienza, nell'elaborazione del curatore dell'edizione (Muhammad b. Y\u016bsuf A\u1e6dfayyis).\nUn'altra opera che gli viene attribuita \u00e8 il \"Al-Diw\u0101n al-Ma'rud 'Ala 'Ulam\u0101' al-Ib\u0101dhiyah\", un'opera contenente aneddoti e narrazioni riguardanti alcuni tra i pi\u00f9 antichi personaggi autorevoli dell'ibadismo.\nIl testo della Mudawwana ha avuto numerosi commenti, uno dei quali, in berbero, venne scoperto sul finire dell'Ottocento, ma \u00e8 tuttora inedito. Di recente \u00e8 stata annunciata la riscoperta di alcuni manoscritti, il che lascia presagire che presto siano resi disponibili nuovi dati su questo testo, che sembra composto in epoca assai antica e rappresenta un \"unicum\" nella letteratura berbera, in particolare dell'area orientale."}
{"id": "3132247", "revid": "767487", "url": "https://it.wikipedia.org/wiki?curid=3132247", "title": "Camp d'Esports", "text": "Il Camp d'Esports \u00e8 l'arena sportiva dell'UE Lleida e si trova a Lleida, Spagna.\nStoria.\nIl 1\u00ba gennaio del 1919 fu aperto ufficialmente il complesso sportivo chiamato Camp d'Esports, secondo alcuni cronisti del tempo il miglior parco sportivo in Spagna in cui \u00e8 stato utilizzato il campo di calcio dalla F.C. Joventut, una squadra che tre giorni prima del tramonto sul sito aveva gi\u00e0 giocato la prima partita contro Cervera.\nIl \"Camp d'Esports\" fu iniziato nel 1918 ed \u00e8 stato progettato dall'architetto cittadino, con sede in Barcellona,Adolf Florensa.\nOltre a calcio nel complesso sono stati effettuati i seguenti sport: atletica leggera, pallamano, nuoto, tennis, basket, pallavolo, hockey pattinaggio, ciclismo, moto ginnastica, pugilato, Wrestling, palla basca.\nNel 1920 vi fu l'approvazione per il campo di calcio, ma \u00e8 necessario notare che le sue dimensioni erano minori. Attualmente, ha pista di atletica attorno ad esso.\nDopo la scomparsa dello Joventut F. C. F. che \u00e8 stato chiamato C. Lerida, esso \u00e8 venuto a giocare i loro giochi al \"Camp d'Esports\". Altre squadre come il C. I. Lleida, O. S. Calaveras, C. D. Joventut, C. D. Calcio Lleida sono venute a giocare qui e cos\u00ec anche in fasi successive. In seguito alla fusione degli ultimi due club nel 1947, che ha dato luogo all'attuale UE Lleida,lo stadio ha iniziato un periodo di ricostruzioni che si concluse nel 1994 nello stato attuale."}
{"id": "3132250", "revid": "773636", "url": "https://it.wikipedia.org/wiki?curid=3132250", "title": "Pe\u010denga", "text": ""}
{"id": "3132257", "revid": "28592", "url": "https://it.wikipedia.org/wiki?curid=3132257", "title": "Pechenga", "text": ""}
{"id": "3132260", "revid": "246700", "url": "https://it.wikipedia.org/wiki?curid=3132260", "title": "Stadio Olimpico (Terrassa)", "text": "Lo stadio Olimpico di Terrassa () \u00e8 un impianto sportivo situato nella citt\u00e0 spagnola di Terrassa. \u00c8 la sede delle partite della squadra di calcio del Terrassa FC.\nInaugurato nel 1960, lo stadio si compone di tre livelli e pu\u00f2 contenere 11 500 persone e i due aggiuntivi.\nStoria.\nLo stadio \u00e8 stato inaugurato il 21 agosto del 1960 sotto progetto dell'architetto Pep Bonet. Lo stadio \u00e8 stato costruito ed integrato in una zona sportiva a nord della citt\u00e0; nell'area \u00e8 possibile trovare numerosi impianti sportivi (gestiti dal Nuoto Club Terrassa e dalla San Fernando Handball Club), quali piscine, campi sportivi oppure frontoni.\nNel 1991 l'intera area \u00e8 stata ristrutturata, tra cui lo Stadio Olimpico, per celebrare il torneo di hockey su prato delle Olimpiadi di Barcellona, di cui Terrassa \u00e8 stata sotto-sede olimpica ufficiale. Il campo di calcio \u00e8 infatti diventato un campo di hockey su prato.\nDopo le Olimpiadi torn\u00f2 tutto alla normalit\u00e0: tuttavia la d\u00e9pendance che \u00e8 stata utilizzata per le gare \u00e8 rimasta un campo di hockey ed \u00e8 attualmente gestita dal Centro di High Performance di Sant Cugat. La formazione \u00e8 stata inoltre trasformata in un campo da calcio standard, due campi da calcio a 7 e una piscina gestita dal Club Nuoto Terrassa. Lo stadio \u00e8 comunque maggiormente utilizzato per gli incontri di calcio."}
{"id": "3132263", "revid": "339392", "url": "https://it.wikipedia.org/wiki?curid=3132263", "title": "OK! Il prezzo \u00e8 giusto", "text": ""}
{"id": "3132264", "revid": "28592", "url": "https://it.wikipedia.org/wiki?curid=3132264", "title": "Monastero Pe\u010dengskij", "text": ""}
{"id": "3132266", "revid": "110157", "url": "https://it.wikipedia.org/wiki?curid=3132266", "title": "Nou Camp Municipal de Santa Coloma", "text": "Il Nou Camp Municipal de Santa Coloma \u00e8 stato fondato nel 1994, con una capacit\u00e0 di 5.000 persone. Ha dimensioni di 105x65 metri. \nAccoglie le partite dell'UDA Gramenet.\nLa prima partita ufficiale nel nuovo stadio \u00e8 stata premiata con il primo gol di Campuzano."}
{"id": "3132270", "revid": "216401", "url": "https://it.wikipedia.org/wiki?curid=3132270", "title": "Segromigno in Piano", "text": ""}
{"id": "3132272", "revid": "77628", "url": "https://it.wikipedia.org/wiki?curid=3132272", "title": "Bomba a estrazione", "text": ""}
{"id": "3132273", "revid": "1305772", "url": "https://it.wikipedia.org/wiki?curid=3132273", "title": "Distretto di Gulistan (Afghanistan)", "text": "Il distretto di Gulistan (traslitterato anche come \"Golestan\"; Pashtu/Persiano: \u06af\u0644\u0633\u062a\u0627\u0646 ) \u00e8 un distretto nella provincia di Farah, nell'Afghanistan occidentale. La popolazione nell'ottobre 2004 era stimata in 53.780 abitanti, prevalentemente Pashtun (80%) con minoranza tagika. Il villaggio principale, Gulistan, si trova a 1434 m s.l.m. nel settore montuoso del distretto. La strada principale che attraversa il distretto \u00e8 la 522.\nNel settembre 2005 combattenti talebani presero il controllo della regione dopo aspri combattimenti."}
{"id": "3132274", "revid": "392623", "url": "https://it.wikipedia.org/wiki?curid=3132274", "title": "Enzima convertitore dell'angiotensina", "text": "L'enzima convertitore dell'angiotensina, o enzima di conversione dell'angiotensina o enzima convertitore l'angiotensina, (ACE acronimo inglese di \"angiotensin-converting enzyme\"), \u00e8 un enzima appartenente alla famiglia delle esopeptidasi, e in particolare delle carbossipeptidasi.\n\u00c8 una glicoproteina generalmente di membrana, localizzata sull'endotelio dei capillari polmonari, ed ha funzione enzimatica: catalizza specialmente il clivaggio del decapeptide angiotensina I nell'ottapeptide angiotensina II, grazie al taglio degli ultimi due amminoacidi C-terminali.\nL'angiotensina II \u00e8 l'effettore pi\u00f9 efficace ad azione ipertensiva del sistema renina-angiotensina-aldosterone. Questo sistema controlla il volume dei liquidi extracellulari e la vasocostrizione delle arterie. La mancata regolazione dell'enzima porta ad un alto tenore di vasocostrizione responsabile dell'ipertensione. L'utilizzo di farmaci ACE-inibitore \u00e8 uno dei rimedi farmacologici nella cura dell'ipertensione.\nFunzioni.\nL'enzima interviene a livello del sistema cardiocircolatorio, portando alla variazione dei livelli pressori attraverso vie diverse.\nQuesto ha permesso di capire l'utilit\u00e0 degli inibitori dell'ACE, non solo nella terapia antipertensiva, ma anche nella cura del post-infarto per controllare e rallentare il rimodellamento e ridurre lo scompenso cardiaco.\nDiagnostica.\nLa misurazione della concentrazione dell'ACE viene usata per diagnosticare la sarcoidosi insieme ad altri parametri clinici e radiologici. Durante la terapia o l'osservazione del decorso di essa, la concentrazione dell'ACE si \u00e8 stabilita come un effettivo parametro di controllo dell'attivit\u00e0 della malattia."}
{"id": "3132278", "revid": "73843", "url": "https://it.wikipedia.org/wiki?curid=3132278", "title": "Giovanni Francesco Conti", "text": "Ha insegnato giurisprudenza a Padova prima di essere chiamato in Francia come precettore presso la famiglia dei duchi d'Angoul\u00eame.\nTornato in Italia come docente di letteratura e poesia a Padova poi a Pavia, fu incoronato come poeta dal re di Francia e duca di Milano Luigi XII a Milano.\nScrisse numerose poesie in latino, fu soprannominato \"Stoa\" (\"Portico delle Muse\") per la sua abilit\u00e0 nello scrivere in versi, oltre ad opere, sempre in latino, di storia e filosofia.\n\u00c8 molto noto e studiato in Francia (cfr. Marie-Nicolas Bouillet et Alexis Chassang (dir.), \"Jean-Fran\u00e7ois Quinzano\" dans \"Dictionnaire universel d'histoire et de g\u00e9ographie\", 1878)."}
{"id": "3132280", "revid": "599013", "url": "https://it.wikipedia.org/wiki?curid=3132280", "title": "Nou Sardenya", "text": "Il Soccer Camp Nou Comunale Sardenya, noto anche come Nou Sardenya, dal nome della strada su cui lo stadio si affaccia, \u00e8 uno stadio di calcio della citt\u00e0 di Barcellona. Lo stadio, costruito nel 1940 e e ristrutturato nel 1995, \u00e8 la sede del Club Esportiu Europa.\nIl campo ha dimensioni pari a 100x63 metri ed \u00e8 costituito da erba artificiale. Pu\u00f2 contenere pi\u00f9 di 7000 spettatori, con una tribuna capace di accogliere un totale di 1000 persone.\nStoria.\nLo stadio fu aperto il 1\u00ba dicembre 1940.\nSolo tre anni pi\u00f9 tardi, nel 1943, il Sardenya sub\u00ec un'ampia trasformazione con la costruzione di una tribuna capace di contenere pi\u00f9 di 1000 spettatori; quest'opera \u00e8 stata pagata in gran parte con il trasferimento del calciatore spagnolo Antoni Ramallets all'. Proprio per questa ragione \u00e8 stato il Bar\u00e7a a giocare la prima partita nello stadio dopo la sua ristrutturazione (tale squadra gioc\u00f2 il 26 gennaio 1944).\nIl 14 agosto 1960 venne migliorata l'erba del campo, che fu sostituita con quella artificiale. Nel 1960 lo stadio sub\u00ec ulteriori miglioramenti, come l'allargamento degli stand o l'impianto di illuminazione artificiale, creato nel 1963.\nTuttavia la crescita della popolazione nell'area confinante con lo stadio, aumentata in particolare dopo la costruzione della tangenziale (che per l'appunto passava per l'area), costrinse a distruggere parte degli impianti: quali tribune, spogliatoi e anche gli uffici del club.\nNei primi anni del 1990 il consiglio di Barcellona ha guidato una riqualificazione totale del sito. Lo stadio fu infatti ristrutturato grazie a dei lavori che durarono tre anni. Lo stadio, chiuso nel 1992, riapr\u00ec finalmente il 4 maggio 1995; la prima partita disputata dopo la riapertura dello stadio fu quella che vide sfidarsi la CE Europa con l'UE Lleida, che vinse per 2-1."}
{"id": "3132282", "revid": "246700", "url": "https://it.wikipedia.org/wiki?curid=3132282", "title": "Stadio de la Nova Creu Alta", "text": "Lo Stadio de la Nova Creu Alta () \u00e8 uno stadio situato nella citt\u00e0 catalana di Sabadell, Spagna. \nInaugurato il 20 agosto 1967, ha una capienza di 20 000 spettatori e ospita le gare interne del . Sorge in Plaza Olympia Stadium, 08 206 Sabadell, e gli uffici del club sono situati nello stadio."}
{"id": "3132283", "revid": "729019", "url": "https://it.wikipedia.org/wiki?curid=3132283", "title": "Organasi Papua Merdeka", "text": "Organasi Papua Merdeka (OPM) indonesiano per \"Movimento Papua Libera\" \u00e8 un movimento secessionista armato che combatte dal 1969 per l'indipendenza della provincia indonesiana di Irian Jaya, parte occidentale dell'isola della Nuova Guinea annessa in quell'anno dopo un referendum.\nL'OPM ha delle basi nel territorio della Papua Nuova Guinea, e gode dell'appoggio delle autorit\u00e0 tribali, delle chiese locali e della maggioranza della popolazione papuasa."}
{"id": "3132284", "revid": "599013", "url": "https://it.wikipedia.org/wiki?curid=3132284", "title": "Arthur Russell (siepista)", "text": ""}
{"id": "3132287", "revid": "1305772", "url": "https://it.wikipedia.org/wiki?curid=3132287", "title": "Distretto di Khaki Safed", "text": "Il distretto di Khaki Safed \u00e8 un distretto nella provincia di Farah, nell'Afghanistan occidentale. La popolazione, stimata in 43.000 abitanti nell'ottobre 2004, \u00e8 prevalentemente Pashtun con una minoranza tagika. Il villaggio principale, Khaki Safed (conosciuto anche come \"Alagadari\") si trova al centro del distretto a 676 m s.l.m.\nSicurezza e Politica.\nIl 17 novembre 2009 i talebani catturarono 5 civili. Due vennero accusati di spionaggio e decapitati mentre gli altri tre vennero in seguito liberati. Secondo Faqir Mohammad Askar, capo della polizia provinciale, le vittime erano dipendenti governativi innocenti."}
{"id": "3132290", "revid": "610351", "url": "https://it.wikipedia.org/wiki?curid=3132290", "title": "Catasto agrario", "text": "Il catasto agrario (diverso dal catasto geometrico particellare) era l'inventario di tutte le superfici e le produzioni dell'agricoltura italiana. Esso riportava, per ogni zona agraria, la superficie dedicata ad ciascuna coltura, la produzione media, ed una serie di altri dati utili a conoscere l'agricoltura della zona. Serviva come base per ricerche agrarie di vario tipo e per la statistica annuale dei raccolti italiani e non, come invece il catasto geometrico particellare, a stabilire la rendita dei terreni. Un primo catasto agrario fu completato attorno al 1910 (catasto agrario 1910) e un secondo nel 1929.\nIl catasto agrario 1910.\nIl primo catasto agrario fu ideato da Ghino Valenti, chiamato a dirigere nel 1906 il servizio di statistica agraria al Ministero dell'agricoltura, dell'industria e del commercio. L'inizio dei lavori fu preceduto da progetti pilota (esperimenti) svolti in diverse province, fra cui Milano, Napoli, Firenze, Trapani, Udine, Padova e Roma fra il 1906 e il 1907.\nIn linea di principio, il catasto agrario sfruttava la suddivisione operata dal nuovo catasto italiano in \"qualit\u00e0\" (diversi tipi d'uso: fabbricati e strade (improduttivo), seminativo (semplice e con piante legnose), prati e pascoli, coltivazione di piante legnose specializzate, bosco, incolto produttivo) e \"classi\" (diversa produttivit\u00e0) delle particelle. Vi erano relativamente poche qualit\u00e0 distinte e per ciascuna di esse poche (da una a quattro) classi. \nMentre per\u00f2 il nuovo catasto particellare mirava a stabilire la rendita delle singole particelle a fini fiscali, il catasto agrario serviva a conoscere le masse di coltura e quindi sommava insieme le particelle della medesima qualit\u00e0 e classe di ogni comune.\nPer gli obiettivi del catasto agrario, per\u00f2, non era sufficiente conoscere le diverse qualit\u00e0 e classi. L'interesse infatti era concentrato sulle singole produzioni vegetali. Cos\u00ec, il totale dei seminativi era attribuito alle diverse piante erbacee coltivate (almeno le pi\u00f9 importanti come il frumento, la segale, il granturco etc), venivano contate le piante presenti in ogni ettaro di colture di piante legnose specializzate (principalmente frutteti e oliveti), e si calcolava la produzione dei foraggi.\nQueste operazioni erano preliminari alla raccolta di un altro dato chiave, cio\u00e8 la \"resa per ettaro\" di ciascuna classe per ogni qualit\u00e0 e ogni coltivazione (ad esempio: seminativo a grano di prima classe rende tot quintali). Il catasto agrario del 1910 registrava sia una stima di resa \"normale\" per ettaro, fatta da un esperto locale, che la resa dell'anno 1910, secondo le informazioni raccolte dai corrispondenti del servizio di statistica (per lo pi\u00f9 periti agrari o notabili locali). Una volta acquisita la resa per ettaro, era possibile ottenere la \"produzione totale\" di ciascuna coltivazione moltiplicando il numero di ettari di ciascuna classe, coltivazione e qualit\u00e0 per la rispettiva resa per ettaro (tenuto conto delle tare, cio\u00e8 delle superfici destinate a scoli, confini etc.).\nSi noti, che usando la resa del 1910 si otteneva la produzione totale del 1910, mentre, moltiplicando la resa stimata normale per le superfici coltivate nel 1910 si otteneva quello che sarebbe stato il prodotto normale della superficie coltivata nel 1910.\nI dati comunali, opportunamente verificati sul terreno, coll'aiuto delle mappe catastali, venivano poi aggregati a livello di \"zone agrarie\" (gruppi di comuni simili per le loro caratteristiche agrarie ed ambientali).\nA loro volta, le zone agrarie di una provincia \u2013 raggruppate secondo la prevalenza di una delle tre possibili giaciture (monte, colle, piano) \u2013 costituivano le \"regioni agrarie\" della provincia.\nTuttavia, non per tutte le province erano disponibili i dati del nuovo catasto particellare italiano che, secondo Valenti, avrebbe dovuto servire di base al catasto agrario. Nello Stato Pontificio e nei territori ex-asburgici del Lombardo Veneto erano per\u00f2 disponibili catasti geometrici altrettanto funzionali. Per tutte le altre province italiane \u2013 l\u00e0 dove non erano presenti n\u00e9 il catasto particellare italiano, n\u00e9 catasti geometrici preunitari adeguati (cio\u00e8 nella maggior parte delle province del Sud e in Toscana) - si ricorse ad un sistema inventato dal Prof. Vittorio Niccoli dell'Universit\u00e0 di Pisa. Niccoli decise di adoperare le carta d'Italia dell'Istituto Geografico Militare per svolgere a partire da essa i rilevamenti delle masse di coltura.\nI lavori di rilevamento vennero compiuti piuttosto in fretta grazie al sostegno di numerose istituzioni locali: camere di commercio, comizi agrari, cattedre ambulanti di agricoltura, locali associazioni agrarie. Sulla base dei dati raccolti, Valenti e il suo collaboratore Giuseppe Zattini poterono dare avvio al nuovo sistema di statistica della produzione agricola annuale. Si trattava infatti di aggiustare ogni anno i dati del catasto agrario secondo le variazioni intercorse nelle superfici e nelle rese, e di calcolare i totali corrispondenti. L'esattezza delle nuove statistiche italiane fu riconosciuta dall'Istituto Internazionale d'Agricoltura.\nLa pubblicazione dei volumi del catasto agrario \u2013 iniziata nel 1912 col volume dedicato alle Marche \u2013 and\u00f2 invece a rilento e si esaur\u00ec dopo tre volumi, all'inizio della guerra. Le dimissioni di Valenti, le ristrettezze di bilancio causate dalla guerra, misero in difficolt\u00e0 il servizio di statistica agraria e causarono \u2013 a pochi anni dal loro inizio \u2013 una crisi delle statistiche della produzione agricola fatte secondo il sistema Valenti.\nIl catasto agrario 1929.\nA partire dal 1926 si inizi\u00f2 a pensare ad un nuovo catasto. Una volta stabilizzato presso l'Istat il servizio di statistica agraria (affidato inizialmente all'Istituto di Economia e Statistica Agraria di Arrigo Serpieri), fu appunto l'Ufficio di statistiche agrarie e forestali, sotto la direzione di Carlo Dragoni (gi\u00e0 all'Istituto internazionale di agricoltura) che si occup\u00f2 del nuovo catasto. Esso segu\u00ec sostanzialmente le linee stabilite da Valenti, perseguendo per\u00f2 una maggiore uniformit\u00e0 nell'acquisizione dei dati. Per ottenerla, l'Istat si appoggi\u00f2 esclusivamente alle cattedre ambulanti di agricoltura, i cui direttori furono investiti del compito di fornire le cifre riguardanti le rispettive province. Se, da un lato, si rinunciava cos\u00ec al coinvolgimento delle \u00e9lite locali operato da Valenti col ricorso alle associazioni e ai comizi agrari, si raggiungeva, per\u00f2, una molto maggiore uniformit\u00e0 nei metodi di rilevazione e un pi\u00f9 stretto controllo da parte del centro, cio\u00e8 dell'Istat stesso.\nI lavori di rilievo furono ultimati fra il 1928 e il 1930, in concomitanza con il Censimento agrario decretato dall'Istituto Internazionale di Agricoltura. La pubblicazione dei numerosi volumi \u2013 uno per ogni provincia del Regno\u00a0\u2013 che contenevano i dati and\u00f2 avanti invece per tutti gli anni trenta."}
{"id": "3132296", "revid": "1305772", "url": "https://it.wikipedia.org/wiki?curid=3132296", "title": "Distretto di Lash Wa Juwayn", "text": "Il distretto di Lash wa Juwayn \u00e8 un distretto nella provincia di Farah, nell'Afghanistan occidentale, al confine con l'Iran. La popolazione, che nel gennaio 2005 contava 28.000 abitanti, \u00e8 equamente divisa in Pashtun e Tagiki. Il principale villaggio, Lash wa Juwayn, si trova a 508 m s.l.m. presso il lago Dary\u0101cheh-ye S\u012bstan."}
{"id": "3132308", "revid": "47767", "url": "https://it.wikipedia.org/wiki?curid=3132308", "title": "Arminia", "text": ""}
{"id": "3132312", "revid": "767487", "url": "https://it.wikipedia.org/wiki?curid=3132312", "title": "Le 13 fatiche di Ercolino", "text": " \u00e8 un film del 1960 diretto da Taiji Yabushita e Daisaku Shirakawa. \u00c8 un film anime prodotto dalla Toei D\u014dga e basato sul manga del 1952 di Osamu Tezuka, a sua volta un adattamento del romanzo cinese \"Il viaggio in Occidente\" (1590). La Toei Company, che distribu\u00ec il film nei cinema giapponesi il 14 agosto 1960, inser\u00ec il nome di Tezuka nei titoli di testa come co-regista. Tuttavia, Tezuka in seguito afferm\u00f2 di essere andato nello studio solo per le foto pubblicitarie, e il suo apporto effettivo fu quindi solo come autore del soggetto. Il suo coinvolgimento come consulente per l'adattamento del suo manga, e nella promozione del film, port\u00f2 tuttavia al suo interesse per l'animazione.\nFu uno dei primi film anime distribuiti negli Stati Uniti, dove usc\u00ec il 26 luglio 1961 con il titolo \"Alakazam the Great!\" ad opera dell'American International Pictures. Per l'occasione il film venne pesantemente modificato per rimuovervi ogni riferimento al manga e alle tradizioni orientali, e la colonna sonora originale di Ryoichi Hattori fu sostituita da una nuova partitura di Les Baxter. Questa versione venne poi esportata nel resto dell'Occidente.\nTrama.\nUna scimmia, nata da una pietra, viene eletta re della sua specie dopo aver condotto le altre scimmie in un palazzo nascosto sotto una cascata. Tuttavia egli si rivela essere un re superbo e prepotente. Preoccupato che gli uomini possano essere pi\u00f9 intelligenti di lui, decide di obbligare il saggio Eremita, che abita in cima ad una montagna, ad addestrarlo. La scimmia riesce ad imparare tutte le magie che gli vengono insegnate, e viene battezzato Son Gok\u016b dall'Eremita, che gli dona un libro di incantesimi. Gok\u016b viene presto raggiunto dalla sua fidanzata RinRin, per la quale si offre di andare a prendere dei frutti dal Giardino del Paradiso pensando di essere ormai pi\u00f9 potente degli dei a cui appartiene il luogo. Tuttavia, messo in difficolt\u00e0 da una delle guardie, si rifugia nel tempio del dio Shaka, il quale, per punirlo della sua arroganza, lo imprigiona nel monte Gono, dove le sue magie non hanno effetto.\nGrazie agli sforzi di RinRin, che rischia la vita per sfamare Gok\u016b, quest'ultimo viene liberato e obbligato dalla dea Kanzeon a seguire il monaco Sanz\u014d-h\u014dshi nel Tenjiku, in modo che si metta sulla retta via usando i suoi poteri a fin di bene. All'inizio del viaggio, Gok\u016b sconfigge Cho Hakkai, un mostro di sembianze porcine che voleva obbligare una ragazza a sposarlo. Hakkai va a cercare l'aiuto dei suoi fratellastri Kinkaku e Ginkaku, che tuttavia vengono anch'essi sconfitti (non senza qualche difficolt\u00e0) da Gok\u016b. Hakkai viene quindi perdonato e obbligato a seguire Gok\u016b e Sanz\u014d nel loro viaggio. In seguito Gok\u016b sventa un tentativo di rapimento di Sanz\u014d da parte di Shoryu, servo del malvagio mostro taurino Giumaho, che vuole mangiare il monaco per vivere pi\u00f9 di tremila anni. I tre compagni arrivano poi al castello del potente Sha Goj\u014d che, dopo aver dato alcuni problemi, viene anch'egli sconfitto e obbligato a unirsi al gruppo.\nGiunto nelle vicinanze della residenza di Giumaho, il gruppo (i cui membri sono ormai diventati amici) viene bloccato dall'eruzione di un vulcano. Gok\u016b e Hakkai vanno allora a rubare il magico ventaglio di banano a Rasetsu-jo, moglie di Giumaho, per poter congelare l'eruzione. Durante la loro assenza, per\u00f2, Giumaho rapisce Sanz\u014d. Mentre Hakkai viene fermato da Rasetsu, Gok\u016b riesce a tornare indietro ma viene ingannato da Shoryu, che gli ruba il ventaglio e lo usa per sconfiggerlo. Sha Goj\u014d, che stava scavando una galleria, al suo ritorno viene messo al corrente del rapimento da Gok\u016b, e porta quindi la scimmia con lui mentre scava una galleria per la fortezza di Giumaho. Una volta arrivati, i due liberano Sanz\u014d e Hakkai con l'aiuto di Shoryu, a cui Giumaho ha negato una ricompensa per i suoi servizi. Segue una feroce battaglia contro Giumaho, che Gok\u016b riesce a sconfiggere gettandolo in un cratere vulcanico, la cui lava viene congelata da Hakkai con il ventaglio. I quattro compagni si recano quindi nel tempio del Tenjiku, dove vengono ringraziati dagli dei per il lavoro svolto, e sfilano per la citt\u00e0 festosa. Infine, Gok\u016b torna nel suo palazzo, dove riesce a guarire RinRin che si era ammalata per la sua assenza.\nDistribuzione.\nPer la distribuzione negli Stati Uniti il film fu pesantemente modificato dalla Alta Vista Productions, al fine di rimuovere ogni riferimento alle opere di origine e alle tradizioni orientali. Questa versione fu prodotta da James H. Nicholson, Lou Rusoff e Samuel Z. Arkoff. I dialoghi vennero riscritti quasi interamente da Rusoff e Lee Kresel (accreditato anche come regista). Oltre ai dialoghi, anche la colonna sonora fu rifatta interamente da Les Baxter. In aggiunta alle modifiche su nomi, identit\u00e0 e ruoli dei personaggi gi\u00e0 descritte precedentemente, i cambiamenti principali riguardano l'ambientazione: il Paradiso viene trasformato in Majutsolandia (in inglese \"Majutsu Land\"), un'immaginaria isola volante al largo del Giappone in cui arrivano i maghi potenti che muoiono sulla Terra, mentre gli dei del Paradiso diventano re e regina di Majutsolandia. Tuttavia vi sono alcune contraddizioni, poich\u00e9 tale nome viene usato anche per riferirsi alla terraferma in cui si svolge il film. Questa versione include diverse modifiche anche nel montaggio in quanto, oltre ad alcuni tagli, fu creata ad hoc un'introduzione per descrivere l'ambientazione del film usando scene che appaiono successivamente (il film dura quindi quattro minuti in meno). A tal fine fu anche aggiunta una voce narrante che in inglese appartiene a Sterling Holloway. Questa versione venne poi esportata nel resto dell'Occidente.\nData di uscita.\nLe date di uscita internazionali sono state:\nEdizione italiana.\nTitolo.\nIl titolo italiano del film \u00e8 una citazione delle dodici fatiche di Ercole (cos\u00ec come il nome italiano del protagonista rimanda allo stesso Ercole). Esso appare tuttavia completamente arbitrario, in quanto il protagonista del film non compie affatto tredici fatiche.\nDoppiaggio.\nIl doppiaggio italiano del film fu eseguito dalla C.D.C. Poich\u00e9 in Italia fu distribuita la versione internazionale, i dialoghi italiani si basano esclusivamente su quelli statunitensi, cambiando tuttavia i nomi di quasi tutti i personaggi. Le canzoni furono per\u00f2 mantenute in inglese. Il film \u00e8 narrato in italiano da Lauro Gazzolo.\nEdizioni home video.\nLa Toei Video distribu\u00ec il film in DVD in Giappone il 9 agosto 2002, ristampandolo il 28 giugno 2008. L'unica edizione home video del film uscita in Italia \u00e8 invece un Super 8 millimetri edito dalla Avo Film Edizioni.\nAccoglienza.\nNonostante un grosso budget per il marketing e una pesante promozione, il film non fu un successo finanziario in Nord America. Nel 1961 fu proiettato alla 22\u00aa Mostra internazionale d'arte cinematografica di Venezia, ricevendo il Diploma speciale della Mostra Internazionale del Film per Ragazzi. Il \"Los Angeles Times\" lo defin\u00ec \"caloroso, divertente ed emozionante\" e afferm\u00f2 che \"i disegni sono davvero eccellenti\". Tuttavia, nel 1978 esso fu incluso nel libro \"The Fifty Worst Films of All Time\", ovvero la lista dei cinquanta peggiori film mai realizzati secondo il parere degli autori."}
{"id": "3132324", "revid": "339392", "url": "https://it.wikipedia.org/wiki?curid=3132324", "title": "Trofeo Dimmidis\u00ec", "text": ""}
{"id": "3132325", "revid": "1442080", "url": "https://it.wikipedia.org/wiki?curid=3132325", "title": "Matteo di San Giuseppe", "text": "Biografia.\nFiglio del medico Scipione Foglia e di Vittoria Cortesi, a ventuno anni si laure\u00f2 in medicina all'universit\u00e0 di Napoli e dopo aver esercitato a Capua, nel 1639 entr\u00f2 nell'ordine dei Carmelitani scalzi di Napoli, assumendo il nome di Matteo di San Giuseppe.\nNel 1644 fu inviato come missionario nel monastero del Monte Carmelo in Palestina fondato, l'anno precedente, dove ebbe come superiore l'olandese Celestino di Santa Lidvina, al secolo Pieter Van Goal (1597-1672), appassionato di botanica e fratello del pi\u00f9 noto studioso di lingue orientali Jacob Van Goal (1596-1667), sotto la cui guida studi\u00f2 e catalog\u00f2 la flora del Libano, di cui fece rozzi disegni.\nNel 1648 fu trasferito alla missione della \"Persia e le Indie\" a Bassora (Mesopotamia), dove apprese il turco, l'arabo ed il persiano. A Bassora chiese ed ottenne dal papa il permesso di operare come medico, scrisse un libro sulla medicina stampato in India dai gesuiti, copi\u00f2 alcuni disegni di piante dai lavori di Saladin Artafa e compil\u00f2 un dizionario neo-mandaico, uno dei primi di questa lingua, basato sul dialetto di Bassora.\nNel 1651 Matteo si trasfer\u00ec presso la residenza carmelitana di Diu, sulla costa di Gujarat, nei possedimenti portoghesi in India. Nel 1655 intraprese un viaggio in Mozambico dove studi\u00f2 la flora dell'Africa orientale. La sua collezione di disegni e annotazioni divenne molto vasta e fu conosciuta dai suoi contemporanei come \"Viridarium orientale\".\nNel 1656 Matteo ebbe l'ordine di raggiungere il Malabar, dove i Carmelitani scalzi avevano un'importante missione che era conosciuta col nome di \"Chiesa di Serra\". Partecip\u00f2 alla missione voluta da papa Alessandro VII per riconciliare la chiesa di Roma con una parte scismatica dei Cristiani di San Tommaso, annullando cos\u00ec l'influenza del patriarcato di Antiochia. Il papa aveva nominato come commissario apostolico il carmelitano Giuseppe di Santa Maria (Girolamo Sebastiani), che era partito dall'Italia il 22 febbraio 1656 per giungere alla fine dell'anno a Surat, dove incontr\u00f2 padre Matteo. Nel gennaio del 1657 la commissione arriv\u00f2 quindi a Cunnanur, dove riusc\u00ec ad imporre la propria autorit\u00e0 e ad invalidare la nomina del vescovo Tommaso Parampil, avvenuta nel 1652 ad opera di un personaggio chiamato Ahatallah, che si era presentato ai cristiani di San Tommaso come vicario del papa. L'accordo fu suggellato con una messa solenne il 22 luglio dello stesso 1657.\nDurante il viaggio e soggiorno in India, vennero studiate e catalogate moltissime specie vegetali ed animali. La commissione si reimbarc\u00f2 a Cochin per rientrare in Italia il 7 gennaio del 1658. Padre Giuseppe di Santa Maria aveva lasciato padre Matteo a Volpin per svolgere temporaneamente le funzioni di commissario apostolico fino al 10 marzo del 1657, quando arriv\u00f2 da Goa padre Giacinto di San Vincenzo a sostituirlo.\nNel dicembre del 1660 padre Matteo era ancora a Surat, in attesa di padre Giuseppe di Santa Maria, nuovamente in India per un giro di ispezione, ora come vicario apostolico. Nominato vescovo della chiesa di Serra, il 14 maggio del 1661 era a Cochin, ma la citt\u00e0 sub\u00ec due assedi da parte degli olandesi, che si conclusero con la capitolazione della citt\u00e0 il 7 gennaio 1663. I sacerdoti cattolici di origine europea catturati, tra i quali non \u00e8 tuttavia menzionato padre Matteo, dovettero lasciare il Malabar. Al posto di padre Matteo, Giuseppe di Santa Maria consacr\u00f2 vescovo il sacerdote locale Alexander Parampil del Campo il 1\u00ba febbraio 1663; successivamente si imbarc\u00f2 per Goa. Avuta notizia della pace tra Portogallo e Olanda, invi\u00f2 padre Matteo e padre Goffredo di Sant'Andrea a Vengurla per negoziare con gli olandesi il suo ritorno. L'accordo non fu raggiunto per il rifiuto degli olandesi; padre Giuseppe decise allora di ritornare in Italia. Salutato padre Matteo a Vengurla, prese con s\u00e9 il testo del \"Viridarium orientale\" con l'intenzione di farlo stampare in Europa. Padre Giuseppe giunse a Roma il 6 maggio del 1655 e fu in seguito vescovo di Citt\u00e0 di Castello. Dopo la sua morte fu proclamato servo di Dio.\nPadre Matteo rimase ancora qualche tempo in India e quindi torn\u00f2 nella missione in Persia. Verso il 1666 era a Bandar Abbas e nel 1667 era in Isfahan. Continu\u00f2 a correggere ed ampliare il \"Viridarium orientale\" e a inviarne parti e aggiunte in Europa: nel 1669 padre Michele di Sant'Eliseo port\u00f2 a Milano nuovi disegni di piante e lo stesso padre Valerio di San Giuseppe li port\u00f2 a Roma: questi disegni furono consegnati a Giacomo Zanoni, che li pubblic\u00f2 nella sua \"Istoria botanica\" nel 1675 a Bologna.\nTra la fine del 1668 e gli inizi del 1669, con l'appoggio del console francese ad Aleppo (Siria), Fran\u00e7ois Baron, ritorn\u00f2 nel Malabar, dove ebbe l'appoggio del comandante olandese Hendrik Adriaan van Reede, che gli consent\u00ec nel 1673 di costruire due chiese, una a Chathiat, sulla spiaggia dell'isola di Cochin, presso la foce del fiume Ernakulam, e un'altra nel Verapoly. Padre Matteo ottenne dal comandante olandese assistenza per la compilazione di un elenco delle piante del Malabar e gli offr\u00ec in cambio i suoi servigi come medico.\nPadre Matteo entr\u00f2 in contrasto con i suoi superiori dell'ordine carmelitano, disubbidendo all'ordine di rientrare in Persia rimanendo nel Malabar alle dirette dipendenze della congregazione della Propaganda Fide come missionario apostolico. In suo aiuto vennero inviati i confratelli Celestino di Santa Lidwina, Bartolomeo dello Spirito Santo (Giacinto Torricelli), Agnello dell'Immacolata Concezione (Carlo De Giorgio) e Angelo Francesco di Santa Teresa (Giovanni Vigliotti), che lo raggiunsero nel 1676; nello stesso anno fu eletto vescovo della Chiesa della Serra Raffael de Figuereto. Intanto a Cochin, dove padre Matteo si era stabilito, collaborarono con lui alla compilazione del catalogo botanico non meno di 25 coadiutori tra cui soldati, bramini e medici locali ma anche il cappellano riformato di Cochin. I disegni di piante redatti da padre Matteo e vari collaboratori, entrarono quindi a far parte dell'\"Hortus indicus malabaricus\" di van Reede, che venne pubblicato in Europa tra il 1678 e il 1703.\nL'appoggio fornito dal comandante olandese al religioso cattolico fu tuttavia ampiamente criticato: il governatore generale della Compagnia delle Indie orientali gli ordin\u00f2 di espellere il frate da Cochin. Stanco e messo sotto accusa, Van Reede richiese di essere rimpatriato e part\u00ec nel giugno del 1677. Nello stesso tempo padre Matteo era stato per due volte convocato presso il tribunale dell'Inquisizione di Goa, per difendersi dalle accuse di eresia, dovute alla sua stretta collaborazione con protestanti e bramini, ma aveva disubbidito all'ordine. Nel 1677 giunse nel Malabar il visitatore provinciale e vicario generale della provincia di Persia ed India Giovanni Battista di San Giuseppe (Federico Antoniano), che convinse padre Matteo a recarsi a Goa con lui. I suoi accusatori si convinsero tuttavia che padre Matteo fosse solo stato particolarmente imprudente e di lingua facile, e l'anziano frate fu solo sottoposto ad una blanda penitenza.\nI carmelitani continuarono tuttavia a vederlo di cattivo occhio: i suoi confratelli nel 1679 ne chiesero la rimozione accusandolo di opporsi al nuovo vescovo e di essere troppo a favore degli olandesi. Sub\u00ec un tentativo di rapimento, dal quale fu liberato. Il nuovo comandante olandese Martin Huisman stabil\u00ec che potesse rimanere solo se avesse lasciato l'ordine carmelitano e padre Matteo scelse dunque di tornare in Persia. Nel 1680 torn\u00f2 in India, ma gli olandesi gli imposero la precedente condizione, e Matteo anche se con sommo dispiacere decise di non rientrare nel Malabar, rimanendo fedele ai Carmelitani. Si stabil\u00ec infine a Surat.\nMor\u00ec a Taffa, presso la foce dell'Indo nel 1691."}
{"id": "3132330", "revid": "1745361", "url": "https://it.wikipedia.org/wiki?curid=3132330", "title": "Don't ask, don't tell", "text": "Don't ask, don't tell (\"non chiedere, non dire\" in lingua inglese), talvolta riportato come DADT, \u00e8 il termine con cui comunemente ci si riferiva alla politica degli Stati Uniti d'America tra il 1994 e il 2011, in merito alla questione dell'orientamento sessuale dei membri dell'esercito.\nStoria.\nQuesta politica, elaborata dall'allora capo dello stato maggiore congiunto Colin Powell -futuro segretario di Stato durante il primo mandato di George W. Bush-, istituita dall'amministrazione Clinton il 21 dicembre 1993 e in vigore dal 28 febbraio 1994, intendeva limitare i tentativi dell'esercito di individuare membri o candidati omosessuali o bisessuali non dichiarati, al contempo escludendo dal servizio militare le persone apertamente omosessuali o bisessuali. Almeno 14.000 omosessuali sono stati esclusi per questo motivo durante il periodo di applicazione di questa legge (1994-2011). Le restrizioni sono imposte dalla legge federale Pub.L.\u00a0103-160 (10 U.S.C. \u00a7\u00a0654).\nEccezion fatta per i casi in cui sussistono le condizioni dettate da 10 U.S.C. \u00a7\u00a0654(b), questa politica proibisce a chiunque \"dimostri propensione o intenzione di intraprendere atteggiamenti omosessuali\" di prestare servizio nell'esercito, poich\u00e9 questo \"creerebbe un inaccettabile rischio alla morale, all'ordine, alla disciplina e alla coesione che sono l'essenza della potenza militare\". La legge inoltre proibisce a qualsiasi persona omosessuale o bisessuale di svelare il proprio orientamento sessuale o di parlare di relazioni omosessuali, incluso il matrimonio, mentre presta servizio nell'esercito.\nIl DADT, espressione coniata dal sociologo militare Charles Moskos, specifica che la parte della politica concernente il \"don't ask\" implica che un superiore non dovrebbe indagare in merito all'orientamento sessuale di un membro del servizio in assenza di atteggiamenti vietati, sebbene una credibile e articolata evidenza di omosessualit\u00e0 potrebbe avviare le indagini. Le violazioni di questo aspetto della legge, come le persecuzioni o le molestie nei confronti di persone sospette, hanno portato all'attuale formulazione \"don't ask, don't tell, don't harass, don't pursue\" (\"non chiedere, non dire, non molestare, non perseguitare\").\nIl 27 maggio 2010, la Camera dei rappresentanti ha approvato, con 234 voti favorevoli e 194 contrari, la proposta di rettifica di Patrick Murphy al National Defense Authorization Act per l'anno fiscale 2011. L'emendamento abrogherebbe le sezioni della legge riguardanti il \"don't ask, don't tell\", 60 giorni dopo che uno studio del Ministero della difesa sar\u00e0 completato e il Segretario alla difesa, il presidente degli Stati Maggiori Riuniti e il Presidente avranno attestato che l'abrogazione non danneggerebbe l'efficienza dell'esercito. Lo stesso giorno il Comitato del Senato delle forze armate ha avanzato un provvedimento identico, con 16 voti favorevoli e 12 contrari, per il Defense Authorization Act. Il progetto di legge ha passato la Camera dei rappresentanti il 28 maggio 2010, mentre il voto del Senato \u00e8 atteso per l'estate.\n\"The Washington Post\" ha dichiarato che anche nel caso in cui il progetto di legge fosse approvato dal Congresso e firmato dal Presidente, difficilmente qualsiasi cambiamento al DADT avverrebbe prima del 2011. Lo studio di cui sopra \u00e8 volto ad indicare come l'abrogazione dovrebbe essere attuata, oltre all'entit\u00e0 delle spese necessarie. L'attivit\u00e0 di studio include inoltre l'impatto sul reclutamento e sul morale. Un sondaggio controverso che coinvolge 400.000 membri del personale dell'esercito \u00e8 in corso allo scopo di aiutare l'organizzazione dello studio.\nIl 22 dicembre 2010 la legge \"Don't ask, don't tell\" \u00e8 stata ufficialmente abrogata per decreto dell'amministrazione Obama con applicazione dal 20 settembre 2011.\nL'espressione pu\u00f2 indicare, per estensione a qualsiasi altro campo, una scelta generica di non rivelare informazioni non espressamente richieste. In questo modo, pur astenendosi dal mentire, si consegue comunque il risultato di occultare una data informazione."}
{"id": "3132334", "revid": "729019", "url": "https://it.wikipedia.org/wiki?curid=3132334", "title": "Tetjana Samolenko-Dorovs'kych", "text": "Record nazionali.\nSeniores.\nRecord nazionali ucraini"}
{"id": "3132339", "revid": "237256", "url": "https://it.wikipedia.org/wiki?curid=3132339", "title": "Tatyana Samolenko", "text": ""}
{"id": "3132342", "revid": "237256", "url": "https://it.wikipedia.org/wiki?curid=3132342", "title": "Tatyana Dorovskikh", "text": ""}
{"id": "3132343", "revid": "8972", "url": "https://it.wikipedia.org/wiki?curid=3132343", "title": "Aconitum degenii", "text": ""}
{"id": "3132344", "revid": "1543377", "url": "https://it.wikipedia.org/wiki?curid=3132344", "title": "Mocha Dick", "text": "Mocha Dick fu un capodoglio maschio vissuto nell'Oceano Pacifico all'inizio del XIX secolo, noto a chi navigava nelle acque vicino all'Isola Mocha, al largo del Cile meridionale. A differenza della maggior parte dei capodogli, Mocha Dick era bianco, e fu l'ispirazione per il romanzo del 1851 \"Moby Dick\" di Herman Melville.\nGeneralit\u00e0.\nMocha Dick sopravvisse a molti scontri (secondo alcuni resoconti almeno 100) con le baleniere prima di essere ucciso. Era grande e possente, capace di fare a pezzi piccole imbarcazioni con i suoi colpi di coda. L'esploratore Jeremiah N. Reynolds raccolse osservazioni dirette di Mocha Dick e pubblic\u00f2 il suo resoconto, \"Mocha Dick: Or The White Whale of the Pacific: A Leaf from a Manuscript Journal\" (\"Mocha Dick: o la balena bianca del Pacifico: un foglio da un giornale manoscritto\"), nel numero di gennaio 1839 di \"The Knickerbocker\", descrivendo la balena come \"un vecchio maschio bianco, di taglia e forza prodigiose... bianco come la lana\". Secondo Reynolds, la testa della balena era coperta di cirripedi, che gli davano un aspetto duro. La balena aveva anche un metodo peculiare per soffiare:\n\u00c8 molto probabile che Mocha Dick sia stato avvistato e attaccato per la prima volta in qualche periodo precedente all'anno 1810 al largo dell'Isola Mocha. La sua sopravvivenza ai primi avvistamenti, abbinata al suo aspetto insolito, lo rese rapidamente famoso tra le baleniere di Nantucket. Molti capitani tentarono di dargli la caccia dopo aver doppiato il Capo Horn. A volte era alquanto docile, altre volte nuotava a fianco della nave, ma una volta attaccato reagiva con ferocia e astuzia ed era assai temuto dai ramponieri. Quando era agitato si tuffava in profondit\u00e0 e poi saltava fuori cos\u00ec aggressivamente che a volte tutto il suo corpo veniva completamente fuori dall'acqua.\nNel resoconto di Reynolds, Mocha Dick fu ucciso nel 1838, dopo che era parso venire in aiuto di una femmina sconvolta il cui piccolo era stato ucciso dalle baleniere. Il suo corpo era lungo 21 metri e produsse 100 barili d'olio, oltre a una certa quantit\u00e0 di ambra grigia. Aveva anche parecchi arpioni piantati nel corpo.\nMocha Dick non fu l'unico caso di avvistamento di una balena albina. Una baleniera svedese sostenne di aver catturato una balena bianca molto vecchia al largo della costa del Brasile nel 1859. Whipple riferisce che fino al 1954 c'era un uomo che viveva su Nantucket che asseriva di aver arpionato una balena bianca nel 1902. E nel 1952 \"Time Magazine\" diede la notizia dell'arpionamento di una balena bianca al largo della costa del Per\u00f9. A partire dal 1991 ci sono avvistamenti riferiti di una megattera bianca vicino all'Australia, soprannominata Migaloo.\nNel 2015 nelle acque della Sardegna \u00e8 stato avvistato un capodoglio bianco, subito ribattezzato \"Moby Dick\" dagli organi di stampa."}
{"id": "3132345", "revid": "767487", "url": "https://it.wikipedia.org/wiki?curid=3132345", "title": "L'amante inglese", "text": "L'amante inglese (\"Partir\") \u00e8 un film del 2009 diretto da Catherine Corsini, interpretato da Kristin Scott Thomas, Sergi L\u00f3pez e Yvan Attal.\n\u00c8 costruito su una storia triangolare classica che mette in evidenza il personaggio femminile. L\u00f3pez interpreta l'amante, uomo sospeso fra orgoglio e fragilit\u00e0 ed Attal riveste il ruolo del marito tradito, astioso e vendicativo. Il film non propone una morale di fondo, si limita a raccontare i risvolti psicologici di un amore che finisce con derive vendicative.\nTrama.\nSuzanne, borghese sulla quarantina, in chiara crisi di coppia, decide di riprendere a lavorare come chinesiterapista e, durante i lavori di ristrutturazione dell'ambiente adibito a studio, fa conoscenza con un muratore spagnolo, Ivan, ex detenuto, e dopo molti momenti passati insieme, i due scoprono di amarsi ed iniziano una relazione che lei confessa al marito Samuel. Suzanne giura di rinunciare a Ivan, ma non ci riesce a causa del profondo amore che prova per lui. Alla fine decide di abbandonare tutto, la bella villa, marito e figli e andare a vivere con l'amante. Questa decisione porta alla fine del rapporto con Samuel, che non prende bene la cosa, e con la figlia. Resiste invece qualche rapporto con il figlio.\nBen presto, la coppia si render\u00e0 conto di dover affrontare gravi problemi finanziari, alcuni dei quali causati da Samuel: quest'ultimo, infatti, proibisce a Suzanne di vedere i figli prima del divorzio definitivo e le blocca i soldi della carta di credito. Suzanne \u00e8 perci\u00f2 costretta a vendere il suo orologio in una stazione di gas e decide di rubare con Ivan i dipinti e oggetti di valore di Samuel, il quale per\u00f2 scopre la verit\u00e0 e fa denunciare Ivan. Suzanne ha uno scontro con Samuel, confessandogli di essere lei la responsabile del furto e che aveva preso solo ci\u00f2 che era suo. Lei si offre di fare di tutto per mantenere Ivan fuori prigione, e il marito le dice che se lei torna a casa, far\u00e0 rilasciare Ivan. A questo punto, Suzanne sviene ed \u00e8 costretta a tornare a casa dal marito, il quale fa rilasciare Ivan.\nUna sera, Suzanne, dopo aver fatto malvolentieri l'amore con il marito, si dispera, e si alza dal letto, prende un fucile e uccide Samuel con un colpo mentre sta dormendo.\nDopodich\u00e9 fugge da casa e torna da Ivan alla casa diroccata sulle colline che un tempo avevano sognato di ristrutturare, mentre da lontano si sentono le sirene della polizia."}
{"id": "3132346", "revid": "287204", "url": "https://it.wikipedia.org/wiki?curid=3132346", "title": "Francesco Coletti", "text": "Possidente di piccola nobilit\u00e0, Coletti si diplom\u00f2 al liceo classico di Senigallia e si laure\u00f2 poi in Giurisprudenza alla Sapienza - Universit\u00e0 di Roma. La sua tesi, diretta da Angelo Messedaglia, verteva sull'attualissima inchiesta Jacini, da poco conclusasi. And\u00f2 a perfezionarsi all'Universit\u00e0 degli Studi di Pavia con Luigi Cossa e poi rimase un anno presso Achille Loria a Padova.\nDa Loria, Coletti apprese il materialismo storico, cui ader\u00ec, divenendo un simpatizzante del socialismo, per spostarsi, ai primi del Novecento sulle posizioni del Partito Radicale Italiano di Francesco Saverio Nitti. In questo periodo, polemizza con Vilfredo Pareto dalla nittiana \"Riforma Sociale\".\nNel 1898 era succeduto a Ghino Valenti come Segretario Generale della Societ\u00e0 degli agricoltori italiani, posto che tenne fino al 1904. In quell'anno divenne professore ordinario di Statistica all'Universit\u00e0 degli Studi di Sassari. Dal 1906 fu ordinario di Demografia e Statistica all'Universit\u00e0 degli Studi di Pavia, insegnando anche all'Universit\u00e0 Bocconi di Milano, ove ebbe tra i suoi allievi Marcello Boldrini.\nFra il 1907 e il 1911 fu Segretario dell'Inchiesta Faina sulle condizioni dei contadini nelle province meridionali e nella Sicilia, per la quale stese i questionari e coordin\u00f2 il lavoro dei delegati tecnici. Nel 1913, insieme a Valenti, fece parte della missione d'inchiesta nella Tripolitania. Nel 1910 fu nominato nel Consiglio Superiore di Statistica, posto che occup\u00f2 fino al 1926, nonostante la sua scarsa simpatia per il regime fascista.\nIn economia fu moderatamente protezionista e attento ai fattori sociali ed extraeconomici della vita economica. La statistica era per lui la scienza che discrimina preliminarmente gli aspetti quantitativi dei fenomeni sociali. La comprensione delle cifre non poteva prescindere, per\u00f2, dall'analisi dei fatti extraeconomici e non quantificabili.\nScritti.\nFra i suoi principali lavori ricordiamo:"}
{"id": "3132355", "revid": "767487", "url": "https://it.wikipedia.org/wiki?curid=3132355", "title": "Uno Ahren", "text": "Fu direttore della rivista \"Biggm\u00f6steren\" e autore di diversi edifici progettati secondo i principi di un'\"umanizzazione\" del razionalismo."}
{"id": "3132370", "revid": "287204", "url": "https://it.wikipedia.org/wiki?curid=3132370", "title": "Domenico Pelli", "text": "Biografia.\nNacque da Pietro e da Margherita della Giovanna in un contesto, quello malcantonese, che favoriva il fiorire di una classe di architetti-imprenditori \"destinati a fama e fortuna partendo dal basso\". Verso il 1682 si rec\u00f2 a Strasburgo, dove lavor\u00f2 con S\u00e9bastien Le Prestre de Vauban e si specializz\u00f2 come architetto di fortificazioni.\nNel 1688 si trasfer\u00ec in Danimarca e si mise al servizio di Cristiano V, per il quale progett\u00f2 e realizz\u00f2 numerose installazioni militari e loro ristrutturazioni. Fra le opere pi\u00f9 importanti di questo periodo si segnalano quelle alla fortezza di Odesloo (1688), l'ampliamento del Castello di Cronburgo (1688-91) e la fortificazione della citt\u00e0 di Rendesburgo (1690). Nel 1697 venne nominato architetto militare di corte, ricevendo il grado di tenente quartiermastro generale.\nCol nuovo secolo si spost\u00f2 a Copenaghen, dove rimase fino al 1706. Nella capitale progett\u00f2 e costru\u00ec il vecchio Teatro dell'Opera (1701), la Chiesa del Kastellet (1703-04) e la Chiesa del Garnisons (1704-06), oltre ad alcuni palazzi signorili. Successivamente oper\u00f2 nell'Holstein, possedimento danese in Germania, dove torn\u00f2 ad occuparsi di costruzioni militari, realizzando interventi al Castello di Gottorp e la cinta fortificata di Gl\u00fcckstadt."}
{"id": "3132373", "revid": "1855146", "url": "https://it.wikipedia.org/wiki?curid=3132373", "title": "Lungotevere Raffaello Sanzio", "text": "Il lungotevere Raffaello Sanzio \u00e8 il tratto di lungotevere che collega piazza Trilussa a piazza Giuseppe Gioachino Belli, a Roma, nel rione Trastevere.\nIl lungotevere \u00e8 dedicato all'artista di Urbino Raffaello Sanzio, autore di varie opere nella citt\u00e0 capitolina; \u00e8 stato istituito con delibera del consiglio comunale del 24 gennaio 1956."}
{"id": "3132384", "revid": "108012391", "url": "https://it.wikipedia.org/wiki?curid=3132384", "title": "Joan Martorell", "text": "Biografia.\nDiplomatosi nel 1876, svilupp\u00f2 la sua opera nello stile neogotico, in voga in quel periodo anche per l'influenza di Viollet-le-Duc. \nFu uno degli ispiratori del \"Cercle Art\u00edstic de Sant Lluc\" oltre che fondatore e primo presidente del \"C\u00edrculo Barcelon\u00e9s de Obreros\", noto anche come \"C\u00edrculo Barcelon\u00e9s de San Jos\u00e9 Obrero\". \nMartorell fu uno dei maestri di Antoni Gaud\u00ed, che utilizz\u00f2 in diverse occasioni come disegnatore, e che, nella sua qualit\u00e0 di architetto di Josep Maria Bocabella, promotore della chiesa della Sagrada Fam\u00edlia, raccomand\u00f2, nel 1883, per la progettazione della Sagrada Familia stessa.\nMartorell svolse la maggior parte della sua attivit\u00e0 professionale a Barcellona, lavorando, particolarmente, per il convento de las Adoratrices (1874), il convento de las Salesas (1885), la ricostruzione di Montsi\u00f3 (1888), la restaurazione del monastero di Pedralbes (1897), il monumento a Joan G\u00fcell de la Societat de Cr\u00e8dit Mercantil (1900), la casa del marchese de Robert (1900), il collegio dei gesuiti di Sarri\u00e0. Nel 1882 realizz\u00f2 un progetto per la facciata della cattedrale di Barcelona, che tuttavia non fu approvato. \nFuori Barcellona, costru\u00ec la chiesa parrocchiale di Portbou, la chiesa di Sant Esteve de Castellar, il Palacio de Sobrellano in Comillas (1878) e il progetto del convento di Villaricos ad Almer\u00eda (1882), in collaborazione con Gaud\u00ed."}
{"id": "3132389", "revid": "25152", "url": "https://it.wikipedia.org/wiki?curid=3132389", "title": "Joan Martorell i Montells", "text": ""}
{"id": "3132397", "revid": "1400676", "url": "https://it.wikipedia.org/wiki?curid=3132397", "title": "Lungotevere in Sassia", "text": "Il lungotevere in Sassia \u00e8 il tratto di lungotevere che collega piazza della Rovere a via San Pio X, a Roma, nel rione Borgo.\nIl lungotevere prende nome dalla \"Schola Saxonum\", una folta comunit\u00e0 sassone stabilitasi nella \"Civitas Leonina\" al seguito del re Ina; \u00e8 stato istituito con delibera del 20 luglio 1887.\nVi si trova il complesso monumentale di Santo Spirito in Saxia, un antico ospedale affiancato da una chiesa, adiacente a una moderna struttura sanitaria."}
{"id": "3132400", "revid": "767487", "url": "https://it.wikipedia.org/wiki?curid=3132400", "title": "Carlo Rognoni (agronomo)", "text": "Biografia.\nNacque a Vigatto in una famiglia legata all'agricoltura.\nL'attivit\u00e0 didattica.\nLaureato in chimica all'Universit\u00e0 degli Studi di Parma dopo un periodo trascorso come assistente alla cattedra di chimica, nel 1874 divenne docente della cattedra di Agraria e di Contabilit\u00e0 agraria al Regio Istituto Tecnico Macedonio Melloni di Parma di cui, tra il 1874 e il 1902, ne diresse l'annesso Podere sperimentale voluto dall'Amministrazione Provinciale.\nGrazie ai suoi insegnamenti, dalla scuola uscirono, tra la fine del XIX secolo e l'inizio del Novecento, diversi dirigenti e tecnici che in tutta Italia trovarono posto nelle nascenti istituzioni agrarie come le Cattedre di Agricoltura, le Stazioni sperimentali agrarie, i consorzi agrari e altri enti agricoli.\nL'innovazione nell'agricoltura.\nDal 1865 nel suo podere \"La Mamiana\" di Panocchia port\u00f2 avanti prove agricole sperimentali, specialmente sulla coltivazione del pomodoro, di cui aveva iniziato e diffuso in tutta la provincia di Parma la produzione con indirizzo industriale, e dal 1869 la coltivazione della barbabietola da zucchero. Rognoni fu il primo ad introdurre la Solanaceae nella rotazione delle colture biennale del proprio podere con il granoturco e il frumento.\nIn collaborazione con Giuseppe Ferrari ide\u00f2 il sistema di preparazione del terreno e un sistema di coltivazione con filo di ferro e pali di sostegno per le piante, detta \"alla genovese\" che ebbe applicazione fino a dopo la seconda guerra mondiale quando, dagli Stati Uniti d'America, vennero importate variet\u00e0 di pomodoro in grado di sostenersi da sole. Con queste innovazioni riusc\u00ec ad ottenere risultati produttivi senza precedenti con raccolti di pomodoro oltre i 400 quintali per ettaro.\nCon la coltivazione in pieno campo Rognoni voleva produrre la materia prima per la trasformazione del pomodoro in concentrato e in salsa.\nLa coltura, grazie al suo esempio, ebbe larga diffusione in tutto il territorio parmense. Di conseguenza si svilupp\u00f2 l'industria conserviera, come si evince dalle iscrizioni alla locale Camera di commercio: quattro nel 1893, cinque nel 1894, undici nel 1896, negli anni venti arrivarono ad oltre 60 e nel 1922 nacque a Parma la Stazione Sperimentale per l'Industria delle Conserve Alimentari. Insieme ai seguaci e collaboratori Carlo Rognoni si pu\u00f2 quindi considerare il fondatore di quest'industria.\nLa divulgazione.\nNel 1866 vennero costituiti i Comizi agrari e Rognoni fu tra i fondatori di quello di Parma il 17 luglio 1867, ne fu direttore tecnico e dal 1870 fino alla morte ne ricopr\u00ec le cariche di vice presidente e poi presidente.\nRognoni fu un eccellente divulgatore con i suoi scritti e gli interventi sul \"Bollettino del Comizio\" (1870-1902), \"L'Avvenire Agricolo\", bollettino del Consorzio Agrario e dell'Ispettorato Provinciale dell'Agricoltura, \"L'agricoltore\" (1857-1859, annuario). Fu un innovatore dell'agricoltura italiana, precursore di un pi\u00f9 vasto movimento di rinnovamento che ebbe grandi maestri come Tito Poggi, Antonio Bizzozero e Stanislao Solari.\nConoscitore delle peculiarit\u00e0 del territorio, si oppose, senza successo, all'introduzione della razza bovina Bruna Alpina, in sostituzione della razza Formentina.\nL'impegno amministrativo.\nCarlo Rognoni ricopr\u00ec diversi incarichi amministrativi pubblici, fu sindaco di Vigatto e membro di diverse amministrazioni, consigliere e assessore del comune di Parma e consigliere provinciale.\nNel 1860, quando venne fondata la Cassa di Risparmio di Parma fu nominato tra i direttori supplenti.\nNel 1861 fu tra i membri del Comitato provinciale di Parma per l\"'Esposizione Italiana\" di Firenze.\nNel 1862 fu incaricato dal Comune di Parma di recarsi a Londra per visitare l\"'Esposizione internazionale sull'agricoltura inglese\", di cui lasci\u00f2 un'apprezzata relazione dalla quale furono tratte utili nozioni applicabili all'agricoltura locale.\nLa morte.\nCarlo Rognoni mor\u00ec nella sua casa di Panocchia il 28 settembre 1904 all'et\u00e0 di 75 anni."}
{"id": "3132404", "revid": "1418004", "url": "https://it.wikipedia.org/wiki?curid=3132404", "title": "Premio Macavity", "text": "Il Premio Macavity (\"Macavity Awards\") \u00e8 un premio letterario statunitense assegnato dalla Mystery Readers International (MRI) per il miglior romanzo poliziesco e viene assegnato ogni anno dal 1987 in quattro categorie, dal 2006 in cinque categorie.\nLa cerimonia si tiene ogni anno in autunno presso il pi\u00f9 grande festival del crimine negli Stati Uniti, il Bouchercon. Il premio prende il nome da un personaggio del libro umoristico della raccolta di poesie \"Old Possum's Book of Practical Cats\" del 1939 di T.S. Eliot, da cui \u00e8 stato tratto il musical \"Cats\" di Andrew Lloyd Webber nel 1981. Praticamente Macavity \u00e8 il nome di un gatto \"gangster\" che sfida il tempo pi\u00f9 volte della persecuzione di Scotland Yard."}
{"id": "3132405", "revid": "380453", "url": "https://it.wikipedia.org/wiki?curid=3132405", "title": "Pinkin de Corozal", "text": "Le Pinkin de Corozal sono una franchigia pallavolistiche femminile di Porto Rico, con sede a Corozal: militano nella Liga de Voleibol Superior Femenino.\nStoria.\nLe Pinkin de Corozal nascono nel 1968, anno in cui nasce anche la Liga de Voleibol Superior Femenino. Prendono cos\u00ec subito parte al massimo campionato portoricano, con ben quindici successi delle prime diciassette edizioni della LVSF, di cui otto consecutive tra il 1968 ed il 1975.\nDopo pi\u00f9 di venti stagioni anonime, nel 2008 arriva la vittoria del sedicesimo scudetto. Un anno dopo giocano nuovamente la finale di LVSF, perdendo con le : le due franchigie si ritrovano nuovamente in finale nella LVSF 2010, in cui le Pinkin conquistano il diciassettesimo scudetto della propria storia. \nNel 2013 disputano per l'ultima volta la LVSF, dopo la quale chiedono dispensa amministrativa e restano inattive, scomparendo ufficialmente dal panorama pallavolistico portoricano nel 2016. Nel settembre 2019 vengono rifondate grazie all'intervento dell'ex pallavolista Lilibeth Rojas, che assume il ruolo di presidente, e tornano a giocare nella Liga de Voleibol Superior Femenino 2020."}
{"id": "3132406", "revid": "97216", "url": "https://it.wikipedia.org/wiki?curid=3132406", "title": "Macavity Award", "text": ""}
{"id": "3132410", "revid": "180559", "url": "https://it.wikipedia.org/wiki?curid=3132410", "title": "Piano Baker (riduzione debito estero)", "text": "Il Piano Baker fu lanciato nell'ottobre del 1985 al meeting del Fondo Monetario Internazionale (FMI) e della Banca Mondiale, da James Baker, Segretario al Tesoro degli Stati Uniti, come via per combattere la crisi internazionale del debito pubblico.\nQuesto piano fu ideato come misura per evitare che la minaccia del presidente peruviano Alan Garc\u00eda P\u00e9rez prima, e i paesi latinoamericani del Gruppo di Cargagena poi, si unissero, in un'associazione multilaterale capace di creare un gruppo di pressione forte in seno al FMI tale da riuscire a ottenere condizioni migliori per il rimborso del debito pubblico di ciascuno Stato, cui segu\u00ec la minaccia di procedere in modo autonomo al rimborso dei debiti considerati troppo esosi, definiti dall'allora Ministro dell'Economia argentino, Bernardo Grinspun come debito odioso.\nL'idea del suo ideatore si ispir\u00f2 al surplus commerciale del Giappone che avrebbe potuto essere utilizzato per attenuare i problemi del Terzo Mondo col debito pubblico. Il piano fu designato per aiutare i paesi con reddito medio, ricchi di materie prime e risorse ma fortemente indebitati. Cinquanta paesi furono menzionati come possibili beneficiari, di cui dieci dei quali in centro e sud America.\nIl piano riteneva i rimborsi dei debiti ai creditori imprescindibili e legava la fornitura di nuovi finanziamenti solo all'adozione di politiche economiche di tipo liberiste, la sua adozione ed efficacia fu notevolmente limitata. Il suo fallimento fu da attribuire ai principi secondo quali i paesi avrebbero ricevuto aiuto. A esso successe il Piano Brady."}
{"id": "3132411", "revid": "536159", "url": "https://it.wikipedia.org/wiki?curid=3132411", "title": "Torino-Levaldigi", "text": ""}
{"id": "3132418", "revid": "125072024", "url": "https://it.wikipedia.org/wiki?curid=3132418", "title": "Guardacaccia", "text": "Il guardacaccia (o guardiacaccia), o agente di vigilanza venatoria, \u00e8 una figura professionale che si occupa di tutela e salvaguardia della fauna selvatica nel territorio (riserve faunistiche ecc).\nIl guardacaccia era una figura gi\u00e0 presente nei secoli passati e aveva il compito di evitare il bracconaggio nelle terre dei nobili, oltre a provvederle di prede per la caccia o la pesca.\nInoltre, era una figura dipendente dai comitati provinciali della caccia, istituiti con il Regio decreto del 5 giugno 1939, n. 1016, annoverabile tra gli antesignani degli attuali agenti e ufficiali della Polizia provinciale.\nCon i compiti di cui sopra, in Sardegna sono tuttora presenti le Compagnie Barracellari.\nAttivit\u00e0.\nI guardacaccia svolgono normalmente un'attivit\u00e0 di controllo e vigilanza in ambito territoriale per acquisire informazioni sullo stato del territorio e sulle abitudini degli animali, oltre ad avere un compito pi\u00f9 squisitamente didattico per educare al rispetto dell'ambiente, della fauna selvatica e della normativa di riferimento. Inoltre, segnalando alle autorit\u00e0 competenti le eventuali malattie riscontrate dalla fauna, provvedono all'abbattimento dei capi malati.\nTra le funzioni delle guardie vi \u00e8 la verifica dei permessi e delle licenze dei cacciatori nonch\u00e9 la contestazione di reati con possibilit\u00e0 di elevare contravvenzioni in caso di violazione delle leggi a tutela del patrimonio faunistico."}
{"id": "3132420", "revid": "12691", "url": "https://it.wikipedia.org/wiki?curid=3132420", "title": "Guardiacaccia", "text": ""}
{"id": "3132424", "revid": "287204", "url": "https://it.wikipedia.org/wiki?curid=3132424", "title": "Lampent", "text": ""}
{"id": "3132426", "revid": "287204", "url": "https://it.wikipedia.org/wiki?curid=3132426", "title": "Chandelure", "text": ""}
{"id": "3132435", "revid": "767487", "url": "https://it.wikipedia.org/wiki?curid=3132435", "title": "I Puffi (film)", "text": "I Puffi (\"The Smurfs\", conosciuto anche come \"The Smurfs Movie\") \u00e8 un film del 2011 diretto da Raja Gosnell, basato sui personaggi creati per i fumetti dal belga Peyo, resi celebri anche dalla serie animata degli anni ottanta prodotta da Hanna-Barbera.\nInterpretato da Neil Patrick Harris, Jayma Mays, Sof\u00eda Vergara, Tim Gunn e Hank Azaria, con le voci di Jonathan Winters, Katy Perry, Jeff Foxworthy, Paul Reubens, Alan Cumming e George Lopez, il film \u00e8 prodotto da Jordan Kerner e distribuito dalla Columbia Pictures.\nSi tratta del primo film ibrido (grafica computerizzata combinata ad azione dal vivo) basato sul franchise dei Puffi. Dopo cinque anni di contrattazioni, Kerner ottenne i diritti nel 2002 e mise in sviluppo un progetto per il cinema con il sostegno di Paramount Pictures e Nickelodeon Movies, poi trasferito nel 2008 a Columbia Pictures e Sony Pictures Animation.\nTrama.\nNel Medioevo, cacciati dal perfido, malvagio e spietato stregone Gargamella dal loro villaggio nel sottobosco, i piccoli Puffi sono costretti a scappare. Una volta sparpagliati nell'ambiente, Puffo Tontolone si imbatte in una grotta \"proibita\" e altri cinque Puffi lo seguono. Trattandosi per\u00f2 di un portale magico per un teletrasporto temporale, i nostri amici vengono catapultati dalla loro epoca fino alla nostra: esattamente in mezzo a Central Park, a New York, negli Stati Uniti d'America. Aiutati da una giovane coppia sposata in attesa del primo figlio, Patrick e Grace Winslow, piccoli e disorientati come sono, i Puffi sono bloccati nella Grande Mela e devono infatti sbrigarsi a trovare un modo per tornare nel loro villaggio prima che Gargamella li trovi.\nProduzione.\nNel 2002 il produttore Jordan Kerner si assicur\u00f2 i diritti sulla propriet\u00e0 de \"I Puffi\", al termine di un ciclo di lunga contrattazione durato per cinque anni, mettendo in sviluppo un lungometraggio in grafica computerizzata e tridimensionale sotto la supervisione di Paramount Pictures e Nickelodeon Movies. Nel 2006, Kerner spieg\u00f2 come fosse nelle sue intenzioni la realizzazione di una trilogia, per espandere meglio la storia di fondo del personaggio Gargamella:\nLe prime immagini animate furono pubblicate in rete a inizio 2008. In giugno, fu annunciato il cambiamento di vertice del progetto, con Columbia Pictures e Sony Pictures Animation nuove proprietarie dei diritti cinematografici, da un accordo con Lafig Belgium. Kerner spieg\u00f2 che l'interesse della Sony per il film sui Puffi si accese da una conversazione con l'amministratore delegato e presidente Michael Lynton, che seguiva sempre \"I puffi\" nei Paesi Bassi. Secondo una proposta di Lynton, il film avrebbe dovuto essere prodotto mescolando azione del vivo e grafica computerizzata. Qualche tempo dopo, David Stem e David N. Weiss (autori di \"Shrek 2\" e \"Shrek terzo\") furono incaricati della scrittura della sceneggiatura, con Raja Gosnell alla regia.\nLe riprese iniziarono a New York il 26 marzo 2010. A maggio, alcune scene furono filmate nel quartiere di SoHo a Manhattan. Sempre in maggio, la produzione fu temporaneamente bloccata dopo che un operatore ebbe un incidente nel set costruito in un negozio di giocattoli su Fifth Avenue e 58th Street; poi ricoverato in ospedale.\nPromozione.\nIl primo trailer \u00e8 stato pubblicato il 16 giugno 2010, in seguito allegato alle copie di \"Toy Story 3\".\nDistribuzione.\nDate di uscita.\nL'uscita cinematografica nel territorio nordamericano era inizialmente prevista per il 17 dicembre 2010, ma a causa di diversi ritardi \u00e8 slittata prima al 29 luglio 2011 e da ultimo al 3 agosto 2011.\nNelle sale italiane \u00e8 uscito il 16 settembre 2011.\nAccoglienza.\nIncassi.\nCon un costo di produzione di 110 milioni di dollari, il film ha debuttato alla prima posizione del botteghino, permanendo per pi\u00f9 settimane. Solo in Italia ha raggiunto un risultato d'incasso di oltre 11.000.000 Euro, mentre in totale ha raggiunto un incasso di 563.749.323 dollari.\nAltri media.\nCortometraggio.\nNel 2011 \u00e8 stato prodotto il cortometraggio natalizio \"I Puffi - A Christmas Carol\", dove sono state mischiate la tecnica d'animazione in CGI, con la pi\u00f9 tradizionale tecnica in 2D. L'episodio \u00e8 stato allegato alla versione in DVD del film.\nVideogioco.\nA luglio 2011 \u00e8 stato distribuito un videogioco per Nintendo DS intitolato \"The Smurfs\".\nSequel.\n\u00c8 stato fatto un seguito a luglio del 2013 intitolato \"I Puffi 2\"."}
{"id": "3132441", "revid": "1632387", "url": "https://it.wikipedia.org/wiki?curid=3132441", "title": "Marble Halls", "text": "Marble Halls \u00e8 un singolo della cantante e musicista irlandese Enya, pubblicato come quarto estratto dall'album \"Shepherd Moons\" nel 1994, perci\u00f2 a ben 3 anni dalla sua pubblicazione, in quanto il brano \u00e8 stato utilizzato nella colonna sonora del film L'et\u00e0 dell'innocenza.\nLa canzone.\nSi tratta dell'interpretazione di Enya dell'aria \"I Dreamt I Dwelt in Marble Halls\" composta da Michael William Balfe (musica) e Alfred Bunn (testo) per l'opera del 1843 intitolata The Bohemian girl. Questa versione del pezzo \u00e8 stata inserita nella colonna sonora del film di Martin Scorsese uscito nel 1993 dal titolo L'et\u00e0 dell'innocenza. \u00c8 presente inoltre in un vecchio episodio di Stanlio e Ollio, la ragazza di Boemia."}
{"id": "3132447", "revid": "702889", "url": "https://it.wikipedia.org/wiki?curid=3132447", "title": "Tre et\u00e0 dell'uomo", "text": "Le Tre et\u00e0 dell'uomo (conosciuto anche come la Lezione di canto) \u00e8 un dipinto a olio su tavola (62x77 cm) di Giorgione, databile al 1500-1501 circa e custodito nella Galleria Palatina a Firenze.\nStoria.\nL'opera viene identificata con quella descritta da Marcantonio Michiel nel Camerino delle anticaglie di Gabriele Vendramin, citata anche in inventario del 1569. Nel 1657 pass\u00f2 nelle collezioni del pittore Niccol\u00f2 Regnier, in parte poi acquistate dai Medici tra il 1666 e il 1675, entrando nelle collezioni del gran principe Ferdinando de' Medici. La tavola col triplice ritratto venne inizialmente attribuita a Palma il Vecchio, poi riferita alla \"maniera lombarda\". Nel 1880 Morelli fu il primo a riattribuirla a Giorgione, ipotesi per lo pi\u00f9 condivisa dalla critica.\nDescrizione e stile.\nIl soggetto del dipinto \u00e8 tutt'altro che chiaro. Il titolo con cui oggi \u00e8 pi\u00f9 noto \u00e8 seicentesco, ma altre ipotesi di individuazione del soggetto hanno parlato di una \"Lezione di canto\" o dell\"'Educazione del giovane Marco Aurelio\". Talvolta il giovane sulla destra viene identificato con il ritratto del musicista Philippe Verdelot (Salmen, 1982).\nNella scena sono presenti tre personaggi, di et\u00e0 differenti, su fondo scuro: il giovane al centro legge un foglio su cui sono vergate due righe di un pentagramma, l'adulto alla sua sinistra indica lo stesso spartito ed un vecchio guarda l'osservatore. Presumibilmente si tratta dello stesso uomo, rappresentato in tre momenti della sua vita.\nIl fondo scuro fa risaltare l'incisiva scelta cromatica applicata ai personaggi; le vesti e gli incarnati emergono dallo sfondo gradualmente, con il procedimento dello \"sfumato\" tipicamente Leonardesco. Anche la stesura pittorica con sottili velature deriva da Leonardo, con attenzione meticolosa nei dettagli, come le capigliature dipinte spesso con sottilissime pennellate.\nL'elemento allegorico trainante, spesso presente nei quadri di Giorgione, \u00e8 in questo caso la musica, espressione dell'animo stesso dell'uomo e dell'armonia che lega l'esistenza."}
{"id": "3132450", "revid": "1442080", "url": "https://it.wikipedia.org/wiki?curid=3132450", "title": "Opere di Umberto Boccioni", "text": "Segue un elenco delle opere di Umberto Boccioni, poste in ordine cronologico."}
{"id": "3132451", "revid": "767487", "url": "https://it.wikipedia.org/wiki?curid=3132451", "title": "Savior (film)", "text": "Savior \u00e8 un film del 1998, diretto da Predrag Antonijevi\u0107, con protagonisti Dennis Quaid, Stellan Skarsg\u00e5rd, Nastassja Kinski e Nata\u0161a Ninkovi\u0107, ambientato nella Guerra di Bosnia a met\u00e0 degli anni novanta.\nTrama.\nJoshua \u00e8 un militare statunitense che serve all'ambasciata americana a Parigi. Appena dopo aver salutato la moglie e il figlio in un bar, due autobomba fanno saltare il locale in aria uccidendo entrambi, atto probabilmente di terroristi islamici. Accecato dall'odio, il militare prende un'arma e si dirige nella prima moschea che trova uccidendo tutti i presenti. Dopo un po' di tempo si arruola, con il nuovo nome di Guy, dapprima nella Legione Straniera francese, quindi nel esercito della Repubblica Serba di Bosnia come mercenario che combatte contro i musulmani bosniaci nella Guerra di Bosnia.\nDopo aver vissuto e partecipato ad azioni di guerra ed atrocit\u00e0, incontra Vera, una donna serba fatta prigioniera dai soldati bosniaci e liberata per mezzo di uno scambio di ostaggi. La donna, figlia di un comandante amico di famiglia del soldato Goran, \u00e8 rimasta incinta e quest'ultimo tenta subito di ucciderla poich\u00e9, per una legge non scritta, avrebbe dovuto suicidarsi piuttosto che essere violentata, ma viene fermato da Guy che lo fredda prima che possa fare del male alla donna. Immediatamente dopo nasce il bambino e Guy decide di portare Vera dalla sua famiglia con il neonato. Il padre, per\u00f2, alla vista del nipote frutto di uno stupro, decide di cacciarla di casa insieme al bambino.\nGuy quindi si fa carico di entrambi, intenzionato a portarli in un campo profughi. Ben presto, per\u00f2, si ritrovano a dover fuggire dal padre e dal fratello di Vera, mandati dal padre di Goran per ucciderli dopo la scoperta della morte del figlio. Una volta scovati, il padre non ha il coraggio di uccidere la figlia e la lascia andare. Vera, per\u00f2, vuole ritornare dalla sua famiglia, ma appena tornati al villaggio assistono alla devastazione operata dai miliziani musulmani bosniaci e alla cattura dei suoi familiari. Guy, impotente, decide di dirigersi verso Spalato, citt\u00e0 presidiata dall'ONU. Sulla via Guy, Vera e il bambino trovano rifugio nella casa di un anziano croato e della sua moglie serbo-bosniaca. L'uomo ricorda a Joshua che \"prima della guerra non c'era alcuna differenza, mentre ora sono tutti impazziti\".\nTrascorsa la notte, i tre riprendono il loro viaggio. In un posto che ritengono sicuro Guy e Vera decidono di dividersi: Guy rester\u00e0 con il bambino a riposare nel relitto di una barca abbandonata sulla riva di un lago, mentre Vera va alla ricerca di un autobus per Spalato. Vera, per\u00f2, viene catturata da membri del Consiglio di difesa croato, insieme ad altri civili. I prigionieri vengono portati di fronte al lago dove Guy \u00e8 nascosto. Un croato quindi procede con lo spaccare il cranio di alcuni prigionieri inginocchiati in acqua, inclusa Vera, con un martello. I restanti vengono fucilati. Guy ancora una volta assiste a una scena di violenza senza poter fare nulla, anzi, per non fare in modo che i croati lo scoprano, cerca di bloccare il pianto del bambino stringendolo a s\u00e9 tanto forte da farlo soffocare, ma subito dopo \u00e8 in grado di farlo respirare nuovamente.\nIn ogni caso Guy riesce a raggiungere un autobus che lo porta a Spalato, dove lascia la neonata in un veicolo non sorvegliato della Croce Rossa, con un biglietto con su scritto \"Vera\". Dopodich\u00e9 si dirige verso un molo dove getta via il suo fucile e il mirino e collassa su una panchina. Una donna che era con lui sull'autobus gli si avvicina con la bambina tra le braccia, offrendogli aiuto. Dopodich\u00e9, alla domanda della donna se la bambina fosse sua Guy risponde di s\u00ec e la donna promette di portare entrambi all'ospedale."}
{"id": "3132452", "revid": "34392", "url": "https://it.wikipedia.org/wiki?curid=3132452", "title": "Maturit\u00e0 scolastica", "text": ""}
{"id": "3132454", "revid": "921573", "url": "https://it.wikipedia.org/wiki?curid=3132454", "title": "Nata\u0161a Ninkovi\u0107", "text": "Biografia.\nTrascorse la sua infanzia con i suoi genitori Branko e \u041cilena, a \u0422rebinje, dove frequent\u00f2 le scuole elementari e superiori. Dopo aver terminato il liceo and\u00f2 a Belgrado. \nDurante gli studi ebbe un piccolo ruolo in \"Najbolji\" e in \"Tri karte za Hollywood\". \u041d\u0430 recitato in diversi film, serie televisive e spettacoli teatrali. Vive a Belgrado con il marito.. Svolge funzioni di membro dell'assemblea drammatica nel Teatro Nazionale di B\u0435lgrado\nRiconoscimenti.\nKinotavr"}
{"id": "3132465", "revid": "838137", "url": "https://it.wikipedia.org/wiki?curid=3132465", "title": "Data management", "text": ""}
{"id": "3132466", "revid": "34971", "url": "https://it.wikipedia.org/wiki?curid=3132466", "title": "High Level Assembly", "text": "High Level Assembler (HLA) \u00e8 un linguaggio assembly sviluppato da Randall Hyde. Permette l'uso di costrutti di alto livello per facilitare il compito sia di programmatori alle prime armi che di sviluppatori avanzati. Il linguaggio supporta tipi di dato avanzati e programmazione assembly orientata agli oggetti. La sintassi \u00e8 basata su diversi linguaggi ad alto livello, tra cui Pascal, Ada, Modula-2 e C++.\nUsi.\nHLA \u00e8 stato impiegato per sviluppare un'avventura testuale chiamata \"HLA Adventure\" e resa disponibile come software di pubblico dominio.\nHLA \u00e8 stato utilizzato anche nello sviluppo di un sistema di controllo digitale in tempo reale per i reattori TRIGA (General Atomics)."}
{"id": "3132467", "revid": "34971", "url": "https://it.wikipedia.org/wiki?curid=3132467", "title": "Leda (linguaggio)", "text": "Leda \u00e8 un linguaggio di programmazione multiparadigma il cui obiettivo \u00e8 di integrare con successo in un singolo linguaggio le caratteristiche della programmazione imperativa, orientata agli oggetti, funzionale e logica.\nIl linguaggio \u00e8 descritto nel libro \"Multiparadigm Programming in Leda\" scritto al progettista Timothy Budd, Oregon State University."}
{"id": "3132468", "revid": "34971", "url": "https://it.wikipedia.org/wiki?curid=3132468", "title": "Pico (linguaggio)", "text": "Pico \u00e8 un linguaggio di programmazione sviluppato a fini scolastici al PROG lab della Vrije Universiteit di Bruxelles. Il linguaggio \u00e8 stato creato per insegnare i fondamenti della programmazione a studenti non informatici.\nPico pu\u00f2 essere visto come uno sforzo per generare un linguaggio appetibile a persone che non vogliono studiare in modo approfondito i concetti della programmazione classica. L'obiettivo \u00e8 stato ottenuto adattando la semantica del linguaggio Scheme. \nLa progettazione di Pico \u00e8 stata inoltre ispirata dal testo di Abelson e Sussman \"Structure and Interpretation of Computer Programs\" e dall'insegnamento della programmazione alle scuole superiori e all'universit\u00e0."}
{"id": "3132471", "revid": "287204", "url": "https://it.wikipedia.org/wiki?curid=3132471", "title": "Segretissimo Presenta", "text": "Segretissimo Presenta \u00e8 una collana di romanzi dedicati allo spionaggio, al thriller, noir e all'azione. Edita dalla Arnoldo Mondadori Editore, nasce come supplemento alla collana madre \"Segretissimo\" e a parte alcune eccezioni presenta romanzi inediti, a cadenza irregolare.\nNel 2010 la collana viene sospesa."}
{"id": "3132472", "revid": "729019", "url": "https://it.wikipedia.org/wiki?curid=3132472", "title": "Loterio Rusca", "text": ""}
{"id": "3132476", "revid": "237256", "url": "https://it.wikipedia.org/wiki?curid=3132476", "title": "Tatyana Samolenko-Dorovskikh", "text": ""}
{"id": "3132481", "revid": "1522738", "url": "https://it.wikipedia.org/wiki?curid=3132481", "title": "Lago Arguzia", "text": ""}
{"id": "3132489", "revid": "2048388", "url": "https://it.wikipedia.org/wiki?curid=3132489", "title": "Sophia Engastromenou", "text": "Fu la seconda moglie di Heinrich Schliemann, lo scopritore dell'antica citt\u00e0 di Troia\nBiografia.\nSophia Engastromenou era figlia di un ricco mercante e nipote del vescovo di Mantinea Theokletos Vimpos. A quest'ultimo, nel 1869, si rivolse il ricco commerciante e archeologo dilettante tedesco Heinrich Schliemann, appena divorziato dalla prima moglie, la russa Ekaterina Li\u0161\u010din, perch\u00e9 gli trovasse per moglie una giovane ragazza greca che incarnasse nell'aspetto lo spirito dell'antichit\u00e0 omerica. Dalle foto di tre donne, Schliemann scelse la diciassettenne Sophia.\nSposatisi ad Atene il 24 settembre del 1869, ebbero due figli, Andromaca (1871\u22121962) e Agamennone (1878\u22121954). Sophia accompagn\u00f2 e aiut\u00f2 il marito nei suoi scavi a Troia e in Grecia. Dopo la morte del marito, avvenuta nel 1890, Sophia risiedette ad Atene, tenendo conferenze sull'attivit\u00e0 archeologica di Schliemann. Mor\u00ec nel 1932 e fu sepolta nel mausoleo che ad Atene accoglie le spoglie del marito e della figlia Andromaca."}
{"id": "3132490", "revid": "1573940", "url": "https://it.wikipedia.org/wiki?curid=3132490", "title": "Aphis fabae", "text": "L'afide nero della fava (Aphis fabae ) \u00e8 un insetto fitomizo dell'ordine dei Rhynchota (superfamiglia Aphidoidea, famiglia Aphididae). Nell'\u00e0mbito di questo \"taxon\", la pi\u00f9 importante, ai fini applicativi, \u00e8 la sottospecie \"A.f.fabae\", dioica tra \"Euonymus europaeus\" Linnaeus e disparate piante erbacee, spontanee e coltivate.\nGeneralit\u00e0.\nL\"'Aphis fabae\" \u00e8 diffuso in quasi tutte le regioni temperate dell'emisfero Nord, anche in Sud America e Africa, eccetto l'Australia. \u00c8 una specie dioica con olociclo tra le evonimo (\"Evonymus europaeus\"), viburno (\"Viburnum opulus\"), filadelfo (\"Philadelphus coronarius\") ospiti primari e un notevole numero di piante coltivate (ospiti secondari) quali: Leguminose (fava, fagiolo e medica), Chenopodiacee (bietola e spinacio), patata, Ombrellifere, Composite.\nDescrizione.\nCorpo di colore nero o bruno olivaceo.\nSifoni lunghi circa la met\u00e0 della distanza tra le loro basi. Codicola tanto lunga quanto larga, setolosa (12-16 setole).\nDimensioni: mm 3,9 di lunghezza.\nCorpo di colore nerastro opaco. Sifoni e codicola come nella forma alata.\nDimensioni: circa 2,5 mm. Di lunghezza.\nSimile nell'aspetto alla femmina virginopora con il V segmento delle antenna provvisto al massimo di un sensillo secondario\nPi\u00f9 piccolo della ginopora con antenne fornite di una decina di sensilli secondari sul V segmento.\nCorpo di colore bruno-nerastro con sifoni molto brevi e tibie posteriori con sensilli placoidei sub circolari.\nDimensioni: mm 2,5 lunghezza.\nNero lucente.\nDimensioni: mm 2,5 x 0,25..\nParti attaccate e danni.\nLe dense colonie dell'afide infestano foglie, germogli e organi riproduttive provocando accartocciamenti fogliari, deperimenti vegetativi. Oltre al danno diretto la specie \u00e8 in grado di trasmettere oltre 50 virus. Tra questi ultimi sono importanti gli agenti del:\nCiclo biologico.\nL'A. fabae \u00e8 una specie dioica olociclica che sverna come uova durevoli su alcune piante spontanee come i Viburni e gli evonimi. Su questi ospiti primari nascono in aprile le fondatrici dalle quali prende origine per partenogenesi una discendenza di femmine partenogenetiche (fondatrigenie). Dopo diverse di queste generazioni compaiono forme alate che migrano sugli ospiti secondari. Su questi ultimi si susseguono pi\u00f9 generazioni di virginogenie, tra la fine della primavera e l'estate, portandosi anche su piante infestanti come i Romici che divengono veri e propri serbatoi di inoculo.\nLa ricolonizzazione dei primari ha luogo in autunno con la comparsa delle sessupare, quindi gli anfigonici, e, con la deposizione di 2-4 uova durevoli da parte della femmina fecondata, si chiude il ciclo annuale dell'afide.\nOltre al ciclo completo, la specie pu\u00f2 compiere altri cicli:\nSuccessione di generazioni partenogenetiche (virginopare) in ambienti con inverno mite.\nScomparsa delle sessupare e degli anfigonici\nL'afide svolge l'intero ciclo solo sugli ospiti primari con relativo ibernamento.\nL'afide svolge il ciclo completo sull'ospite secondario. In tal caso le fondatrice che nascono dalle uova deposte su piante erbacee persistenti (es. Rumex spp.) vanno incontro a mortalit\u00e0 primaverile..\nDifesa.\nLa lotta contro gli afidi prevede un'integrazione tra metodi agronomici ed oculati interventi chimici.\nConsiste essenzialmente nell'attuazione di pratiche agronomiche, come:\nLa lotta chimica si attua quando si notano le prime colonie infestanti, in assenza di antagonisti.\nI prodotti da utilizzare possono essere:"}
{"id": "3132492", "revid": "1522738", "url": "https://it.wikipedia.org/wiki?curid=3132492", "title": "Lago Verit\u00e0", "text": ""}
{"id": "3132495", "revid": "915692", "url": "https://it.wikipedia.org/wiki?curid=3132495", "title": "Calderini (editore)", "text": ""}
{"id": "3132496", "revid": "1354930", "url": "https://it.wikipedia.org/wiki?curid=3132496", "title": "Vuelta a Espa\u00f1a 1935", "text": "La Vuelta a Espa\u00f1a 1935, prima storica edizione della manifestazione, si svolse in quattordici tappe, dal 29 aprile al 15 maggio 1935 su un percorso di 3425\u00a0425, con partenza e arrivo a Madrid. La vittoria fu appannaggio del belga Gustaaf Deloor, che complet\u00f2 il percorso in 120h01'02\", alla media di 27,204\u00a0km/h, precedendo lo spagnolo Mariano Ca\u00f1ardo ed il connazionale Antoine Dignef.\nStoria.\nGareggiarono 50 corridori, 32 erano spagnoli e finirono il giro in soli 29. Le condizioni atmosferiche (fredde e piovose) erano a vantaggio dei corridori belgi. Gustaaf Deloor divent\u00f2 leader della corsa con nove minuti di vantaggio al termine della terza tappa e per quasi tutta la competizione fu protagonista di un testa a testa con Mariano Ca\u00f1ardo, ma quest'ultimo cadde nella tredicesima tappa e perse cinque minuti. Nella frazione finale con arrivo a Madrid, Deloor attacc\u00f2 vincendo tappa e classifica generale. La classifica scalatori fu vinta dall'italiano Edoardo Molinar."}
{"id": "3132501", "revid": "2161050", "url": "https://it.wikipedia.org/wiki?curid=3132501", "title": "Calderini", "text": ""}
{"id": "3132503", "revid": "1522738", "url": "https://it.wikipedia.org/wiki?curid=3132503", "title": "Lago Valore", "text": ""}
{"id": "3132504", "revid": "712828", "url": "https://it.wikipedia.org/wiki?curid=3132504", "title": "Mah\u0101y\u0101na Mah\u0101parinirv\u0101\u1e47as\u016btra", "text": "Il Mah\u0101y\u0101na Mah\u0101parinirv\u0101\u1e47as\u016btra (\"Sutra Mah\u0101y\u0101na del Grande passaggio al di l\u00e0 della sofferenza\", anche Mah\u0101parinirv\u0101\u1e47amah\u0101s\u016btra o Nirv\u0101\u1e47as\u016btra; cinese: \u5927\u822c\u6d85\u69c3\u7d93, \"D\u00e0 b\u0101nni\u00e8p\u00e1n j\u012bng\"; giapponese: \"Dai hatsu nehan ky\u014d\"; coreano: \ub300\ubc18\uc5f4\ubc18\uacbd \"Tae pan y\u014flban ky\u014fng\"; tibetano: \"Yongs su my a ngan las \u2019das pa chen po\u2019i mdo\") \u00e8 un \"s\u016btra\" appartenente alla tradizione del Buddhismo Mah\u0101y\u0101na.\nNon va confuso con l'opera conservata nel Canone p\u0101li, il \"Mah\u0101parinibb\u0101nasutta\" (nel \"D\u012bghanik\u0101ya\" 16), n\u00e9 con il \"Mah\u0101parinirv\u0101\u1e47as\u016btra\" contenuto nel Canone cinese (nello \"\u0100h\u00e1nb\u00f9\"), appartenenti ambedue alla tradizione degli \"\u0100gama-Nik\u0101ya\".\nEdizioni del Mah\u0101y\u0101na Mah\u0101parinirv\u0101\u1e47as\u016btra.\nIn lingua sanscrita.\nNon conserviamo alcuna versione sanscrita integrale del \"s\u016btra\", ma solo alcuni frammenti in questa lingua, tra cui:\nIn lingua cinese.\nNel Canone buddhista cinese, nello \"Ni\u00e8p\u00e1nb\u00f9\" (vol.12), il \"s\u016btra\" \u00e8 conservato in tre differenti versioni:\nIn lingua tibetana.\nNella VI sezione del \"Kangyur\" (voll. 77-78):\nDatazione.\nIl \"Mah\u0101y\u0101na Mah\u0101parinirv\u0101\u1e47as\u016btra\" \u00e8 la rivisitazione mah\u0101y\u0101na degli ultimi giorni di vita del Buddha \u015a\u0101kyamuni con i relativi ultimi insegnamenti. Se gli eventi riportati coincidono in parte con il \"Mah\u0101parinirv\u0101\u1e47as\u016btra\" contenuto nello \"\u0100h\u00e1nb\u00f9\" o con il \" Mah\u0101parinibb\u0101nasutta\" del Canone p\u0101li, questi di origine \"h\u012bnay\u0101na\", gli insegnamenti riportati sono totalmente differenti, insistendo il testo mah\u0101y\u0101na su dottrine quali, ad esempio, il \"Tath\u0101gatagarbha\". \nSembrano siano esistite pi\u00f9 versioni sanscrite di questo \"s\u016btra\", la pi\u00f9 antica delle quali avrebbe avuto origine nella regione del Kashmir/Gandh\u0101ra intorno al III secolo.\nContenuto e dottrine.\nL'ambiente narrativo del \"Mah\u0101y\u0101na Mah\u0101parinirv\u0101\u1e47as\u016btra\" \u00e8 in parte coincidente con il \"Mah\u0101parinirv\u0101\u1e47as\u016btra\" contenuto nello \"\u0100h\u00e1nb\u00f9\" e con il \"Mah\u0101parinibb\u0101nasutta\" del Canone p\u0101li, ma si conservano in questo \"s\u016btra\" significative differenze rispetto ai corrispettivi testi \"h\u012bnay\u0101na\". Se ad esempio il contesto \u00e8 sempre quello delle ultime ore del Buddha \u015a\u0101kyamuni prima della sua \"morte\" (ma qui \"apparente\"), \u0100nanda ha solo un ruolo marginale, comparendo solo alla fine del testo. Il vero ruolo di assistente del Buddha \u00e8 affidato a Mah\u0101k\u0101\u015byapa, in quanto, spiega il \"s\u016btra\", \u0100nanda sarebbe indegno di custodire il Dharma .\nLa dottrina contenuta nella prima parte del \"s\u016btra\" consiste nel considerare il \"parinirv\u0101\u1e47a\" del Buddha \u015a\u0101kyamuni come una morte \"apparente\", e in realt\u00e0 mai avvenuta. Il corpo del Buddha, qui indicato come \"dharmak\u0101ya\" o \"abhedavajrak\u0101ya\", sarebbe in realt\u00e0 adamantino e indistruttibile e la sua vita sarebbe incalcolabile. Quello del Buddha \u00e8 quindi un \"mah\u0101nirv\u0101\u1e47a\", differente dal \"nirv\u0101\u1e47a\" degli \"arhat\", i quali non hanno la consapevolezza del \"buddhadh\u0101tu\" avendo conseguito solo il superamento delle afflizioni (\"kle\u015ba\"). \nLa seconda parte contiene un insieme di dottrine che vanno da una lettura, sempre docetista, della vita terrena del Buddha e delle sue precedenti attivit\u00e0 bodhisattviche, a delle interpretazioni delle regole monastiche (\"vinaya\"), alla dottrina del \"m\u00f2f\u01ce\", a quella del \"tath\u0101gatagarbha\". \nInoltre in questo \"s\u016btra\" buddhista il Buddha, il Tath\u0101gata, \u00e8 visto possedere le \"gu\u1e47ap\u0101ramit\u0101\" (la \"perfezione delle qualit\u00e0\": \"beatitudine\", \"permanenza\", \"purezza\" e \"S\u00e9\") ovvero quattro qualit\u00e0 ma opposte a quelle che affliggono gli esseri senzienti (vedi: \"vipary\u0101sa\"). \nNon solo, le \"gu\u1e47ap\u0101ramit\u0101\" sono intrinseche, potenzialmente, in tutti gli esseri senzienti, in quanto la loro autentica natura \u00e8 il \"tath\u0101gatagarbha\". Dal che, a differenza di altre dottrine buddhiste, la dottrina dello \"an\u0101tman\" viene indicata come \" sa\u1e43v\u1e5btisatya\" (\u5047\u8ae6) ovvero come \"verit\u00e0 convenzionale\" in quanto lo \u015a\u0101kyamuni avrebbe inteso rigettare solo il \"s\u00e9\" condizionato per liberare il vero \"S\u00e9\" (\"mah\u0101tman\"; cinese: \u5927\u6211, \"d\u00e0w\u01d2\"; giapponese: \"daigo\"), nel \"nirv\u0101\u1e47a\", per manifestare il \"buddhadh\u0101tu\" .\nNel \"s\u016btra\" \u00e8 contenuta anche la profezia del Buddha \u015a\u0101kyamuni sul declino del Dharma buddhista (vedi: M\u00f2f\u01ce), che si avvier\u00e0 700 anni dal suo \"parinirv\u0101\u1e47a\"."}
{"id": "3132506", "revid": "262457", "url": "https://it.wikipedia.org/wiki?curid=3132506", "title": "Mah\u0101y\u0101na Mah\u0101parinirv\u0101\u1e47a s\u016btra", "text": ""}
{"id": "3132507", "revid": "228587", "url": "https://it.wikipedia.org/wiki?curid=3132507", "title": "PL/M", "text": "Il PL/M (sigla di \"Programming Language for Microcomputers\") \u00e8 un linguaggio di programmazione ad alto livello creato da Gary Kildall nel 1972 per i microprocessori Intel. Il PL/M non \u00e8 pi\u00f9 supportato da Intel ma esistono comunque in circolazione dei traduttori da PL/M a C.\nCaratteristiche.\nIl PL/M incorporava concetti ripresi da preesistenti linguaggi quali il PL/I, l'ALGOL e l'XPL, ed integrava un esecutore di macro. A differenza di altri linguaggi contemporanei come il Pascal, il C o il BASIC, il PL/M non aveva funzioni standard per la gestione dell'input/output. Includeva delle funzionalit\u00e0 scritte per accedere a basso livello all'hardware dei processori a cui si rivolgeva e, per tale motivo, supportava in maniera molto efficiente l'accesso diretto a qualsiasi locazione di memoria, alle porte di I/O ed ai flag degli interrupt del processore.\nIl PL/M \u00e8 stato il linguaggio con il quale Kildall ha scritto il sistema operativo CP/M; \u00e8 stato usato anche per scrivere il firmware dell'AS/400 (CISC). I compilatori PL/M sono stati resi disponibili per diverse piattaforme: Intel 4004, 8008, 8080, 8085, 8051, 8052, 8096, 80196, 8086/8088, 80186/80188, 286 e 386. Mentre alcuni di essi erano \"nativi\", vale a dire che giravano su sistemi che usavano lo stesso microprocessore (ad esempio per il sistema operativo Intel \"ISIS\"), c'erano anche dei \"cross compiler\", che giravano cio\u00e8 su altri ambienti come il DOS di Microsoft o il VAX/VMS di \"Equipment Corporation\".\nEsempio di codice.\n FIND: PROCEDURE(PA,PB) BYTE;\n DECLARE (PA,PB) BYTE;\n /* FIND THE STRING IN SCRATCH STARTING AT PA AND ENDING AT PB */\n DECLARE J ADDRESS,\n (K, MATCH) BYTE;\n J = BACK ;\n MATCH = FALSE;\n DO WHILE NOT MATCH AND (MAXM &gt; J);\n LAST,J = J + 1; /* START SCAN AT J */\n K = PA ; /* ATTEMPT STRING MATCH AT K */\n DO WHILE SCRATCH(K) = MEMORY(LAST) AND\n NOT (MATCH := K = PB);\n /* MATCHED ONE MORE CHARACTER */\n K = K + 1; LAST = LAST + 1;\n END;\n END;\n IF MATCH THEN /* MOVE STORAGE */\n DO; LAST = LAST - 1; CALL MOVER;\n END;\n RETURN MATCH;\n END FIND;"}
{"id": "3132508", "revid": "237256", "url": "https://it.wikipedia.org/wiki?curid=3132508", "title": "Yelena Romanova", "text": ""}
{"id": "3132510", "revid": "237256", "url": "https://it.wikipedia.org/wiki?curid=3132510", "title": "Tat'jana Samolenko-Dorovskih", "text": ""}
{"id": "3132517", "revid": "830939", "url": "https://it.wikipedia.org/wiki?curid=3132517", "title": "Andromeda galassia perduta", "text": " \u00e8 un manga scritto da Ryu Mitsuse ed illustrato da Keiko Takemiya. \u00c8 stato serializzato da K\u014ddansha e da Asahi Sonorama sulla rivista \"Manga Sh\u014dnen Monthly Duo\" da novembre 1980 a novembre 1982 e in seguito raccolto in tre volumi \"tank\u014dbon\".\nDal fumetto \u00e8 stato tratto uno special televisivo anime prodotto nel 1982 dalla Toei Animation e trasmesso per la prima volta dal network giapponese Nippon Television il 22 agosto 1982. Lo speciale \u00e8 stato adattato in italiano con il titolo Andromeda galassia perduta.\nTrama.\nDopo il matrimonio tra la principessa Lilia di Ayodoya ed il principe Ithaca di Cosmoralia, il pianeta Astria sembra vivere una nuova era di pace e di prosperit\u00e0. Improvvisamente per\u00f2 il pianeta viene invaso da un misterioso nemico che con il suo esercito di macchine sembra determinato ad uccidere ogni essere umano e forse solo Jimsa e Affle, i due gemelli della coppia reale, potranno scongiurare la fine del mondo.\nDoppiaggio.\nL'edizione italiana \u00e8 stata curata da Oceania Film."}
{"id": "3132520", "revid": "112587923", "url": "https://it.wikipedia.org/wiki?curid=3132520", "title": "Luigi Lavizzari", "text": "Biografia.\nFamiglia e studi.\nFiglio di Giuseppe, chirurgo e speziale, e di Marianna Tamanti, il suo percorso educativo inizi\u00f2 presso il collegio dei serviti a Mendrisio, proseguendo con gli studi liceali a Como e completando la formazione all'Universit\u00e0 di Parigi dal 1837 al 1839 e a Pisa dal 1839-1840, dove si laure\u00f2 in scienze naturali. Si spos\u00f2 nel 1850 con Irene Mantegani. Tra gli studi naturalistici che interessarono il Lavizzari la geologia fu quello in cui ripose il maggior impegno ed interesse, dedicandosi allo studio di rocce e minerali della Svizzera italiana.\nAttivit\u00e0 politica.\nMilit\u00f2 fin da giovane nelle file del partito Liberale Radicale e ricopr\u00ec vari incarichi: commissario di governo a Mendrisio (1836-1837) e (1840-1843), deputato al Gran Consiglio ticinese (1844-1845) e Consigliere di Stato (1845-1849), (1852-1854), (1858-1866).\nInsegnamento.\nDal 1853 insegn\u00f2 scienze e chimica al Liceo di Lugano, di cui fu rettore dal 1855 fino al 1858. Il Museo di storia naturale da lui fondato nel 1858, ospita le sue collezioni di minerali e fossili. Dal 1866 al 1874 fu direttore del circondario doganale federale di Lugano.\nOpere.\nAutore di varie pubblicazioni scientifiche, si distinse per aver scritto nel 1863 le \"Escursioni nel Canton Ticino\", dove svilupp\u00f2 degli itinerari didattici toccando vari aspetti: dalla geologia alla fauna, dalla storia all'arte e all'economia."}
{"id": "3132523", "revid": "1543377", "url": "https://it.wikipedia.org/wiki?curid=3132523", "title": "Harmony (contea di Beaver)", "text": "Harmony \u00e8 una township degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 3.373 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (97,48%) seguita da quella afroamericana (1,45%), dati del 2000."}
{"id": "3132525", "revid": "287204", "url": "https://it.wikipedia.org/wiki?curid=3132525", "title": "Guangzhou International Women's Open 2010", "text": "Il Guangzhou International Women's Open 2010 (conosciuto anche come \"TOE Life Ceramics Guangzhou International Women's Open\" per motivi sponsorizzazione) \u00e8 stato un torneo di tennis giocato sul cemento. \u00c8 stata la 7\u00aa edizione del Guangzhou International Women's Open, che fa parte della categoria International nell'ambito del WTA Tour 2010. Si \u00e8 giocato a Canton in Cina, dal 13 settembre al 19 settembre 2010.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Jarmila Groth ha battuto in finale Alla Kudrjavceva 6\u20131, 6\u20134\nDoppio.\n Edina Gallovits / Sania Mirza hanno battuto in finale Han Xinyun / Liu Wan-ting, 7\u20135, 6\u20133"}
{"id": "3132527", "revid": "400694", "url": "https://it.wikipedia.org/wiki?curid=3132527", "title": "Il gioco del coniglio", "text": ""}
{"id": "3132528", "revid": "1282260", "url": "https://it.wikipedia.org/wiki?curid=3132528", "title": "Corso (viabilit\u00e0)", "text": "Il corso \u00e8 una strada cittadina con agli estremi di inizio e di fine due piazze. Di grande importanza, generalmente affiancata da negozi eleganti (\"boutique\").\nLa sua definizione si avvicina quindi a quella dell'inglese \"main street\" anche se questa \u00e8 molto pi\u00f9 usata nelle citt\u00e0 inglesi rispetto a quelle italiane. \nDefinizione.\nNon esiste una definizione univoca di \"corso\", anche se generalmente \u00e8 applicata soltanto alle strade cittadine caratterizzate da antiche tradizioni o da una certa importanza nella struttura della citt\u00e0 stessa, per esempio via del Corso a Roma e via del Corso a Firenze, oppure alle grandi strade di scorrimento urbano a pi\u00f9 carreggiate, assimilabile ai \"boulevard\" parigini, come nel caso dei grandi corsi di Torino.\nLa parola corso ha origine medievale, e indicava quelle strade che erano attraversate da corse di cavalli o simili, come il palio dei barberi, a Roma come a Firenze e in altre citt\u00e0. L'importanza del corso romano, come luogo di passeggio e sfilata, soprattutto durante il carnevale, ne fece il modello dal tardo Settecento in poi, per altri numerosi \"corsi\", intesi ormai come via principale, fiancheggiata da belle vetrine, in cui la borghesia celebrava il rito della passeggiata."}
{"id": "3132529", "revid": "1543377", "url": "https://it.wikipedia.org/wiki?curid=3132529", "title": "Independence (contea di Beaver)", "text": "Independence \u00e8 una township degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 2.802 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (97,82%) seguita da quella afroamericana (0,18%), dati del 2000."}
{"id": "3132533", "revid": "1543377", "url": "https://it.wikipedia.org/wiki?curid=3132533", "title": "Guangzhou International Women's Open 2010 - Singolare", "text": "Il singolare del Guangzhou International Women's Open 2010 \u00e8 stato un torneo di tennis facente parte del WTA Tour 2010.\nShahar Peer era la detentrice del titolo, ma quest'anno non ha partecipato.\nJarmila Groth ha battuto in finale Alla Kudrjavceva 6\u20131, 6\u20134."}
{"id": "3132534", "revid": "1543377", "url": "https://it.wikipedia.org/wiki?curid=3132534", "title": "Francesco Bianciardi", "text": "Biografia.\nNel 1596 era organista e dal 1597 maestro di cappella della cattedrale di Siena. Membro dell'accademia degli Intronati di questa citt\u00e0 col nome di \"Accordato\" (nel 1601 ne fu eletto capo), ottimo organista, il Banchieri lo pone anche tra i migliori compositori del suo tempo, insieme con Viadana e Agazzari. Fu tra i primi a introdurre il basso numerato."}
{"id": "3132536", "revid": "1442080", "url": "https://it.wikipedia.org/wiki?curid=3132536", "title": "Guangzhou International Women's Open 2010 - Doppio", "text": "Il doppio del Guangzhou International Women's Open 2010 \u00e8 stato un torneo di tennis facente parte del WTA Tour 2010.\nOl'ga Govorcova e Tat'jana Pu\u010dek erano le detentrici del titolo, ma quest'anno non hanno partecipato.\nEdina Gallovits e Sania Mirza hanno battuto in finale Han Xinyun and Liu Wan-ting 7\u20135, 6\u20133."}
{"id": "3132539", "revid": "767487", "url": "https://it.wikipedia.org/wiki?curid=3132539", "title": "Hohenkirchen (Georgenthal)", "text": "Hohenkirchen \u00e8 una frazione del comune tedesco di Georgenthal.\nStoria.\nIl 31 dicembre 2019 il comune di Hohenkirchen venne aggregato al comune di Georgenthal."}
{"id": "3132540", "revid": "767487", "url": "https://it.wikipedia.org/wiki?curid=3132540", "title": "Industry (Pennsylvania)", "text": "Industry \u00e8 una borough degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 1.921 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (96,88%) seguita da quella afroamericana (1,93%), dati del 2000."}
{"id": "3132544", "revid": "767487", "url": "https://it.wikipedia.org/wiki?curid=3132544", "title": "Petriroda", "text": "Petriroda \u00e8 una frazione del comune tedesco di Georgenthal.\nStoria.\nIl 31 dicembre 2019 il comune di Petriroda venne aggregato al comune di Georgenthal."}
{"id": "3132547", "revid": "339392", "url": "https://it.wikipedia.org/wiki?curid=3132547", "title": "Kazami Jun", "text": ""}
{"id": "3132548", "revid": "287204", "url": "https://it.wikipedia.org/wiki?curid=3132548", "title": "Bell Challenge 2010", "text": "Il Bell Challenge 2010 \u00e8 stato un torneo di tennis giocato sul sintetico indoor. \u00c8 la 18\u00aa edizione del Bell Challenge, che fa parte della categoria International nell'ambito del WTA Tour 2010. Si \u00e8 giocato al PEPS sport complex di Qu\u00e9bec in Canada, dal 13 settembre al 19 settembre 2010.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Tamira Paszek ha battuto in finale Bethanie Mattek-Sands 7\u20136(6), 2\u20136, 7\u20135\nDoppio.\n Sofia Arvidsson / Johanna Larsson hanno battuto in finale Bethanie Mattek-Sands / Barbora Z\u00e1hlavov\u00e1-Str\u00fdcov\u00e1 6\u20131, 2\u20136, 10\u20136"}
{"id": "3132551", "revid": "1543377", "url": "https://it.wikipedia.org/wiki?curid=3132551", "title": "Dachwig", "text": "Dachwig \u00e8 un comune di 1.599 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Fahner H\u00f6he."}
{"id": "3132554", "revid": "287204", "url": "https://it.wikipedia.org/wiki?curid=3132554", "title": "D\u00f6llst\u00e4dt", "text": "D\u00f6llst\u00e4dt \u00e8 un comune di 1.173 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Fahner H\u00f6he."}
{"id": "3132555", "revid": "1543377", "url": "https://it.wikipedia.org/wiki?curid=3132555", "title": "Bell Challenge 2010 - Singolare", "text": "Il singolare del Bell Challenge 2010 \u00e8 stato un torneo di tennis facente parte del WTA Tour 2010.\nMelinda Czink era la detentrice del titolo, ma quest'anno non ha partecipato.\nTamira Paszek ha battuto in finale 7\u20136(6), 2\u20136, 7\u20135 Bethanie Mattek-Sands."}
{"id": "3132560", "revid": "1543377", "url": "https://it.wikipedia.org/wiki?curid=3132560", "title": "Bell Challenge 2010 - Doppio", "text": "Il doppio del Bell Challenge 2010 \u00e8 stato un torneo di tennis facente parte del WTA Tour 2010.\nVania King e Barbora Z\u00e1hlavov\u00e1-Str\u00fdcov\u00e1 erano le detentrici del titolo, ma la King non ha partecipato.\nLa Z\u00e1hlavov\u00e1-Str\u00fdcov\u00e1 ha fatto coppia con Bethanie Mattek-Sands, ma ha perso in finale contro Sofia Arvidsson e Johanna Larsson 6\u20131, 2\u20136, [10\u20136]."}
{"id": "3132563", "revid": "287204", "url": "https://it.wikipedia.org/wiki?curid=3132563", "title": "Gierst\u00e4dt", "text": "Gierst\u00e4dt \u00e8 un comune di 873 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Fahner H\u00f6he."}
{"id": "3132565", "revid": "552800", "url": "https://it.wikipedia.org/wiki?curid=3132565", "title": "Supercalcolo", "text": ""}
{"id": "3132566", "revid": "110157", "url": "https://it.wikipedia.org/wiki?curid=3132566", "title": "Gro\u00dffahner", "text": "Gro\u00dffahner \u00e8 un comune di 862 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Fahner H\u00f6he."}
{"id": "3132567", "revid": "110157", "url": "https://it.wikipedia.org/wiki?curid=3132567", "title": "Tonna", "text": "Tonna \u00e8 un comune di 2.817 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Fahner H\u00f6he."}
{"id": "3132568", "revid": "287204", "url": "https://it.wikipedia.org/wiki?curid=3132568", "title": "Associazione Calcio Sangiustese 2009-2010", "text": "Questa pagina raccoglie le informazioni riguardanti l'Associazione Calcio Sangiustese nelle competizioni ufficiali della stagione 2009-2010."}
{"id": "3132569", "revid": "1543377", "url": "https://it.wikipedia.org/wiki?curid=3132569", "title": "Homewood (Pennsylvania)", "text": "Homewood \u00e8 una borough degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 147 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (94,56%) seguita da quella afroamericana (2,04%), dati del 2000."}
{"id": "3132572", "revid": "237256", "url": "https://it.wikipedia.org/wiki?curid=3132572", "title": "Nikolaj Zabolotskij", "text": ""}
{"id": "3132573", "revid": "88740", "url": "https://it.wikipedia.org/wiki?curid=3132573", "title": "Aspach (H\u00f6rsel)", "text": "Aspach \u00e8 una frazione del comune tedesco di H\u00f6rsel, in Turingia.\nStoria.\nAspach costitu\u00ec un comune autonomo fino al 1\u00ba dicembre 2011."}
{"id": "3132575", "revid": "1543377", "url": "https://it.wikipedia.org/wiki?curid=3132575", "title": "Hookstown", "text": "Hookstown \u00e8 un \"borough\" degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 152 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (97,37%) seguita da quella nativa americana e asiatica entrambe con 0,66%, dati del 2000."}
{"id": "3132576", "revid": "113826445", "url": "https://it.wikipedia.org/wiki?curid=3132576", "title": "Ebenheim", "text": "Ebenheim \u00e8 una frazione del comune tedesco di H\u00f6rsel, in Turingia.\nStoria.\nEbenheim costitu\u00ec un comune autonomo fino al 1\u00ba dicembre 2011."}
{"id": "3132578", "revid": "88740", "url": "https://it.wikipedia.org/wiki?curid=3132578", "title": "Fr\u00f6ttst\u00e4dt", "text": "Fr\u00f6ttst\u00e4dt \u00e8 una frazione del comune tedesco di H\u00f6rsel, in Turingia.\nStoria.\nFr\u00f6ttst\u00e4dt costitu\u00ec un comune autonomo fino al 1\u00ba dicembre 2011."}
{"id": "3132579", "revid": "88740", "url": "https://it.wikipedia.org/wiki?curid=3132579", "title": "H\u00f6rselgau", "text": "H\u00f6rselgau \u00e8 una frazione del comune tedesco di H\u00f6rsel, in Turingia.\nStoria.\nH\u00f6rselgau costitu\u00ec un comune autonomo fino al 1\u00ba dicembre 2011."}
{"id": "3132581", "revid": "405275", "url": "https://it.wikipedia.org/wiki?curid=3132581", "title": "Dark Fury", "text": ""}
{"id": "3132584", "revid": "88740", "url": "https://it.wikipedia.org/wiki?curid=3132584", "title": "Mechterst\u00e4dt", "text": "Mechterst\u00e4dt \u00e8 una frazione del comune tedesco di H\u00f6rsel, in Turingia.\nStoria.\nMechterst\u00e4dt costitu\u00ec un comune autonomo fino al 1\u00ba dicembre 2011."}
{"id": "3132587", "revid": "88740", "url": "https://it.wikipedia.org/wiki?curid=3132587", "title": "Metebach", "text": "Metebach \u00e8 una frazione del comune tedesco di H\u00f6rsel, in Turingia.\nStoria.\nMetebach costitu\u00ec un comune autonomo fino al 1\u00ba dicembre 2011."}
{"id": "3132588", "revid": "88740", "url": "https://it.wikipedia.org/wiki?curid=3132588", "title": "Teutleben", "text": "Teutleben \u00e8 una frazione del comune tedesco di H\u00f6rsel, in Turingia.\nStoria.\nTeutleben costitu\u00ec un comune autonomo fino al 1\u00ba dicembre 2011."}
{"id": "3132592", "revid": "88740", "url": "https://it.wikipedia.org/wiki?curid=3132592", "title": "Tr\u00fcgleben", "text": "Tr\u00fcgleben \u00e8 una frazione del comune tedesco di H\u00f6rsel, in Turingia.\nStoria.\nTr\u00fcgleben costitu\u00ec un comune autonomo fino al 1\u00ba dicembre 2011."}
{"id": "3132594", "revid": "88740", "url": "https://it.wikipedia.org/wiki?curid=3132594", "title": "Weingarten (H\u00f6rsel)", "text": "Weingarten \u00e8 una frazione del comune tedesco di H\u00f6rsel, in Turingia.\nStoria.\nWeingarten costitu\u00ec un comune autonomo fino al 1\u00ba dicembre 2011."}
{"id": "3132598", "revid": "1543377", "url": "https://it.wikipedia.org/wiki?curid=3132598", "title": "Ballst\u00e4dt", "text": "Ballst\u00e4dt \u00e8 una frazione del comune tedesco di Nessetal, nel Land della Turingia.\nStoria.\nIl 1\u00ba gennaio 2019 il comune di Ballst\u00e4dt venne fuso con i comuni di Br\u00fcheim, Bufleben, Friedrichswerth, Goldbach, Haina, Hochheim, Remst\u00e4dt, Wangenheim, Warza e Westhausen, formando il nuovo comune di Nessetal."}
{"id": "3132601", "revid": "182396", "url": "https://it.wikipedia.org/wiki?curid=3132601", "title": "Adiabenicus Maximus", "text": ""}
{"id": "3132603", "revid": "3115", "url": "https://it.wikipedia.org/wiki?curid=3132603", "title": "Dravce", "text": "Dravce (in ungherese \"Szepesdar\u00f3c\", in tedesco \"Drautz\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1263."}
{"id": "3132604", "revid": "116159501", "url": "https://it.wikipedia.org/wiki?curid=3132604", "title": "Br\u00fcheim", "text": "Br\u00fcheim \u00e8 una frazione del comune tedesco di Nessetal, nel Land della Turingia.\nStoria.\nIl 1\u00ba gennaio 2019 il comune di Br\u00fcheim venne fuso con i comuni di Ballst\u00e4dt, Bufleben, Friedrichswerth, Goldbach, Haina, Hochheim, Remst\u00e4dt, Wangenheim, Warza e Westhausen, formando il nuovo comune di Nessetal."}
{"id": "3132607", "revid": "228587", "url": "https://it.wikipedia.org/wiki?curid=3132607", "title": "Hopewell", "text": ""}
{"id": "3132608", "revid": "1543377", "url": "https://it.wikipedia.org/wiki?curid=3132608", "title": "Bufleben", "text": "Bufleben \u00e8 una frazione del comune tedesco di Nessetal, nel Land della Turingia.\nStoria.\nIl 1\u00ba gennaio 2019 il comune di Bufleben venne fuso con i comuni di Ballst\u00e4dt, Br\u00fcheim, Friedrichswerth, Goldbach, Haina, Hochheim, Remst\u00e4dt, Wangenheim, Warza e Westhausen, formando il nuovo comune di Nessetal."}
{"id": "3132610", "revid": "767487", "url": "https://it.wikipedia.org/wiki?curid=3132610", "title": "Pongr\u00e1covce", "text": "Pongr\u00e1covce (in ungherese \"Pongr\u00e1cfalva\", in tedesco \"Pongratzowitz\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1297."}
{"id": "3132611", "revid": "116159528", "url": "https://it.wikipedia.org/wiki?curid=3132611", "title": "Friedrichswerth", "text": "Friedrichswerth \u00e8 una frazione del comune tedesco di Nessetal, nel Land della Turingia.\nStoria.\nIl 1\u00ba gennaio 2019 il comune di Friedrichswerth venne fuso con i comuni di Ballst\u00e4dt, Br\u00fcheim, Bufleben, Goldbach, Haina, Hochheim, Remst\u00e4dt, Wangenheim, Warza e Westhausen, formando il nuovo comune di Nessetal."}
{"id": "3132614", "revid": "1543377", "url": "https://it.wikipedia.org/wiki?curid=3132614", "title": "Goldbach (Turingia)", "text": "Goldbach \u00e8 una frazione del comune tedesco di Nessetal, nel Land della Turingia.\nStoria.\nIl 1\u00ba gennaio 2019 il comune di Goldbach venne fuso con i comuni di Ballst\u00e4dt, Br\u00fcheim, Bufleben, Friedrichswerth, Haina, Hochheim, Remst\u00e4dt, Wangenheim, Warza e Westhausen, formando il nuovo comune di Nessetal."}
{"id": "3132617", "revid": "767487", "url": "https://it.wikipedia.org/wiki?curid=3132617", "title": "O\u013e\u0161avica", "text": "O\u013e\u0161avica (in ungherese \"Nagyolsva\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1300."}
{"id": "3132618", "revid": "125824360", "url": "https://it.wikipedia.org/wiki?curid=3132618", "title": "Episodi de I Simpson (ventiduesima stagione)", "text": "La ventiduesima stagione de \"I Simpson\" \u00e8 stata originariamente trasmessa negli Stati Uniti d'America dal 26 settembre 2010 al 22 maggio 2011 su Fox.\nLa stagione comprende sette episodi della serie di produzione MABF, relativa alla precedente stagione.\nIn Italia, la ventiduesima stagione \u00e8 andata originariamente in onda dal 23 gennaio al 22 febbraio 2012 su Italia 1.\nQuesta \u00e8 l'ultima stagione in cui Ilaria Stagni, Li\u00f9 Bosisio, Mario Milita doppiano rispettivamente Bart, Marge, Abraham Simpson. Verranno poi sostituiti da Gaia Bolognesi, Sonia Scotti, e Mino Caprio dalla stagione successiva.\n\"Elementary School Musical\".\nLisa partecipa a un campeggio per artisti, e quando torna alla vita di tutti i giorni non riesce pi\u00f9 a trovarsi a suo agio e decide di andare via a cercare i suoi due maestri, i Flight of the Conchords. In quel momento Lisa scopre che loro due lavorano in un fast food, allora torna a casa triste. Nel frattempo Krusty vince il nobel per la pace e insieme a Homer e Bart va a Oslo a ritirare il premio. Presto per\u00f2 si scopre che invece di atterrare nella capitale norvegese, l'aereo ha condotto Krusty a L'Aia, dove verr\u00e0 processato per i suoi crimini in Europa.\n\"Presta Lisa\".\nLisa aiuta Nelson con i soldi dell'eredit\u00e0 di nonno Simpson ad aprire un'officina per la modifica delle biciclette. Nelson, visto il grande successo della sua attivit\u00e0, \u00e8 convinto ad abbandonare la scuola, e cos\u00ec Lisa cerca di fargli cambiare idea. Nel frattempo, Marge e Homer diventano dipendenti dal comprare oggetti costosi e poi restituirli per ragioni fittizie.\n\"BaseBART\".\nUna ex studente della scuola elementare di Springfield, appena laureata a Yale torna a trovare il direttore Skinner e incontra alcuni studenti tra cui Lisa. Da lei, Lisa apprende che deve fare molti pi\u00f9 corsi extra curriculari se vuole avere pi\u00f9 possibilit\u00e0 di entrare a Yale. Dopo una serie di tentativi, diventa l'allenatrice della squadra di baseball di Bart (dopo che Ned Flanders ha lasciato). Tramite il professore Frink, scopre la sabermetrica e allena la squadra usando le regole statistiche. In breve, la squadra di Bart scala la classifica, ma Bart viene cacciato da Lisa perch\u00e9 disubbidisce ai suoi ordini e tra i due inizia un lungo litigio. Mentre viene giocata la finale, Bart e Marge sono a un LunaPark, ma Lisa telefona a Bart chiedendogli di tornare a giocare. Inizialmente Bart rifiuta, ma viene convinto da Mike Scioscia a tornare a giocare. Bart entra in campo, disobbedisce nuovamente a Lisa e fa perdere la partita alla squadra, ma nel vedere Bart Lisa si appassiona al baseball realmente per la prima volta e i due si riappacificano.\n\"La paura fa novanta XXI\".\nTre storie di Halloween introdotte da Bart e Homer che preparano delle zucche per Halloween. A un certo punto l'immagine si interrompe, in quanto si tratta solo della TV del prof. Frink che, dopo aver messo in pausa il televisore, avverte i telespettatori che l'episodio sarebbe stato troppo violento. Cos\u00ec avanza velocemente l'episodio e, avendolo gi\u00e0 fatto vedere, si suicida mandandosi avanti col telecomando. Le sue ceneri formeranno la scritta \"Treehouse of Horror XXI\". In seguito il mostro di Frankenstein prende il telecomando e sintonizza una parodia di \"The Office\".\n\"Lisa Simpson, questa non \u00e8 la tua vita\".\nKrusty comunica, tramite la televisione, che \u00e8 rimasto solo un giorno per completare la collezione degli elfi sponsorizzati dalla Texxon, uno dei quali \u00e8 un pezzo raro. A Maggie manca proprio quello, e cos\u00ec la famiglia decide di andarglielo a prendere. Arrivati al distributore che li fornisce, Homer scopre che per prendere il pacchetto che contiene uno degli elfi deve comprare 40 litri di benzina e, nonostante molti tentativi, non riesce a trovare l'elfo mancante. Quindi, sconsolato, si ritrova nel quartiere dove era cresciuta Marge, che riconosce la sua casa dove ora vive una donna adulta, che mostra a Marge uno scatolone con i ricordi d'infanzia della donna. Qui Lisa viene a conoscenza del fatto che sua madre era in giovent\u00f9 un'ottima alunna, e indagando pi\u00f9 a fondo scopre che in un anno del liceo i suoi voti sono calati precipitevolmente. Lisa allora guarda l'album dei ricordi di Marge, attraverso il quale scopre che fu Homer a distrarla dall'istruzione. Per evitare di diventare una casalinga come Marge, Lisa decide di eliminare dalla sua vita tutte le possibili distrazioni, sassofono compreso. Ma quando Lisa viene a conoscenza di una scuola di ragazzi della stessa intelligenza, chiede a Marge di poterci entrare e quindi la famiglia vi si reca per un colloquio di ammissione. Qui Marge fa ottenere il posto alla figlia dopo un colloquio con il direttore al quale non fa assistere Homer e Lisa. Una notte Lisa scopre per\u00f2 che Marge, per farla ammettere alla prestigiosa scuola, \u00e8 stata costretta dal direttore a fare il bucato degli altri studenti tutte le notti. Di fronte a questa situazione Lisa decide di non voler pi\u00f9 far parte di quella scuola e dice a Marge che sarebbe un onore per lei diventare come sua madre. Intanto Bart diventa il nuovo bullo della scuola perch\u00e9 durante una serie di svariati casi riesce a ferire Nelson e a chiuderlo in un armadietto. Ma quando Nelson si vuole vendicare Bart gli dice che \u00e8 bravo a dare i pugni e i due fanno pace. L'episodio si conclude con Homer che riesce a trovare il piccolo elfo che voleva Maggie: \u00e8 infatti riuscito ad aprire il distributore (a cui mancava il vetro di protezione) e ha aperto tutte le scatoline finch\u00e9 non aveva trovato il pupazzo.\n\"Fool Monty\".\nLa Fox mette in circolazione una malattia che proviene dai gatti per simulare una crisi economica. Quando gli abitanti di Springfield vogliono usufruire del vaccino messo poi a disposizione, il signor Burns ne prende 37 dosi per s\u00e9, Smithers e i suoi cani (nonostante in realt\u00e0 ne siano immuni). Il medico, per\u00f2, comunica a Burns che ha massimo 5 o 6 settimane di vita, ma gli altri abitanti di Springfield, appresa la notizia, ne sono felici. A causa della solitudine, Burns decide di suicidarsi buttandosi da un dirupo, ma alla fine riesce a sopravvivere pur essendo malridotto e avendo una parziale amnesia. A questo punto Bart trova il magnate e lo porta a casa propria e, una volta che Homer e Marge scoprono l'arrivo del nuovo ospite, essi decidono insieme alla popolazione di dare per un po' di tempo a ciascun abitante il signor Burns, cos\u00ec da poter vendicare le atrocit\u00e0 che ha commesso quest'ultimo nel corso degli anni. Alla fine tocca a Lisa, che mostra a Burns quanto \u00e8 stato cattivo e quali crimini ha commesso in passato; a questo punto al magnate torna la memoria e decide di vendicarsi mettendo una cupola sulla citt\u00e0, ma viene fermato dalla popolazione dicendo che ci\u00f2 \u00e8 gi\u00e0 stato fatto in precedenza. Venuto a conoscenza di ci\u00f2, Burns interrompe il suo piano e decide di tornare a casa, ma durante il tragitto viene fermato da Nelson che lo minaccia di distruggergli l'elicottero se non fosse venuto ad assistere alla sua recita come se fosse suo padre. Nonostante sia stato costretto a guardare l'esibizione, Burns apprezza la performance di Nelson.\n\"Quanto \u00e8 malridotto quell'uccellino alla finestra?\".\nMentre Homer stava raccontando una storia a suoi figli, un piccione entra dalla finestra; la famiglia Simpson cerca di contattare il proprietario del volatile, ma questi non \u00e8 pi\u00f9 interessato ad avere il piccione. Visto che Lisa ha paura dei piccioni, Bart si prende cura dell'animale e finisce per affezionarsi; un giorno per\u00f2 il Piccolo aiutante di Babbo Natale, mangia l'uccello facendo rendere triste Bart, che non vuole pi\u00f9 avere a che fare con il suo cane. Marge, vedendo la situazione tra Bart e il cane, decide di vendere quest'ultimo. Cos\u00ec la famiglia va in una fattoria e, mentre Marge, Lisa e Homer vedono dei souvenir, Bart viene aggredito da uno struzzo; vedendo il suo padrone in pericolo, Piccolo aiutante di Babbo Natale interviene per\u00f2 ha paura di mangiare lo struzzo e di subire l'ira di Bart. Allora Bart strangola lo struzzo e fa definitivamente pace con il suo cane. Homer, credendo lo struzzo morto, lo lega sopra la sua macchina per portarlo a casa e successivamente mangiarlo, per\u00f2 lo struzzo riprende i sensi e con la zampa prende il collo a Homer.\n\"La battaglia prima del Natale\".\nBart, Lisa, Maggie e Marge fanno dei sogni sullo spirito del Natale. Il primo sogno racconta la storia di Bart che va fino al Polo Nord per uccidere Babbo Natale (che si rivela essere una specie di Krusty) ma alla fine cambia idea e torna a casa. Nel secondo sogno Lisa sogna che sua madre Marge \u00e8 stata reclutata per combattere i nazisti nel giorno di Natale al posto di suo padre che non \u00e8 stato reclutato per via della sua ciccia. Il terzo sogno \u00e8 la storia di come Marge e la star Martha Stewart tentano di far capire il vero spirito del Natale alla famiglia Simpson ma senza successo. Il quarto e ultimo sogno \u00e8 quello di Maggie che sogna che tutta la sua intera famiglia si sia trasformata in stile muppets e che Boe sia fidanzato con la star Katy Perry.\n\"Donnie Grass-co\".\nA Capodanno Homer commette vari reati e riceve una serie di multe, e per non pagarle cerca di corrompere il commissario Winchester con dei soldi. Per questo viene condannato e messo in prigione per dieci anni. Sentendo la mancanza della sua famiglia, si mette d'accordo con l'FBI per infiltrarsi nella gang Tony Ciccione (che aveva ordinato delle armi dal Belgio) e smascherare i suoi piani. Homer (sotto il falso nome di Nicky Bracheblu Sassofono Alto) riesce a conquistare la fiducia totale del mafioso, con il quale fugge dalla prigione. Mentre le sue armi dal Belgio stavano arrivando, Tony scopre che Homer era ingaggiato dall'FBI e muore per un infarto per il dispiacere. Tony Ciccione venne sostituito come boss della mafia dall'atletico cugino Fitness Tony (che inizier\u00e0 ad affogare lo stress nel cibo diventando identico al defunto cugino ed essere chiamato Tony Ciccione). L\u2019episodio trae ispirazione dal film Donnie Brasco.\n\"Mamme che vorrei dimenticare\".\nBart Simpson, per aver perso ingiustamente a una partita di palla prigioniera con un ragazzino di quinta elementare, decide di fare una rissa con lui. I due scoprono che hanno sulla mano la medesima cicatrice a forma di spada. Bart scopre che da piccolo giocava con un gruppo di ragazzini perch\u00e9 le loro madri erano molto amiche e che poi si erano separate. Il gruppo di madri (tra cui anche Marge) decide di rincontrarsi dopo tanti anni e quindi anche Bart con altri tre ragazzi, i quali hanno tutti la stessa cicatrice. Bart cerca di sapere come si \u00e8 fatto quella cicatrice e scopre che fu a una festa con dei fuochi d'artificio che bruciarono le spade di un panino e caddero sulle loro mani. Nel frattempo Marge lascia il suo gruppo di amiche perch\u00e9 accusavano Bart di essere \"la pecora nera\" del gruppo.\n\"Il bar delle pazze\".\nWaylon Smithers, dopo aver saputo che il signor Burns lo aveva escluso dal suo testamento, cerca di ubriacarsi in un bar per omosessuali, ma non riuscendo a entrare decide di andare da Boe e, vedendo il locale vuoto, gli propone di restaurarlo e adibirlo a bar per gay. Il bar ha molto successo, ma i nuovi clienti credono che anche Boe sia gay. Boe non vuole che la gente lasci il locale cos\u00ec continua a far credere di essere gay, ma Smithers non \u00e8 molto d'accordo. Nel frattempo il preside Skinner si innamora della nuova insegnante di musica e chiede a Bart di uscire con sua figlia per accompagnarlo e incontrare l'insegnante.\n\"Homer il padre\".\nBart vorrebbe avere una minimoto ma Homer non vuole comprargliela; allora Bart si mette in contatto con un'organizzazione criminale cinese (CIA, ovvero Cinesi Infiltrati in America) e d\u00e0 loro informazioni segrete riguardo alla centrale nucleare. Nel frattempo Homer e Bart iniziano a rispettarsi e ad apprezzarsi l'un l'altro, cos\u00ec Homer decide di regalare al figlio la minimoto che desiderava. Bart si trova spiazzato, poich\u00e9 ha gi\u00e0 ricevuto la minimoto dai criminali e, grazie anche all'intervento del padre che aveva nel frattempo scoperto tutto, riesce a riprendere le informazioni riservate sulla centrale nucleare.\n\"L'azzurro e il grigio\".\n\u00c8 San Valentino, e Boe si ritrova per l'ennesima volta senza un appuntamento. Ascoltando i consigli di uno spot in tv, partecipa al seminario del sedicente esperto dr. Lovingher e si convince della necessit\u00e0 di trovarsi una spalla per abbordare le donne. La sua scelta cade su Homer, che ha appena regalato alla moglie un San Valentino da sogno. Ma la giornata viene rovinata quando Marge scopre di avere un capello grigio; col sostegno di Lisa e l'imbarazzato silenzio-assenso di Homer (mentre Bart \u00e8 costretto a difendere la madre dallo scherno dei compagni di scuola), Marge decide di abbracciare orgogliosamente il suo colore naturale. Cambier\u00e0 idea quando creder\u00e0 che il suo matrimonio sia minacciato dalla nuova attivit\u00e0 di Homer. Nel finale si pu\u00f2 benissimo vedere Maggie, travestita da Cupido, che bacia Gerald Samson, suo principale nemico nella maggior parte delle serie TV.\n\"Pap\u00e0 incacchiato: il film\".\nLa casa produttrice di \"Pap\u00e0 arrabbiato\" \u00e8 fallita e perci\u00f2 un'azienda ha comprato i diritti per trasformare il cartone in un film. Dopo un po' di tempo la realizzazione del film viene terminata e viene mostrata a un pubblico a cui per\u00f2 non \u00e8 piaciuto molto. Allora Bart e Lisa decidono di tagliare i pezzi che non sono piaciuti e di realizzare un cortometraggio. In questo modo il film ha un notevole successo e ottiene la nomination per il Golden Globe, vincendolo; ma quando Homer e Bart salgono sul palco per ricevere il premio, Homer si prende tutto il merito e Bart non la prende bene. Bart riceve una telefonata e scopre che \"Pap\u00e0 arrabbiato\" viene candidato agli Oscar ma Bart non lo dice a Homer per non rischiare che si prenda nuovamente tutto il merito, e cos\u00ec lo manda da tutt'altra parte insieme a Marge, andando con Lisa alla serata degli Oscar. Homer e Marge incontrano per\u00f2 un gruppo di ragazzi che informano Homer della candidatura agli Oscar del film; dopo questa scoperta, Homer cerca di arrivare il prima possibile alla premiazione e, non appena sale sul palco, chiede scusa a Bart per aver preso i premi e il merito del film al posto suo.\n\"Il racconto dello scorpione\".\nDurante una gita scolastica nel deserto, Lisa scopre le propriet\u00e0 della \"Lingua argentea di Springfield\", un fiore selvatico. Tornata a casa ne produce un estratto, che si rivela capace di migliorare radicalmente il carattere scorbutico di nonno Abe, che \u00e8 stato cacciato dal ricovero e vive a casa Simpson. Gli scrupoli di Lisa la costringono comunque a distruggere il siero, di cui per\u00f2 viene a conoscenza un industriale farmaceutico; dopo essere riuscito a procurarsi una goccia del preparato, quest'ultimo lo analizza e lo riproduce, consegnandone un campione al nonno e raccomandando di non distribuirlo finch\u00e9 non sar\u00e0 stato sperimentato. Bart per\u00f2 ruba il farmaco e lo vende a molte persone; nel frattempo Lisa ha superato i suoi scrupoli e tutto sembra andare per il meglio, quando per\u00f2 si scopre che il farmaco ha l'effetto collaterale di far uscire gli occhi dalle orbite a chi lo assume. Mentre l'industriale decide di distruggere il preparato, la popolazione non ne vorrebbe fare a meno, nonostante i danni causati. Nel frattempo Homer, insieme a Lenny e Carl, sta distruggendo senza motivo la sua auto; vedendo ci\u00f2 il nonno arringa la folla, dicendo che ci vorr\u00e0 tutto il brontolare della vecchia generazione per raddrizzare quella di Homer, e con questa constatazione tutti rinunciano al farmaco.\n\"Un bel sogno di mezza estate\".\nHomer ha appena saputo che Cheech &amp; Chong, i due famosi comici, tornano a Springfield per uno spettacolo. Durante il loro spettacolo, il duo comico si scioglie perch\u00e9 Chong si rifiuta di fare il loro numero pi\u00f9 conosciuto. Homer diventa cos\u00ec il nuovo braccio destro di Cheech. Nel frattempo Marge scopre che la gattara aveva la casa piena di cose inutili ma che Marge trovava interessanti. Cos\u00ec Marge aiuta la donna portando le cose a casa sua, diventando disposofobica a sua volta.\n\"L'amore \u00e8 una cosa molto strangolata\".\nHomer va con la sua famiglia a una partita e per far divertire Bart gli fa il solletico e per le risate il ragazzo si orina nei pantaloni. Marge costringe Homer, a causa dei continui maltrattamenti nei confronti di Bart, ad andare a un corso per genitori. Una volta l\u00ec racconta che strangola spesso suo figlio. Lo psicologo che lo ha in cura gli fa capire che questo comportamento \u00e8 sbagliato, facendogli sentire cosa si prova a essere strangolato. Homer, che risulta molto condizionato dalla terapia, cerca di non mettergli pi\u00f9 le mani addosso, cos\u00ec Bart diventa totalmente disinibito e senza controllo. Per cercare di mettere un freno ai continui dispetti di Bart, il terapeuta (ridotto in condizioni pietose) prende Bart e Homer insieme in modo da poter creare un rapporto migliore facendo loro affrontare varie prove, tra le quali una prova di fiducia in cui il padre deve mettersi un cappio al collo e il figlio deve liberarlo per evitare che muoia. Vedendo che Bart \u00e8 totalmente disinteressato alla sorte del padre, il terapeuta strangola Bart, che per\u00f2 riesce a liberare Homer che a sua volta salva il figlio. Per poter essere risarciti del comportamento dello psicologo, Bart e Homer riescono a impossessarsi dell'albero in cui il terapeuta viveva.\n\"La grande Simpsina\".\nLa famiglia Simpson va a raccogliere pesche e ne raccolgono cos\u00ec tante che sono costretti a darle via. Lisa cerca di vendere un carretto di pesche in un quartiere malfamato dove viene aggredita da un procione e corre a bussare alla prima casa che vede. Una volta dentro scopre che vi abita un mago con cui fa subito amicizia e da cui impara molti trucchi di magia diventando cos\u00ec un'abile illusionista. Il mago le insegna il suo trucco migliore, con la speranza che Lisa mantenga il segreto, ma lei viene ingannata da un altro illusionista molto pi\u00f9 rozzo che user\u00e0 il trucco ai campionati mondiali di magia. Il trucco non riesce perch\u00e9 questo viene sabotato da altri maghi e tocca a Lisa salvarlo.\n\"Le vere casalinghe di Tony Ciccione\".\nTony Ciccione prende in ostaggio Selma, ma si invaghisce di lei e i due finiscono per sposarsi. Dopo il matrimonio Marge litiga con Selma, ma poi i coniugi Simpson vengono invitati a trascorrere un periodo da Tony Ciccione. Dopo aver giocato e bevuto, scoprono che Tony Ciccione ha un'altra donna e danno la notizia a Selma. Questa scopre di essere solo l'amante di Tony, mentre la vera moglie arriva subito dopo e le due donne iniziano a picchiarsi.\nNel frattempo Bart e Lisa, girovagando nel bosco, scoprono che Bart ha l'abilit\u00e0 di individuare tartufi tramite l'olfatto. Lisa, vedendo le capacit\u00e0 di Bart, decide di vendere i tartufi e mettere in banca il ricavato. Un giorno, tuttavia, Bart scopre che in realt\u00e0 Lisa usa i tartufi per mangiarli, e per discolparsi spiega al fratello che lo ha fatto a causa della noiosit\u00e0 della dieta vegetariana. Bart decide di dare l'ultimo tartufo al maiale di Luigi, che per\u00f2 dopo averlo assaporato si introduce nel ristorante mangiando anche tutti gli altri.\n\"Homer mani di forbice\".\nLisa, mentre stava dipingendo un quadro per Patty e Selma, viene disturbata da Bart, cos\u00ec gli lancia contro la tavolozza dei colori, ma questa va a finire sui capelli di Patty. Homer usa delle forbici per sistemare i capelli della cognata e scopre di avere talento per tagliare i capelli, cos\u00ec decide di diventare parrucchiere. Durante il lavoro Homer si stanca a sentire i discorsi delle clienti e tenta di suicidarsi, ma questo tentativo fallisce. Per smettere di lavorare organizza quindi un piano con Marge: Homer le sistema i capelli e fa credere alle sue clienti che \u00e8 stato un altro parrucchiere a fare il lavoro, Julio, cos\u00ec alla fine le donne iniziano ad andare dal nuovo parrucchiere.\nNel frattempo Milhouse, dopo aver visto il primo, traumatizzante, capitolo del DVD di \"Alla ricerca di Nemo\", decide di conquistare Lisa, ma quest'ultima lo rifiuta. A questo punto Milhouse, convinto che ogni giorno vada vissuto come se fosse l'ultimo, si innamora di una ragazza di quinta elementare, Taffy, e i due ragazzi iniziano a frequentarsi. Questa relazione fa ingelosire molto Lisa che inizia a spiare i due fidanzatini. Lisa per\u00f2 viene scoperta da Taffy che decide di lasciare Milhouse poich\u00e9 ella \u00e8 convinta che il suo fidanzato sia in realt\u00e0 ancora innamorato di Lisa. Milhouse diventa molto triste per quanto \u00e8 successo, cos\u00ec Lisa decide di baciarlo per tirarlo su di morale.\n\"500 chiavi\".\nDopo aver comprato una torta nuziale, Maggie rimane chiusa in macchina con le chiavi e la famiglia Simpson tenter\u00e0 di aprire la macchina grazie alla chiave di riserva. Nel cercarla, la famiglia ritrova tutte le chiavi accumulate nel tempo, mentre Maggie esce da sola dalla macchina. Bart ne usa alcune per fare scherzi, Homer decide di usare la chiave per andare alla fabbrica Duff insieme a Barney, mentre Lisa trover\u00e0 una chiave della scuola elementare di Springfield e Marge ne trover\u00e0 una per far funzionare un vecchio regalo di anniversario di Homer (un trenino che fa le puzzette). Portando la chiave della scuola al direttore Skinner, Lisa incontra Nelson, che le suggerisce di vedere se la chiave apre qualche porta della scuola. Lisa scende cos\u00ec nello scantinato della scuola e trova un'aula. Chiedendo spiegazioni al direttore Skinner, Lisa ritorner\u00e0 nello scantinato con i ragazzi del \"Giornale della scuola\", ma, invece dell'aula, trover\u00e0 uno scaffale di libri. Nel frattempo, Homer raggiunge il laboratorio Duff con Barney, finendo per rubare il dirigibile Duff. A scuola il direttore Skinner e il sovrintendente Charmels scoprono che Lisa ha scoperto la verit\u00e0, e per impedire che tutti lo sappiano Skinner sottrae la chiave a Lisa, che ne far\u00e0 una copia per riaprire la porta dello scantinato. Lisa si reintroduce nuovamente nella stanza, dove scorge qualcuno scrivere alla lavagna \"I bambini sono sull'autobus 23\".\nBart crede alla sorella e le dice di chiedere a Nelson dell'autobus 23, dato che \u00e8 stato bocciato pi\u00f9 volte ed \u00e8 in quella scuola da molto tempo. Nelson rivela che doveva andare in gita con l'autobus 23, ma che alla fine non sal\u00ec su quell'autobus che non torn\u00f2 pi\u00f9. Homer raggiunge i figli, e insieme raggiungono il \"Ponte di ghiaccio\". Lisa trova l'autobus 23 nelle profondit\u00e0 del lago, ma scopre anche che in realt\u00e0 i bambini intrappolati dentro sono solo manichini. Otto rivela di essere stato lui a scrivere quella frase alla lavagna e insieme alla famiglia Simpson tornano alla scuola dove Skinner d\u00e0 le dovute spiegazioni: il governo aveva dato loro dei soldi per costruire altre aule per la scuola, ma quei soldi furono intascati da Skinner e il giorno del bucato sua madre fece lavare i suoi pantaloni, rovinando i soldi; per evitare guai, insieme a Willie costruirono un'aula e fecero delle foto con dei manichini affittati: ma non potendo restituirli, li fecero finire nel lago. Lisa aggiunge che non avevano previsto la torta nuziale e che Maggie si fosse chiusa in macchina: in realt\u00e0 avevano previsto la torta ma non Maggie. Nell'epilogo, Otto si assicura che i bambini nell'autobus sono manichini, mentre Milhouse avverte Otto che stavolta sta trasportando bambini in carne e ossa. L'autobus finisce nel lago proprio come l'autobus 23.\n\"La pesca di Ned\".\nEdna, dopo una bravata di Bart, lo schiaffeggia, cos\u00ec viene mandata in un centro scolastico di detenzione fino alla discussione del suo caso da parte della commissione. Bart la aiuta a uscire e durante una delle sue evasioni Edna incontra Ned, col quale inizia una storia. Ned per\u00f2, dopo aver saputo con quanti uomini \u00e8 stata la Caprapall, decide di lasciarla, poi per\u00f2 convinto da Homer decide di perdonarla. Ci\u00f2 che avverr\u00e0 alla loro storia verr\u00e0 rivelato nel primo episodio della stagione successiva."}
{"id": "3132619", "revid": "1543377", "url": "https://it.wikipedia.org/wiki?curid=3132619", "title": "Haina (Gotha)", "text": "Haina \u00e8 una frazione del comune tedesco di Nessetal, nel Land della Turingia.\nStoria.\nIl 1\u00ba gennaio 2019 il comune di Haina venne fuso con i comuni di Ballst\u00e4dt, Br\u00fcheim, Bufleben, Friedrichswerth, Goldbach, Hochheim, Remst\u00e4dt, Wangenheim, Warza e Westhausen, formando il nuovo comune di Nessetal."}
{"id": "3132620", "revid": "767487", "url": "https://it.wikipedia.org/wiki?curid=3132620", "title": "Sparide (sommergibile)", "text": "Lo Sparide \u00e8 stato un sommergibile della Regia Marina, appartenente alla classe Tritone.\nStoria.\nDurante la costruzione si decise di modificarlo per il trasporto di mezzi d'assalto, con l'installazione di quattro cilindri contenitori per SLC o barchini MTR (tali contenitori erano situati ai lati del ponte, due all'altezza della torretta e due leggermente a proravia di essa).\nAll'armistizio, sebbene formalmente in servizio, era ancora a fine allestimento e non in grado di prendere il mare, quindi si autoaffond\u00f2 per evitare la cattura da parte dei tedeschi.\nFu successivamente rimesso a galla dai tedeschi e ribattezzato \"U. IT. 5\", venendo spostato da La Spezia a Genova per le riparazioni; il 4 o il 6 settembre 1944 affond\u00f2 (cos\u00ec come i gemelli \"Murena\" e \"Grongo\") durante un pesante bombardamento aereo sulla citt\u00e0.\nNel 1947 il relitto fu recuperato e demolito."}
{"id": "3132623", "revid": "363629", "url": "https://it.wikipedia.org/wiki?curid=3132623", "title": "Virus di immunodeficienza delle scimmie", "text": "Il Virus di immunodeficienza delle scimmie (brevemente SIV, dall'inglese \"Simian immunodeficiency virus\") \u00e8 un retrovirus che \u00e8 in grado di infettare almeno 45 specie africane di primati non umani. Il virus \u00e8 responsabile della sindrome di immunodeficienza delle scimmie, esiste da circa 32000 anni ed \u00e8 considerato l'antenato dei virus HIV-1 e HIV-2 che infettano l'uomo."}
{"id": "3132634", "revid": "1543377", "url": "https://it.wikipedia.org/wiki?curid=3132634", "title": "Classe P400", "text": "La classe P400, in un primo tempo denominata \"classe Super PATRA\", \u00e8 una classe di pattugliatori della Marine nationale francese costruite presso la \"Constructions m\u00e9caniques de Normandie\" e commissionate tra il 1986 e il 1988. La loro missione \u00e8 di effettuare operazioni di polizia al largo della zona economica esclusiva (ZEE) francese. La \"classe P400\" appartiene al tipo \"Vigilante 400\" di CMN.\nStoria.\nPer rispondere ai bisogni risultanti dalla creazione ZEE di 200 miglia nautiche, la Marine nationale lancia nel 1981 un programma di 10 pattugliatori da 400 t., destinati a sostituire da 230 t., immessa in servizio attivo nel 1963, e le 4 navi rapide della (PATRA), commissionate nel 1976-1977. Le \"P400\" erano all'origine progettate in due versioni : una armata con i missili \"Exocet\" MM38 e l'altra in versione \"da servizio pubblico\" con un equipaggio ridotto a 16 uomini. Nessuna di queste due versioni fu prodotta, la Marine nationale scelse una versione intermedia, senza missili e con un equipaggio di una trentina di persone.\nQueste navi sono durante il loro servizio attivo posizionate nei territori d'oltremare francesi (DOM/TOM) dove esse conducono delle missioni di sorveglianza e sicurizzazione della ZEE. Esse svolgono anche delle missioni nel quadro di accordi tra la Francia e altri paesi, tipicamente in rinforzo a eserciti stranieri o in missioni umanitarie.\nSei di esse sono state disarmate tra il 2009 e il 2013, due delle quali (\"La Rieuse\" e \"La Tapageuse\") sono state vendute, rispettivamente al Kenya nel 2011 e al Gabon nel 2014. Le quattro rimanenti erano dislocate in Nuova Caledonia (\"La Moqueuse\" e \"La Glorieuse\") e nella Guyana francese (\"La Capricieuse\" e \"La Gracieuse\"). Queste ultime due navi sono state dismesse nel 2017 e sostituite dalle due navi della classe La Confiance.\nNel corso della loro vita operativa, le navi \"P400\" sono state leggermente modificate per delle ragioni tecniche (in particolare con l'aggiunta di due ciminiere), conducendo all'appesantimento delle navi, il loro tonnellaggio avvicina le 500 t. a pieno carico, rispetto al \"400\" del loro nome.\nSostituzione.\nLa Marine nationale immagina la successione delle navi \"P400\" con il \"programma di navi di sorveglianza e intervento marittimo\" (BATSIMAR), con il quale prevede delle navi semplici e robuste di un maggiore tonnellaggio, con per obiettivo una migliore tenuta in mare, una pi\u00f9 grande autonomia e la capacit\u00e0 di imbarcare un elicottero. Esse devono rispondere ai bisogni in materia di lotta contro il traffico di droga, contro la pirateria e i terroristi operanti in mare.\nA questo proposito, le Constructions m\u00e9caniques de Normandie proposero La Vigilante 1400 CL 78 di 1.400 t. e la DCNS il pattugliatore OPV 90 \"L'Adroit\" (P725). In attesa di queste navi, gli avvisi della sono alleggeriti (con il ritiro dei missili Exocet, in particolare) e rimpiazzeranno temporaneamente le \"P400\".\nAl maggio 2012, alcun programma di sostituzione \u00e8 avviato.\nNel 2014 si prevede: la consegna di 2 pattugliatori a debole pescaggio adatti alle acque dalla Guyana francese costruiti dalla Socarenam della classe PLG nel 2016 e la consegna di 4 \"navi multi-missione\" da destinare alle Antille francesi, a La R\u00e9union, alla Nuova Caledonia e alla Polinesia francese della classe d'Entrecasteaux nel 2015-2016.\nI nuovi \"pattugliatori d'altura di sorveglianza e di intervento\" (BATSIMAR) saranno consegnati a partire dal 2024, al ritmo di due unit\u00e0 all'anno."}
{"id": "3132638", "revid": "35053319", "url": "https://it.wikipedia.org/wiki?curid=3132638", "title": "Classe P400 (pattugliatore)", "text": ""}
{"id": "3132639", "revid": "77594", "url": "https://it.wikipedia.org/wiki?curid=3132639", "title": "Belleville (Senna)", "text": "Belleville era un antico comune francese del dipartimento della Senna.\nFu uno dei quattro comuni annessi alla citt\u00e0 di Parigi con la legge del 16 giugno 1859 (gli altri tre comuni erano: Grenelle, Vaugirard e La Villette)."}
{"id": "3132640", "revid": "767487", "url": "https://it.wikipedia.org/wiki?curid=3132640", "title": "Hopewell (contea di Beaver)", "text": "Hopewell \u00e8 una township degli Stati Uniti d'America, nella contea di Beaver nello Stato della Pennsylvania. Secondo il censimento del 2000 la popolazione \u00e8 di 13.254 abitanti.\nSociet\u00e0.\nEvoluzione demografica.\nLa composizione etnica vede una prevalenza della razza bianca (91,81%) seguita da quella afroamericana (7,34%), dati del 2000."}
{"id": "3132641", "revid": "198277", "url": "https://it.wikipedia.org/wiki?curid=3132641", "title": "Eurogol", "text": "Eurogol \u00e8 stato un programma televisivo italiano sul calcio, trasmesso su Rai 2 dal 1977 al 1994 e condotto dai giornalisti Gianfranco De Laurentiis e Giorgio Martino.\nLa trasmissione era dedicata alle partite delle coppe calcistiche europee (Coppa dei Campioni divenuta nel 1992 Champions League, Coppa delle Coppe e Coppa UEFA) che erano state giocate il giorno prima (all'epoca tutte le gare delle tre competizioni citate si giocavano, di regola, il mercoled\u00ec) e coinvolgevano almeno una squadra italiana, con le sintesi delle gare che non erano state trasmesse in diretta dalla RAI, pi\u00f9 servizi sui principali fra gli altri incontri disputati.\nLa prima puntata and\u00f2 in onda il 15 settembre del 1977. La sigla della trasmissione era \"Oui-bon d'accord\", eseguita dagli Albatros."}
{"id": "3132642", "revid": "287204", "url": "https://it.wikipedia.org/wiki?curid=3132642", "title": "Capanna Basodino", "text": ""}
{"id": "3132643", "revid": "385321", "url": "https://it.wikipedia.org/wiki?curid=3132643", "title": "The Ice Storm", "text": ""}
{"id": "3132645", "revid": "287204", "url": "https://it.wikipedia.org/wiki?curid=3132645", "title": "Murena (sommergibile)", "text": "Il Murena \u00e8 stato un sommergibile della Regia Marina, appartenente alla classe Tritone, varato nel 1943 e affondato il 4 settembre 1944.\nStoria.\nNel corso della costruzione fu presa la decisione di adattarlo al trasporto di mezzi d'assalto, con l'applicazione di quattro contenitori cilindrici per SLC o barchini MTR (tali contenitori erano collocati ai lati del ponte, due all'altezza della torretta e due leggermente a proravia di essa): il \"Murena\" fu varato con i contenitori gi\u00e0 ai loro posti. \nA settembre era pressoch\u00e9 pronto per la sua prima missione come mezzo avvicinatore: al comando del capitano di corvetta Luigi Longanesi Cattani, a inizio ottobre 1943 (entro il 2 del mese) avrebbe portato quattro barchini MTR ad attaccare Gibilterra. \nL'8 settembre Longanesi Cattani si trovava in mare con il \"Murena\" per un ulteriore giro di collaudo e quando rientr\u00f2 trov\u00f2 la base in stato di allarme.\nSuperate le iniziali perplessit\u00e0, e tentato inutilmente di contattare i comandi, diede ordine di rifornire il \"Murena\" e di prepararsi a prendere il mare. Ma giunse l'ordine dall'ammiraglio Maraghini di autoaffondarsi erroneamente convinto che cos\u00ec come gli altri sommergibili della Classe Tritone \"Grongo\" e lo \"Sparide\" non fosse in grado di prendere il mare. Con l'aiuto di Borghese ottenne l'annullamento dell'ordine\nIl direttore di macchina del \"Murena\", capitano del Genio Navale Pier Marietti, scomparve con il sommergibile mentre dirigeva le manovre di autoaffondamento.\nIn seguito, recuperato dai tedeschi, il \"Murena\" ricevette la nuova denominazione di \"U. IT. 6\" e fu trasferito da La Spezia a Genova per le riparazioni, ma il 4 settembre 1944, nel corso di un violento bombardamento aereo statunitense su Genova, fu colpito e affondato, cos\u00ec come i gemelli \"Sparide\" e \"Grongo\".\nIl relitto, recuperato nel 1947, fu avviato alla demolizione."}
{"id": "3132647", "revid": "174925", "url": "https://it.wikipedia.org/wiki?curid=3132647", "title": "Estadio Nacional del Per\u00fa", "text": ""}
{"id": "3132648", "revid": "729019", "url": "https://it.wikipedia.org/wiki?curid=3132648", "title": "Corrado Tommasi Crudeli", "text": "Biografia.\nCorrado, figlio primogenito di Pietro Tommasi (Poppi 1804 - Firenze 1880), all'epoca medico condotto di Pieve Santo Stefano (AR), e della possidente Elisa Gatteschi, nacque il 31 gennaio 1834.\nFormazione e prime attivit\u00e0.\nBen prima del 1841 i genitori con i tre figli migrarono da Pieve Santo Stefano a Firenze, capitale del Granducato di Toscana. Corrado fu l'unico a seguire le orme del padre dedicandosi agli studi in medicina all'Universit\u00e0 di Pisa che concluse con l'aspirazione di perfezionarli all'estero. Parigi fu la citt\u00e0 che lo vide frequentare assiduamente l'Istituto del fisiologo francese Claude Bernard e lo studio del neurologo Duch\u00e9nne. Docente alla nuova Universit\u00e0 fiorentina nata per volere di Bettino Ricasoli nel \u201859, il giovane Corrado gi\u00e0 mostrava un carattere volitivo ed aperto a recepire le novit\u00e0 che progressivamente caratterizzavano l'evoluzione delle scienze mediche in Europa. Dopo un periodo di formazione alla scuola del celebre Rudolf Virchow a Berlino, ebbe modo di trasferire nell'Italia unificata i dettami dei nuovi studi fisiologici ispirati alle teorie evoluzionistiche andando ad insegnare all'Universit\u00e0 di Palermo ( ebbe la Cittadinanza Onoraria nel 7 gennaio 1867 dopo esser stato nominato Commissario Sanitario durante il colera) nella seconda met\u00e0 degli anni Sessanta ed a Roma un mese dopo Porta Pia, aprendo la prima sala anatomica.\nVita privata.\nGli anni \"palermitani\" furono cruciali per Corrado Tommasi sia nella vita pubblica che in quella privata: la morte della moglie Bianca Fortini vedova Colacchioni, l'insurrezione palermitana del \u201866 e l'epidemia di colera, la pubblicazione di numerose opere frutto delle sperimentazioni e degli studi di anatomia e di profilassi igienica, la maturazione politica nella Sicilia infestata dalla mafia. I successi poi non mancarono nei decenni successivi: dalla nomina nel Consiglio Superiore della Pubblica Istruzione a quella nella prestigiosa Accademia dei Lincei, l'elezione alla Camera nel 1874, rinnovata in ben tre legislature e l'accesso conclusivo al Senato Regio, la fondazione del primo Laboratorio Nazionale di Igiene. Autore della riforma sanitaria voluta da Francesco Crispi nel 1888, intese riconoscere all'igiene pubblica un ruolo fondamentale nella medicina moderna, disciplinando in particolare la prostituzione in termini nuovi, rispettosi dei diritti della donna.\nGli ultimi anni della sua vita furono rattristati da sventure familiari, ultima delle quali la morte di Sophia Ingham-Whitaker (Palermo, 1843 - Roma, 1899) con cui si era sposato con rito protestante dopo la scomparsa della moglie. Gravemente malato, spir\u00f2 a Roma la sera del 31 maggio 1900.\nVolontariato garibaldino.\nDi formazione liberale, sin dagli anni degli studi universitari a Pisa il giovane medico nativo di Pieve S. Stefano aveva dimostrato profonda insofferenza nei confronti del restaurato regime filoaustriaco nel Granducato di Toscana partecipando a manifestazioni studentesche e professando idee unitarie ovvero \u201cfilopiemontesi\u201d. Pur giovane, a Pisa condivise scopi e idealit\u00e0 dei moti del \u201848 che, durante il soggiorno di studio a Parigi, ebbe modo di confrontare con i patrioti esuli (tra cui il suo Maestro Giuseppe Montanelli). L'occasione della dichiarazione di guerra all'Austria, nel \u201859, Corrado si precipit\u00f2 da Parigi a Firenze per arruolarsi nei \u201cCacciatori degli Appennini\u201d, il corpo di volontari che si mise agli ordini di Garibaldi. Coinvolgente fu la partecipazione, alla spedizione dei Mille nel 1860 ed alle sanguinose battaglie di Corriolo e Milazzo, e dopo il ferimento al Faro di Messina, ai conclusivi fatti d'arme del Volturno e Capua. Merit\u00f2 la medaglia d'argento al valor militare e la nomina a Maggiore del 77\u00ba Reggimento di fanteria, ma soprattutto la gratitudine di Garibaldi (\"\"il vostro nome mi \u00e8 noto come quello di uno dei valorosi giovani che hanno combattuto al mio fianco riportando segni gloriosi delle battaglie combattute\", gli scrisse), ripagata col decisivo intervento nei consulti medici dopo i sanguinosi fatti di Aspromonte (1862); Garibaldi nel ringraziarlo, da Caprera gli invi\u00f2 la bandiera tricolore con l'Italia turrita e con il logo ITALIA LIBERA (1863) .\nVita pubblica.\nTrascorsi gli anni Sessanta il Tommasi-Crudeli matur\u00f2 l'idea di darsi alla politica attiva e conquist\u00f2 un seggio parlamentare dal quale poter porre in opera principi etici e riforme scientifiche o tecnologiche e infrastrutturali tali da fare dell'Italia un moderno paese europeo: propose, ad esempio, bench\u00e9 invano, un collegamento ferroviario Arezzo-Forl\u00ec.\nSuccessivamente fu nominato Senatore a vita rimanendo quindi nelle due Camere per quasi 30 anni.\nLe lezioni tenute all'universit\u00e0 su pi\u00f9 temi di carattere generale, i discorsi elettorali, gli interventi alla Camera ed al Senato, molti dei quali su temi specifici dell'impegno universitario e dell'applicazione in campo sociale delle innovazioni della medicina e dell'igiene, che si riportano di seguito, forniscono meglio di ogni altro documento\nL'impegno scientifico universitario, in campo sociale per l'innovazione della medicina ed igiene danno l'immagine della poliedrica personalit\u00e0 di Corrado Tommasi-Crudeli. Un protagonista della carducciana \u201cTerza Italia\u201d che il presidente del Senato Giuseppe Saracco, nel pronunciarne la commemorazione in aula dopo la morte, defin\u00ec con queste eloquenti parole: \"Nei colloqui coi fidati amici che gli abbellirono gli ultimi giorni della tribolata esistenza, malgrado le acute sofferenze del corpo, non cess\u00f2 mai, fino a che gli rimase un soffio di vita di occuparsi con amore e colla fede del vecchio patriota, dei grandi interessi della patria italiana\"\".\nMassone, membro del Grande Oriente d'Italia, nel 1872 fu membro del Gran Consiglio dell'Ordine."}
{"id": "3132649", "revid": "1305772", "url": "https://it.wikipedia.org/wiki?curid=3132649", "title": "William Harrison Hays", "text": "Da lui prende il nome l'omonimo codice di censura per il cinema statunitense in vigore dal 1934 al 1967.\nBiografia.\nFu il ventiquattresimo presidente del comitato nazionale repubblicano dal 1918 al 1921, il quarantaseiesimo direttore generale delle poste degli Stati Uniti dal 1921 al 1922 sotto il ventinovesimo presidente degli Stati Uniti d'America Warren Gamaliel Harding e il primo presidente della Motion Picture Association of America dal 1922 al 1945.\nNato nello stato di Indiana, a lui si deve il Codice Hays, una serie di linee-guida che limitarono la produzione cinematografica all'interno degli Stati Uniti d'America. Le limitazioni riguardavano il rispetto della moralit\u00e0: non si poteva mostrare un nudo, andava vietato l'uso di droghe o alcolici, non si poteva alludere all'omosessualit\u00e0, erano vietati rapporti fra persone di razza diversa, non si poteva utilizzare un linguaggio troppo offensivo, non si potevano mostrare gli omicidi pi\u00f9 brutali, non poteva essere mostrato esplicitamente l'adulterio e anche i baci troppo intensi non erano permessi. Il codice, approvato nel 1930, fu applicato dal 1934 sino al 1967.\nPer quanto riguarda la vita politica fu presidente del Comitato Nazionale Repubblicano dal 1918 al 1921, e spos\u00f2 Jessie Herron Hays. Alla sua morte il corpo venne seppellito al Center Ridge Cemetery, Sullivan, Indiana."}
{"id": "3132651", "revid": "61051", "url": "https://it.wikipedia.org/wiki?curid=3132651", "title": "Enaer T-35 Pill\u00e1n", "text": ""}
{"id": "3132656", "revid": "226458", "url": "https://it.wikipedia.org/wiki?curid=3132656", "title": "Campionato venezuelano di calcio", "text": "Il campionato venezuelano di calcio si suddivide in una serie di categorie interconnesse tra loro in modo gerarchico. La massima divisione del calcio in Venezuela \u00e8 il F\u00fatbol Profesional de Venezuela de la Primera Divisi\u00f3n, che comprende 18 squadre. I tre livelli pi\u00f9 elevati sono sotto l'egida della Federazione calcistica del Venezuela (FVF).\nStruttura.\nIl campionato di calcio in Venezuela \u00e8 articolato in questi livelli:\nCoppe nazionali.\nEsiste una coppa nazionale, a cui possono partecipare squadre di tutti i livelli."}
{"id": "3132669", "revid": "729019", "url": "https://it.wikipedia.org/wiki?curid=3132669", "title": "Strada statale 1 bis Via Aurelia", "text": "La strada statale 1 bis Via Aurelia \u00e8 una strada statale italiana interamente in provincia di Viterbo, che va da Tarquinia a Vetralla.\nStoria.\nLa strada venne istituita nel 1928 come diramazione della strada statale 1 Via Aurelia, con il seguente percorso: \"Dai pressi di Tarquinia a Vetralla.\" mutuando il percorso dalla diramazione della strada nazionale 57 Cassia.\nDescrizione.\nLa strada si sviluppa per quasi 30 chilometri attraversando i territori comunali di Tarquinia, Monte Romano e Vetralla. Parte dallo svincolo di Monte Romano dell'A12 a sud del centro abitato di Tarquinia.\nAttraversa il centro abitato di Monte Romano ed incrocia la strada statale 675 Umbro-Laziale nello svincolo di Monte Romano Est (aperto nel dicembre 2018). Le due strade percorrono parallelamente il tratto fino alla localit\u00e0 Cinelli.\nA questo punto \u00e8 presente un altro svincolo: la strada statale 675 Umbro-Laziale prosegue verso Viterbo, mentre la Strada statale 1 bis Via Aurelia arriva nel centro abitato di Vetralla, dove termina con il congiungimento alla strada statale 2 Via Cassia.\nProgetti futuri.\nDi importanza strategica come collegamento tra la costa tirrenica e l'entroterra, si \u00e8 rivelata ormai da decenni inadeguata per la sua struttura a carreggiata unica con una corsia per senso di marcia e per l'attraversamento del centro abitato di Monte Romano.\nAllo scopo di garantire un veloce collegamento tra il cruciale nodo di scambio di Orte e il mar Tirreno, \u00e8 in fase di completamento un collegamento pi\u00f9 veloce rappresentato dalla strada statale 675 Umbro-Laziale (da dicembre 2018 in esercizio fino a Monte Romano Est ma della quale \u00e8 previsto il completamento fino a Tarquinia) che assieme ad un tratto dell'A12 Roma-Tarquinia e alla strada statale 698 del Porto di Civitavecchia, garantir\u00e0 un veloce corridoio di mobilit\u00e0."}
{"id": "3132670", "revid": "339392", "url": "https://it.wikipedia.org/wiki?curid=3132670", "title": "Aeroporto internazionale di Pechino", "text": ""}
{"id": "3132672", "revid": "123610392", "url": "https://it.wikipedia.org/wiki?curid=3132672", "title": "Sintesi di una partita di Serie A", "text": "Sintesi di una partita di Serie A o meglio ricordata come Calcio Serie A \u00e8 una rubrica sportiva andata in onda sulla RAI dal 1960 fino alla stagione 1996-1997.\nLa trasmissione, andata in onda prima su Rai 1 e Rai 2 (fino al 1996) dalle 18:50 alle 19:40 (oppure dalle 19:00 alle 19:45) mostrava la sintesi di un tempo (spesso il secondo) e successivamente di tutto l'incontro, di una partita del campionato di Serie A. Nel corso degli anni si alternarono vari telecronisti, tra cui Nicol\u00f2 Carosio, Nando Martellini, Giorgio Martino, Bruno Pizzul e un ancora giovane Marco Civoli fino alla stagione 1995-1996, poich\u00e9 dall'anno successivo l'emittente satellitare TELE+ inizi\u00f2 a trasmettere in diretta tutte le gare dei campionati di Serie A e B in pay per view (fino a quel momento venivano trasmessi in diretta solo l'anticipo della B al sabato sera e il posticipo della A alla domenica).\nLe sedi regionali Rai, inoltre, utilizzavano lo stesso programma su Rai 3 per trasmettere la migliore partita di una squadra della rispettiva regione; il tutto andava in onda in seconda serata.\nNella stagione 1996-1997 la rubrica fu spostata a dopo la mezzanotte, traslocando su Rai 3. Nelle due stagioni successive la Rai perse il diritto alla trasmissione della sintesi a favore di Telemontecarlo, che la propose su TMC2 sempre dopo la mezzanotte. Dalla stagione 1999-2000 in poi la sintesi \u00e8 stata cancellata dai diritti televisivi in chiaro del massimo campionato. Tuttavia, dalla stagione 2010-2011, la Rai ha acquisito il diritto a trasmettere repliche integrali degli incontri di Serie A, ma solo dopo almeno otto giorni dalla loro disputa. Tali repliche vengono proposte sui canali tematici Rai Sport 1 e Rai Sport 2 dove vengono anche riproposte repliche delle sintesi della trasmissione originale della Rai."}
{"id": "3132675", "revid": "648716", "url": "https://it.wikipedia.org/wiki?curid=3132675", "title": "Grongo (sommergibile)", "text": "Il Grongo \u00e8 stato un sommergibile della Regia Marina, appartenente alla classe Tritone.\nStoria.\nDurante l'allestimento si pens\u00f2 di impiegarlo come mezzo avvicinatore per mezzi d'assalto, con la collocazione di quattro contenitori cilindrici per SLC o barchini MTR. \nNon entr\u00f2 per\u00f2 mai in servizio: il 9 settembre 1943, in seguito all'armistizio, ormai prossimo al completamento, fu sabotato dall'equipaggio perch\u00e9 non era in grado di prendere il mare, ma, a differenza dei gemelli \"Murena\" e \"Sparide\", fu catturato dai tedeschi prima di poter affondare.\nCon il nuovo nome di \"U. IT. 20\", fu rimorchiato da La Spezia a Genova per ultimare i lavori, ma il 4 settembre 1944 fu affondato da un pesante bombardamento aereo sul porto ligure (stessa sorte tocc\u00f2 al \"Murena\" e allo \"Sparide\").\nA differenza dei due gemelli non esistono certezze sulla sua sorte: secondo alcune fonti sarebbe stato recuperato nell'aprile 1947 e demolito, ma potrebbe anche semplicemente essere stato portato al largo e lasciato affondare per disfarsi del relitto."}
{"id": "3132677", "revid": "486946", "url": "https://it.wikipedia.org/wiki?curid=3132677", "title": "La Mome", "text": ""}
{"id": "3132679", "revid": "628767", "url": "https://it.wikipedia.org/wiki?curid=3132679", "title": "Capanna Cornav\u00f2sa", "text": "La capanna Cornav\u00f2sa \u00e8 un rifugio alpino situato nel comune di Lavertezzo, nel Canton Ticino, nella val Pincascia, nelle Alpi Lepontine a 1.991\u00a0m s.l.m.\nStoria.\nFu inaugurata il 7 agosto 2010.\nCaratteristiche e informazioni.\n\u00c8 un alpeggio di 7 cascine in disuso, una grande, e 6 piccole. La cascina pi\u00f9 grande contiene piani di cottura sia a legna che a gas, completi di utensili di cucina, un refettorio di 40 posti, e un dormitorio di 12 posti letto. Nelle altre pi\u00f9 piccole vi sono: in una un dormitorio di 12 posti, in un'altra ci sono i servizi igienici e l'acqua, in una c'\u00e8 un forno a legna, in un'altra un ripostiglio, e in un'altra un piccolo museo. Il riscaldamento \u00e8 a legna. L'illuminazione \u00e8 prodotta da pannelli solari."}
{"id": "3132682", "revid": "204012", "url": "https://it.wikipedia.org/wiki?curid=3132682", "title": "Will H. Hays", "text": ""}
{"id": "3132684", "revid": "486946", "url": "https://it.wikipedia.org/wiki?curid=3132684", "title": "Aeroporto Internazionale di Barcellona", "text": ""}
{"id": "3132686", "revid": "287204", "url": "https://it.wikipedia.org/wiki?curid=3132686", "title": "Capanna Cornavosa", "text": ""}
{"id": "3132688", "revid": "502559", "url": "https://it.wikipedia.org/wiki?curid=3132688", "title": "Capanna Leis", "text": ""}
{"id": "3132692", "revid": "287204", "url": "https://it.wikipedia.org/wiki?curid=3132692", "title": "Capanna Leit", "text": ""}
{"id": "3132694", "revid": "1543377", "url": "https://it.wikipedia.org/wiki?curid=3132694", "title": "Remst\u00e4dt", "text": "Remst\u00e4dt \u00e8 una frazione del comune tedesco di Nessetal, nel Land della Turingia.\nStoria.\nIl 1\u00ba gennaio 2019 il comune di Remst\u00e4dt venne fuso con i comuni di Ballst\u00e4dt, Br\u00fcheim, Bufleben, Friedrichswerth, Goldbach, Haina, Hochheim, Wangenheim, Warza e Westhausen, formando il nuovo comune di Nessetal."}
{"id": "3132697", "revid": "599013", "url": "https://it.wikipedia.org/wiki?curid=3132697", "title": "Campionato argentino di calcio", "text": "Il campionato argentino di calcio si suddivide in una serie di categorie interconnesse tra loro in modo gerarchico, dove il massimo livello \u00e8 rappresentato dalla Primera Divisi\u00f3n. I sei livelli pi\u00f9 elevati sono sotto l'egida della Federazione calcistica dell'Argentina (AFA).\nStoria.\n\u00c8 a partire dal 1893 che si organizzano tornei ufficiali di calcio in Argentina sotto il \"cappello\" organizzativo della AFA (o di sue precedenti configurazioni). Tuttavia soltanto nel 1891 si \u00e8 disputata la prima edizione del campionato organizzata dalla Argentine Association Football League, entit\u00e0 che \u00e8 scomparsa lo stesso anno e che l\u2032odierna AFA non riconosce come suo predecessore ufficiale (nonostante consideri questo campionato come effettivamente disputato).\nNella storia del calcio argentino si distinguono tradizionalmente due periodi storici: un primo periodo, chiamato \"amateurismo\" e un secondo periodo, iniziato nel 1934 e tuttora in corso, conosciuto come \"profesionalismo\". Fra i due periodi si individua una fase intermedia durata dal 1931 al 1934.\nFino alla stagione 1985/1986 al campionato di calcio potevano partecipare soltanto le squadre affiliate direttamente alla AFA, cio\u00e8 quegli \"equipos\" che provenivano da Buenos Aires, dal suo \"hinterland\" e da poche altre citt\u00e0 importanti. Con la riforma dei \"f\u00fatbol\" argentino di met\u00e0 anni 80 la volont\u00e0 della AFA \u00e8 stata quella di comprendere nella sua organizzazione anche quel \"mondo\" di squadre esistenti nell\u2032\"interior\" dello stato appartenenti alle rispettive leghe regionali (anche se gi\u00e0 dal 1967 la AFA organizzava tornei riservati alle squadre indirettamente a lei affiliate, come il \"Torneo Regional\", il \"Campeonato Nacional\" e il \"Torneo Promocional\").\nStruttura.\nIn linea generale, il sistema di disputa dei rispettivi campionati \u00e8 molto simile a quello europeo. Ogni squadra \u00e8 inserita in uno specifico campionato (\"divisi\u00f3n\") nel quale affronta le altre squadre con lo scopo di arrivare pi\u00f9 in alto possibile nella graduatoria a punti stagionale, la classifica. I singoli regolamenti dei tornei stabiliscono poi un sistema di promozioni e retrocessioni (\"ascensos\" e \"descensos\"): le migliori squadre di ogni categoria acquisiscono il diritto di disputare la stagione successiva nella categoria immediatamente superiore, mentre le peggiori vengono \"punite\" per la loro prestazione negativa venendo inserite nella categoria immediatamente inferiore.\nPer quanto riguarda le retrocessioni, tuttavia, esiste una differenza sostanziale rispetto ai campionati europei. In alcune categorie (per esempio nella Primera Divisi\u00f3n e nella Primera Nacional) il \"descenso\" viene regolato attraverso il complicato sistema del \"promedio\". Il regolamento, cio\u00e8, prevede che a retrocedere siano soltanto le squadre con la peggior media punti calcolata considerando la permanenza nella categoria di quella squadra. Attualmente, ad esempio, il regolamento della Primera Divisi\u00f3n 2016 prevede che retrocede la squadra con il peggior \"promedio\", considerando ai fini di questo calcolo le ultime tre stagioni di ogni squadra nella categoria.\nNella struttura del calcio argentino si riflette ancora la divisione fra squadre direttamente affiliate alla AFA e squadre soltanto indirettamente affiliate che provengono dall\u2032\"interior\". Mentre per i primi due livelli (Primera Divisi\u00f3n e Primera Nacional) la divisione non ha alcuna rilevanza, per le categorie inferiori la divisione assume importanza organizzativa.\nAl di sotto della Primera B Nacional, le squadre facenti parte direttamente della AFA disputano i campionati della Primera B, Primera C e Primera D. Abitualmente questi campionati vengono definiti della zona \"Metropolitana\" perch\u00e9 a questi tornei partecipano soltanto le squadre della citt\u00e0 di Buenos Aires, del suo \"conurbano\" e venti squadre delle citt\u00e0 di Rosario, La Plata, Santa Fe, Z\u00e1rate, Campana, Luj\u00e1n, Jun\u00edn, Pilar e Ca\u00f1uelas che fin dall\u2032inizio della loro storia si sono aggregate alla AFA. Le squadre affiliate alla AFA per via indiretta (cio\u00e8 grazie alla loro affiliazione alle leghe regionali che si sono federate con la AFA) disputano il Torneo Federal A e il Torneo Regional Federal. Questi tornei vengono definiti dell\"interior\" allo scopo di rimarcare la provenienza delle squadre che vi militano dal resto del paese. Tuttavia, nonostante la loro affiliazione alle differenti leghe regionali, l\u2032organizzazione e la regolamentazione di questi campionati \u00e8 affidata al \"Consejo Federal\" della AFA.\nAl di sotto del quinto livello esistono poi i vari campionati regionali, esistenti naturalmente soltanto per le squadre indirettamente affiliate alla AFA."}
{"id": "3132699", "revid": "1318658", "url": "https://it.wikipedia.org/wiki?curid=3132699", "title": "Rinascimento del Weser", "text": "Il termine \"Rinascimento del Weser\" (in lingua tedesca: \"Weser-Renaissance\" o \"Weserrenaissance\") fa riferimento ad un particolare stile architettonico tardo-rinascimentale, tipico della Germania nord-occidentale (Brema, Bassa Sassonia e Vestfalia e zone limitrofe), dov'era in auge tra il 1520 e il 1640.\nPrende il nome dal Weser (il fiume che scorre da Hann. M\u00fcnden, in Bassa Sassonia, fino a Bremerhaven, nello Stato di Brema, e che attraversa anche la citt\u00e0 di Brema), in quanto proprio da questo fiume veniva estratta l'argilla utilizzata per costruire gli edifici. Il termine fu coniato nel 1912 da Richard Klapheck.\nLo stile, che combina elementi del Rinascimento italiano ad elementi del Rinascimento dell'Europa occidentale, si caratterizza per l'ampio uso di frontoni, pinnacoli, sporti, ecc. e fu utilizzato soprattutto per la costruzione di edifici pubblici (castelli, municipi, ecc.).\nTra i monumenti pi\u00f9 famosi in questo stile, vi \u00e8 il Municipio di Brema, incluso dall'UNESCO nel patrimonio mondiale dell'Umanit\u00e0."}
{"id": "3132702", "revid": "1543377", "url": "https://it.wikipedia.org/wiki?curid=3132702", "title": "Sonneborn", "text": "Sonneborn \u00e8 un comune di abitanti della Turingia, in Germania.\nAppartiene al circondario (\"Landkreis\") di Gotha.\nStoria.\nFino al 1\u00ba gennaio 2019 il comune di Sonneborn era parte della Verwaltungsgemeinschaft Mittleres Nessetal; da tale data il nuovo comune di Nessetal assunse il ruolo di \"comune sussidiario\" (\"Erf\u00fcllende Gemeinde\") nei confronti di Sonneborn."}
{"id": "3132706", "revid": "1543377", "url": "https://it.wikipedia.org/wiki?curid=3132706", "title": "Wangenheim", "text": "Wangenheim \u00e8 una frazione del comune tedesco di Nessetal, nel Land della Turingia.\nStoria.\nIl 1\u00ba gennaio 2019 il comune di Wangenheim venne fuso con i comuni di Ballst\u00e4dt, Br\u00fcheim, Bufleben, Friedrichswerth, Goldbach, Haina, Hochheim, Remst\u00e4dt, Warza e Westhausen, formando il nuovo comune di Nessetal."}
{"id": "3132707", "revid": "254822", "url": "https://it.wikipedia.org/wiki?curid=3132707", "title": "Pala San Niccol\u00f2", "text": ""}
{"id": "3132710", "revid": "1543377", "url": "https://it.wikipedia.org/wiki?curid=3132710", "title": "Warza", "text": "Warza \u00e8 una frazione del comune tedesco di Nessetal, nel Land della Turingia.\nStoria.\nIl 1\u00ba gennaio 2019 il comune di Warza venne fuso con i comuni di Ballst\u00e4dt, Br\u00fcheim, Bufleben, Friedrichswerth, Goldbach, Haina, Hochheim, Remst\u00e4dt, Wangenheim e Westhausen, formando il nuovo comune di Nessetal."}
{"id": "3132713", "revid": "1543377", "url": "https://it.wikipedia.org/wiki?curid=3132713", "title": "Westhausen (Gotha)", "text": "Westhausen \u00e8 una frazione del comune tedesco di Nessetal, nel Land della Turingia.\nStoria.\nIl 1\u00ba gennaio 2019 il comune di Westhausen venne fuso con i comuni di Ballst\u00e4dt, Br\u00fcheim, Bufleben, Friedrichswerth, Goldbach, Haina, Hochheim, Remst\u00e4dt, Wangenheim e Warza, formando il nuovo comune di Nessetal."}
{"id": "3132715", "revid": "287204", "url": "https://it.wikipedia.org/wiki?curid=3132715", "title": "Bienst\u00e4dt", "text": "Bienst\u00e4dt \u00e8 un comune di 715 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Nesseaue."}
{"id": "3132716", "revid": "35055079", "url": "https://it.wikipedia.org/wiki?curid=3132716", "title": "Eccellenza Calabrese", "text": ""}
{"id": "3132720", "revid": "110157", "url": "https://it.wikipedia.org/wiki?curid=3132720", "title": "Eschenbergen", "text": "Eschenbergen \u00e8 un comune di 748 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Nesseaue."}
{"id": "3132721", "revid": "1305772", "url": "https://it.wikipedia.org/wiki?curid=3132721", "title": "Riconoscimento del parlatore", "text": "Per riconoscimento del parlante (dall'inglese \"speaker recognition\") si intende il processo di validazione dell'identit\u00e0 che un utente dichiara, utilizzando le caratteristiche estratte dalla sua voce.\nStoria.\nIl riconoscimento del parlante ha una storia lunga quattro decenni e utilizza le caratteristiche acustiche del parlato che si \u00e8 scoperto caratterizzare al meglio i diversi individui (cio\u00e8 che differiscono maggiormente al variare dell'individuo). Queste caratteristiche riflettono sia quelle dell'anatomia (come la dimensione e la forma del collo e della bocca) che quelle comportamentali (come l'altezza della voce o la cadenza del parlato).\nLa \"speaker verification\" ha guadagnato il titolo di misurazione biometrica al riconoscimento del parlante. Ente pioniere in Italia per questa disciplina \u00e8 stato lo CSELT di Torino, che nel 1983 applic\u00f2 il primo brevetto internazionale in Europa e uno dei primi a livello internazionale.\nDifferenza da termini simili.\nC'\u00e8 una differenza fra riconoscimento del parlante (riconoscere chi sta parlando) e riconoscimento vocale (riconoscere cosa viene detto). Questi due concetti (e le corrispondenti locuzioni) sono confusi frequentemente. C'\u00e8 anche una differenza fra l'atto di autenticare un utente (a cui ci si riferisce spesso col termine \"autenticazione del parlante\", \"verifica del parlante\" o, pi\u00f9 spesso, con i termini inglesi \"speaker verification\" e \"speaker authentication\") e quello di identificare l'utente (a cui ci si riferisce solitamente col termine \"identificazione del parlante\" o con l'inglese \"speaker identification\"). C'\u00e8 spesso confusione anche con il processo di \"speaker diarisation\" (riconoscimento di quando interviene il medesimo parlante).\nVerifica/Identificazione.\nCi sono due principali applicazione delle tecnologie e delle tecniche di riconoscimento del parlante:\nIn altre parole la verifica del parlante \u00e8 un confronto 1:1, dove la voce di un parlante \u00e8 confrontata con un'unica impronta vocale (o \"modello del parlante\"), mentre l'identificazione \u00e8 un confronto 1:N dove la voce \u00e8 confrontata con N modelli distinti.\nDal punto di vista della sicurezza, l'identificazione \u00e8 diversa dalla verifica. Per esempio presentare il passaporto all'imbarco di un aeroporto \u00e8 un processo di verifica - il personale confronta la faccia dell'individuo con la fotografia nel documento. Viceversa il poliziotto che confronta l'identikit di un malvivente con un database di criminali precedentemente archiviato \u00e8 un processo di identificazione.\nLa verifica del parlante pu\u00f2 essere impiegata per l'accesso a sistemi sicuri in aggiunta ad altre tecniche di accesso. Questi sistemi generalmente operano con la consapevolezza dell'utente e richiedono la loro cooperazione. I sistemi di identificazione del \"parlante\" sono realizzati solitamente senza prevedere la cooperazione del parlante.\nNelle applicazioni forensi \u00e8 comune effettuare prima il processo di identificazione, per creare una lista di migliori candidati e quindi una serie di processi di verifica per determinare il risultato finale.\nFasi.\nOgni sistema di riconoscimento del parlante ha due fasi: una fase di raccolta dati (\"enrollment\") e una fase di verifica.\nDurante la fase di raccolta dati la voce del parlante viene registrata e da essa vengono estratte un certo numero di caratteristiche per formare un'impronta vocale, o modello. Nella fase di verifica un campione vocale (\"utterance\") \u00e8 confrontato con l'impronta vocale precedentemente creata. Per i sistemi di identificazione, i campioni vengono confrontati con varie impronte vocali, per trovare i risultati pi\u00f9 simili, mentre nei sistemi di verifica i campioni sono confrontati con una sola impronta vocale. Per questo motivo la verifica \u00e8 solitamente pi\u00f9 veloce dell'identificazione.\nVarianti del riconoscimento del parlante.\nI sistemi di riconoscimento del parlante si suddividono in due categorie: dipendenti dal messaggio (o \"text-dependent\") e indipendenti dal messaggio (\"text-independent\"), a seconda che il messaggio pronunciato durante la fase di raccolta dati debba coincidere o meno con quello pronunciato durante la fase di verifica.\nNei sistemi dipendenti dal messaggio il messaggio pu\u00f2 essere comune a tutti i parlatori (per esempio una parola d'ordine comune) o univoco. In aggiunta \u00e8 possibile usare delle informazioni segrete condivise (o \"shared-secrets\", come ad esempio parole d'ordine o PIN) o delle informazioni basate sulla conoscenza, al fine di creare scenari di autenticazione a pi\u00f9 fattori.\nNei sistemi di identificazione si utilizzano pi\u00f9 spesso sistemi indipendenti dal messaggio, poich\u00e9 non richiedono la collaborazione del parlante. In questo caso il messaggio pronunciato nella fase di identificazione \u00e8 diverso da quello utilizzato in fase di raccolta ed entrambe le fasi possono avvenire senza la consapevolezza del parlante, come nel caso di alcune applicazioni forensi.\nPoich\u00e9 le tecnologie indipendenti dal messaggio non possono confrontare direttamente quello che viene detto nelle due fasi di raccolta e verifica, le applicazioni di verifica che ne fanno uso spesso impiegano anche sistemi di riconoscimento vocale per determinare cosa viene detto in fase di autenticazione.\nTecnologie.\nLe varie tecnologie utilizzate per processare e immagazzinare le impronte vocali includono la stima della frequenza, i modelli di Markov nascosti (HMM), i modelli di misture gaussiane (GMM), gli algoritmi di \"pattern matching\", le reti neurali, le matrici di rappresentazione, la quantizzazione vettoriale, e gli alberi di decisione. Alcuni sistemi utilizzano anche tecniche \"anti-parlante\", come i \"cohort model\" o i modelli ambientali.\nIl livello dei rumori d'ambiente pu\u00f2 essere tale da impedire la registrazione dei campioni sia nella fase di raccolta che in quella di verifica. Algoritmi di riduzione del rumore possono essere utilizzati per migliorare l'accuratezza, ma l'applicazione scorretta di tali algoritmi pu\u00f2 avere l'effetto contrario. La qualit\u00e0 dei risultati \u00e8 influenzata dalle condizioni di registrazione e generalmente degrada quando le condizioni nella fase di verifica non coincidono con quelle della fase di raccolta. In questo contesto le condizioni includono le condizioni ambientali (rumore, musica in sottofondo, ecc.), il comportamento dell'utente (differente cadenza, stato d'animo, ecc.), ma anche le condizioni del canale trasmissivo (cambio del microfono utilizzato, ecc.). Anche il normale cambiamento della voce dovuto all'et\u00e0 pu\u00f2 inficiare il buon funzionamento del sistema, pertanto alcuni sistemi aggiornano i modelli dei parlatori dopo ogni verifica completata con successo. Gli effetti sulla sicurezza imposti dall'adattamento automatico sono ancora oggetto di dibattito.\nLe rilevazioni biometriche sono ritenute non invasive: generalmente si utilizzano i microfoni e le tecnologie di trasmissione della voce esistenti (come i normali apparati telefonici di rete fissa o mobile).\nL'identificazione del parlante per l'applicazione forense, generalmente fa uso non solo di misure elettroniche, ma anche di specifiche capacit\u00e0 di ascolto di esperti, necessarie affinch\u00e9 l'identificazione possa ritenersi accurata."}
{"id": "3132727", "revid": "1448629", "url": "https://it.wikipedia.org/wiki?curid=3132727", "title": "Ursus americanus kermodei", "text": "L'orso kermode (Ursus americanus kermodei), chiamato anche \u00aborso spirito\u00bb, \u00e8 una sottospecie di orso nero americano che vive lungo le coste centrali e settentrionali della Columbia Britannica, molto nota per il fatto che 1/10 della sua popolazione esistente \u00e8 composta da esemplari dalla pelliccia bianca o color crema. Questa colorazione \u00e8 dovuta ad un allele recessivo molto comune nella popolazione. Non si tratta di esemplari albini e non sono neanche pi\u00f9 strettamente imparentati con gli orsi polari o con gli orsi bruni \u00abbiondi\u00bb delle \u00abIsole ABC\u00bb dell'Alaska di altri membri della stessa specie.\nA causa del loro aspetto simile ad un fantasma, gli \u00aborsi spirito\u00bb giocano un ruolo prevalente nella mitologia dei Nativi canadesi e americani dell'area.\nL'orso kermode s'incontra sulle coste dall'Isola della Principessa Reale a Prince Rupert e nell'interno si spinge fino ad Hazelton. Le popolazioni indigene lo conoscono con il nome di \"Moksgm'ol\". Nel febbraio del 2006 il Governatore della Columbia Britannica annunci\u00f2 l'intenzione di proclamare l'orso kermode animale ufficiale dello Stato. I maschi possono raggiungere o superare i 225 kg di peso, mentre le femmine, pi\u00f9 piccole, raggiungono al massimo i 135 kg. Ritti in piedi sono alti 180 cm.\nLa sottospecie prende il nome da Francis Kermode, ex direttore del Museo Reale della Columbia Britannica e collega di William Hornaday, lo zoologo che descrisse per primo l'animale."}
{"id": "3132728", "revid": "110157", "url": "https://it.wikipedia.org/wiki?curid=3132728", "title": "Antone\u0219ti (Cantemir)", "text": "Antone\u015fti \u00e8 un comune della Moldavia situato nel distretto di Cantemir di 1.526 abitanti al censimento del 2004.\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3132730", "revid": "110157", "url": "https://it.wikipedia.org/wiki?curid=3132730", "title": "Pav\u013eany", "text": "Pav\u013eany (in ungherese \"Szepesszentp\u00e1l\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1245."}
{"id": "3132731", "revid": "287204", "url": "https://it.wikipedia.org/wiki?curid=3132731", "title": "Josep Maria Bocabella", "text": "Proprietario di un'antica tipografia e libreria religiosa a Barcellona, fece un viaggio a Roma nel 1861 a seguito del quale divenne un grande devoto di San Giuseppe con la vocazione di sviluppare i valori della famiglia cristiana. Fond\u00f2 a questo scopo l\"'Asociaci\u00f3n de Devotos de San Jos\u00e9\" (1866), che arriv\u00f2 ad avere 600.000 soci, e la rivista \"El propagador de la devoci\u00f3n a San Jos\u00e9\" (1866), ispirandosi all'omonima rivista \"Propagateur de la d\u00e9votion a Saint Joseph\") pubblicata dal salesiano Joseph Huguet a Sainte-Foy di Digione, Francia. La rivista, che aveva una tiratura iniziale di 25.000 esemplari \u00e8 ancora pubblicata con il nome di \"Temple\".\nBocabella ide\u00f2 la costruzione di una chiesa cattolica dedicata alla Sacra Famiglia, chiesa che avrebbe poi preso il nome di Templo Expiatorio de la Sagrada Familia. \nBocabella incaric\u00f2 del progetto Francisco de Paula del Villar y Lozano, che ide\u00f2 un complesso neogotico, seguendondo l'idea di Bocabella di ispirarsi al Santuario di Loreto. Villar, tuttavia, rinunci\u00f2 all'ncarico, nel 1883, per contrasti con Joan Martorell, architetto di Bocabella. Anche Martorell, a cui era stata affidata la progettazione rinunzi\u00f2 ed essa, infine fu affidata a Antoni Gaud\u00ed, che ne fece il suo capolavoro.\nJosep Maria Bocabella \u00e8 sepolto nella cappella Santo Cristo nella Sagrada Familia."}
{"id": "3132737", "revid": "3115", "url": "https://it.wikipedia.org/wiki?curid=3132737", "title": "Gran\u010d-Petrovce", "text": "Gran\u010d-Petrovce (in ungherese \"Garancspetr\u00f3c\", in tedesco \"Grantsch-Petrowitz\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1292."}
{"id": "3132745", "revid": "767487", "url": "https://it.wikipedia.org/wiki?curid=3132745", "title": "L\u00fa\u010dka (Levo\u010da)", "text": "L\u00fa\u010dka (in ungherese \"Szepesr\u00e9t\", in tedesco \"Wieschen\", in polacco \"L\u00faczka\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1273."}
{"id": "3132746", "revid": "287204", "url": "https://it.wikipedia.org/wiki?curid=3132746", "title": "Riflesso di Bezold-Jarisch", "text": "Il riflesso di Bezold-Jarisch \u00e8 un riflesso vagale di tipo inibitorio, che pu\u00f2 essere innescato da una vasodilatazione delle vene periferiche. Tale fenomeno, che deve il suo nome agli scopritori Albert von Bezold e Adolf Jarisch Junior, rappresenta una delle possibili cause di sincope, detta, in questo caso, sincope neuromediata, caratterizzata da bradicardia e bradipnea. La reazione \u00e8 un riflesso del chemorecettore attraverso il nervo vago, trasmesso nel nucleo solitario.\nFisiopatologia.\nClassicamente il riflesso di Bezold-Jarisch \u00e8 associato ad una triade clinica costituita da apnea, bradicardia e ipotensione.\nUna postura eretta prolungata provoca un certo grado di accumulo di sangue negli arti inferiori che pu\u00f2 portare a una riduzione del volume intracardiaco. Questo fenomeno si aggrava se l'individuo \u00e8 disidratato. L'ipotensione arteriosa risultante viene rilevata nei barorecettori del seno carotideo e le fibre nervose afferenti da questi recettori innescano segnali autonomi che aumentano la frequenza cardiaca e la contrattilit\u00e0. Tuttavia, i recettori di pressione nella parete e le trabecole del ventricolo sinistro insufficientemente riempito possono quindi rilevare gli stimoli, attivando i nervi afferenti tramite le fibre C ad alta pressione di questi recettori. Essi possono rispondere inviando segnali che innescano la bradicardia paradossa e una ridotta contrattilit\u00e0, con conseguente ipotensione arteriosa improvvisa. \nIl riflesso di Bezold-Jarisch \u00e8 responsabile della bradicardia sinusale che si verifica comunemente entro i primi 60 minuti a seguito di un infarto miocardico acuto, e spiega l'insorgenza del blocco del nodo atrio-ventricolare (AV) nel contesto del miocardio posteriore o inferiore . La bradicardia in questo contesto pu\u00f2 essere trattata con atropina. Il riflesso di Bezold-Jarisch \u00e8 stato suggerito come possibile causa di bradicardia profonda e collasso circolatorio dopo anestesia spinale.Inoltre, \u00e8 una delle complicanze del blocco del plesso brachiale interscalenico.ll riflesso si verifica con diverse sostanze chimiche biologicamente attive, come nicotina e capsaicina, quando si raggiungono aree sensibili. Alcuni alcaloidi, bradichinina, peptidi atriali natriuretici, prostanoidi, nitrovasodilatori, antagonisti del recettore dell'angiotensina II tipo 1 (AT1) e agonisti della serotonina possono suscitare il riflesso.\nIn condizioni di normalit\u00e0, cali pressori rilevati dai barocettori (sensori della pressione) situati a livello del seno carotideo provocano una risposta caratterizzata da aumento della frequenza cardiaca e della forza di contrazione del muscolo cardiaco; ci\u00f2 serve per assicurare un'adeguata perfusione agli organi. A livello ventricolare per\u00f2 una forte contrazione (dovuta allo stimolo primariamente evocato dai recettori del seno carotideo) su una cavit\u00e0 ventricolare relativamente vuota (a causa del ridotto ritorno venoso) pu\u00f2 provocare una reazione paradossa: il riflesso in questione consiste nell'impropria eccitazione dei barocettori situati a livello del ventricolo sinistro che inducono una riduzione di frequenza e contrattilit\u00e0 tali da aggravare l'ipotensione arteriosa preesistente.\nLa sincope riflessa (vasodepressore) o sincope vasovagale ha origine con l'attivazione di aree specifiche nella corteccia cerebrale. In effetti, la stimolazione delle aree nel giro cingolato anteriore pu\u00f2 innescare la sincope. Sebbene la causa esatta non sia nota, in alcuni casi la sincope riflessa \u00e8 stata attribuita all'attivazione del riflesso di Bezold-Jarisch. Questo riflesso, originariamente descritto come la risposta cardio-respiratoria all'iniezione endovenosa di alcaloidi provoca bradicardia, ipotensione e apnea. Negli animali da esperimento, la stimolazione dei barorecettori arteriosi o dei barorecettori ventricolari da parte di molte sostanze chimiche (alcaloidi, nicotina, capsaicina, istamina, serotonina, serpente e veleni di insetti) pu\u00f2 anche innescare il riflesso di Bezold-Jarisch. Nelle persone, l'iniezione coronarica di materiale di contrasto o di agenti trombolitici pu\u00f2 causare sincope riflessa, presumibilmente stimolando i recettori ventricolari che provocano il riflesso di Bezold-Jarisch. \u00c8 possibile che questi stimoli chimici attivino i medesimi canali sensibili al tratto transitorio (TRP) dei barorecettori arteriosi che sono normalmente attivati dall'ipertensione.\nNegli esseri umani, gli stimoli chiaramente distinti da quelli noti per iniziare un riflesso di Bezold-Jarisch possono anche suscitare sincope riflessa e provocare una massiccia stimolazione del sistema parasimpatico e l'abolizione del tono simpatico."}
{"id": "3132751", "revid": "35055358", "url": "https://it.wikipedia.org/wiki?curid=3132751", "title": "Weser-Renaissance", "text": ""}
{"id": "3132755", "revid": "767487", "url": "https://it.wikipedia.org/wiki?curid=3132755", "title": "Alpe Masnee", "text": "L'Alpe Masnee \u00e8 un gruppo di piccoli rifugi alpini, situati nel comune di Maggia, nel Canton Ticino, nella Valle del Salto nelle Alpi Lepontine a 2.063\u00a0m s.l.m.\nStoria.\nFu inaugurato nel 2010.\nCaratteristiche e informazioni.\nSono 5 piccole cascine ben inserite nell'ambiente circostante. Una cascina \u00e8 stata ricavata da un sasso spiovente (spr\u00fcch), mentre le altre sono anch'esse in sasso ma costruite in modo normale. In una cascina sono a disposizione due piani di cottura, uno a legna e uno a gas, completi di utensili di cucina. I posti letto sono suddivisi In una seconda vi \u00e8 il refettorio di 9 posti. Nella terza e nella quarta vi sono i posti letto, e nella quinta i servizi igienici e l'acqua corrente sono in capanna. Il riscaldamento \u00e8 a legna, l'illuminazione \u00e8 elettrica."}
{"id": "3132757", "revid": "339392", "url": "https://it.wikipedia.org/wiki?curid=3132757", "title": "Capanna Masnee", "text": ""}
{"id": "3132758", "revid": "124123", "url": "https://it.wikipedia.org/wiki?curid=3132758", "title": "Morti nel 135 a.C.", "text": ""}
{"id": "3132761", "revid": "767487", "url": "https://it.wikipedia.org/wiki?curid=3132761", "title": "Spi\u0161sk\u00fd Hrhov", "text": "Spi\u0161sk\u00fd Hrhov (in passato \"Harchov\", in ungherese \"G\u00f6rg\u0151\", in tedesco \"Gorgau\") \u00e8 un comune della Slovacchia facente parte del distretto di Levo\u010da, nella regione di Pre\u0161ov. Si trova tra Levo\u010da e Spi\u0161sk\u00e9 Podhradie.\nStoria.\nLa regione contiene alcuni resti del Neolitico, ma le prime menzioni storiche riferite a Spi\u0161sk\u00fd Hrhov risalgono al 1243. In origine vi erano due villaggio chiamati Hrhov, uno slovacco e l'altro tedesco; il villaggio divenne propriet\u00e0 della famiglia Cz\u00e1ky nel XIX secolo, e la loro abitazione neobarocca esiste ancora (anche se in stato di abbandono).\nIl villaggio, conosciuto per il suo artigianato, contiene la pittoresca chiesa gotica di San Simone e San Jude; esiste anche un ponte medievale in pietra, uno dei pochi che ancora ne esistono di questo tipo."}
{"id": "3132768", "revid": "124123", "url": "https://it.wikipedia.org/wiki?curid=3132768", "title": "Nati nel 609", "text": ""}
{"id": "3132773", "revid": "643494", "url": "https://it.wikipedia.org/wiki?curid=3132773", "title": "Georgia Engel", "text": "Recit\u00f2 anche in alcuni musical, tra cui \"The Drowsy Chaperone\" e \"Hello Dolly!\" a Broadway.\nEra sorella di Robin Engel, che fu nominata Miss Hawaii nel 1967."}
{"id": "3132778", "revid": "729019", "url": "https://it.wikipedia.org/wiki?curid=3132778", "title": "Isola Mocha", "text": "Mocha (in spagnolo: Isla Mocha) \u00e8 una piccola isola cilena situata ad ovest della costa della provincia di Arauco, nell'Oceano Pacifico. L'isola ha una superficie di circa 48\u00a0km\u00b2 (19 sq mi), con una piccola catena montuosa che l'attraversa da nord a sud. Nella mitologia mapuche le anime dei morti si dirigono verso ovest per visitare quest'isola.\nEssa ospita oggi la Riserva nazionale dell'Isola Mocha, una riserva naturale che copre approssimativamente il 45% della superficie dell'isola. La localit\u00e0 \u00e8 nota per numerosi relitti storici di navi. Le acque al largo dell'isola sono inoltre un luogo popolare per la pesca da diporto.\nStoria.\nL'isola Mocha fu abitata in tempi storici da una popolazione indigena costiera di mapuche conosciuti come i lafkenche. Fu scoperta da Juan Bautista Pastene il 10 settembre 1544 e battezzata Isla de San Nicolas de Tolentino.\nSecondo Juan Ignacio Molina, nel 1614 il capitano olandese Joris van Spilbergen osserv\u00f2 l'uso di \"chiliquenes\" (un tipo di lama) da parte dei Mapuche dell'Isola Mocha come animali da tiro.\nL'isola Mocha era regolarmente visitata da pirati dei Paesi Bassi e dell'Inghilterra. Si sa ad esempio che Francis Drake e Olivier van Noort usarono l'isola come base di rifornimento. Mentre la stava visitando durante la sua circumnavigazione del globo, Drake fu gravemente ferito dai mapuche ostili che abitavano l'isola.\nAlla fine i mapuche furono deportati nel 1685 dal governatore Jos\u00e9 de Garro, dall'isola Mocha a una \"reducci\u00f3n\" nella pianura sulla riva destra del fiume B\u00edo B\u00edo chiamata valle di Mocha, dove sorse in seguito la moderna citt\u00e0 di Concepci\u00f3n (Cile).\nLe acque al largo dell'isola sono famose anche per aver ospitato un famoso capodoglio albino del XIX secolo, Mocha Dick, che serv\u00ec da ispirazione per la balena immaginaria Moby Dick nell'omonimo romanzo del 1851 di Herman Melville.\nTurismo.\nIl turismo \u00e8 una delle principali attivit\u00e0 economiche dell'isola, famosa per la bellezza delle sue spiagge e delle sue acque, assai adatte alla pesca da diporto. \u00c8 possibile alloggiare presso l'unico albergo dell'isola o, pi\u00f9 comunemente, presso famiglie. I collegamenti pi\u00f9 rapidi sono per via aerea, noleggiando un passaggio dall'aeroporto Carriel Sur di Concepci\u00f3n o dall'aerodromo di Tir\u00faa."}
{"id": "3132787", "revid": "3115", "url": "https://it.wikipedia.org/wiki?curid=3132787", "title": "Beharovce", "text": "Beharovce (in ungherese \"Behar\u00f3c\", in tedesco \"Beharowitz\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1338."}
{"id": "3132788", "revid": "3115", "url": "https://it.wikipedia.org/wiki?curid=3132788", "title": "Brutovce", "text": "Brutovce (in ungherese \"Szepesszentl\u0151rinc\", in tedesco \"Brutowitz\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1319."}
{"id": "3132789", "revid": "1782831", "url": "https://it.wikipedia.org/wiki?curid=3132789", "title": "Nika Futterman", "text": ""}
{"id": "3132790", "revid": "110157", "url": "https://it.wikipedia.org/wiki?curid=3132790", "title": "Ordzovany", "text": "Ordzovany (in ungherese \"Ragy\u00f3c\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1260."}
{"id": "3132792", "revid": "3115", "url": "https://it.wikipedia.org/wiki?curid=3132792", "title": "Bijacovce", "text": "Bijacovce (in ungherese \"Szepesmindszent\", in tedesco \"Biazowitz\" o \"Betendorf\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1258.\nIl villaggio si trova lungo la famosa Via Gotica e la sua chiesa risale al XIII secolo; esiste anche una residenza del XVIII secolo, costruita tra il 1780 ed il 1785 dalla famiglia Czaky. L'ultima ristrutturazione risale al 1955, ma attualmente la residenza non \u00e8 visitabile, dato che \u00e8 stata trasformata in scuola. Tuttavia, vicino all'edificio, vi \u00e8 un parco in cui si possono osservare dei cervi."}
{"id": "3132801", "revid": "92723", "url": "https://it.wikipedia.org/wiki?curid=3132801", "title": "Hubert Work", "text": "Biografia.\nFu il quarantasettesimo direttore generale delle poste degli Stati Uniti d'America sotto il presidente degli Stati Uniti d'America Warren Gamaliel Harding (ventinovesimo presidente). Nato nello Stato di Pennsylvania, conosciuto come il \"silenzioso Cal\" crebbe a Plymouth Notch, stato del Vermont, studi\u00f2 all'Universit\u00e0 del Michigan, in seguito pratic\u00f2 legge a Northampton, stato del Massachusetts.\nPer quanto riguarda le altre cariche ricoperte fu Segretario degli Interni dal 1923 al 1928, spos\u00f2 Laura M. Arbuckle. Alla sua morte il corpo venne sepolto all'Arlington National Cemetery, Arlington, omonima contea, Virginia."}
{"id": "3132802", "revid": "385321", "url": "https://it.wikipedia.org/wiki?curid=3132802", "title": "Soom", "text": ""}
{"id": "3132803", "revid": "1543377", "url": "https://it.wikipedia.org/wiki?curid=3132803", "title": "Ruggero Giovannelli", "text": "Biografia.\nLe notizie sulla sua formazione musicale sono tuttora incerte e si suppone che, avendo vissuto e operato in area romana, sia stato allievo di Giovanni Pierluigi da Palestrina.\nLa sua attivit\u00e0 compositiva \u00e8 documentata dal 1582.\nNel 1583 divenne \"maestro di cappella\" alla Chiesa di San Luigi dei Francesi, incarico che mantenne fino al 1591, anno in cui pass\u00f2 al Collegio Germanico. Dal 12 marzo 1594 fu maestro della Cappella Giulia al posto del Palestrina. Il 7 aprile 1599 fu assunto in Cappella Pontificia come tenore, ricoprendo nel 1612 la carica di maestro \"pro tempore\". Il 7 aprile 1624 fu giubilato dal servizio e cess\u00f2 la sua attivit\u00e0 di cantore papale.\nNel 1614 circa contribu\u00ec alla nuova edizione del Graduale Romano, nota come \"Medicea\".\nFu anche al servizio del cardinale Pietro Aldobrandini e del duca Giovanni Angelo Altemps, per la cappella del quale compose alcune musiche. Collabor\u00f2 inoltre con l'Oratorio dei Filippini.\nMor\u00ec a Roma il 7 gennaio del 1625 e i cantori ne portarono le spoglie in processione sino alla Chiesa di Santa Marta, dove furono tumulate.\nStile.\nGiovannelli compose sia musica sacra sia profana, quest'ultima prevalentemente su testi di Tasso, Guarini e soprattutto Jacopo Sannazaro, gran parte della quale ci \u00e8 pervenuta solo in forma manoscritta. La produzione sacra di Giovannelli segue i canoni della tradizione musicale di scuola palestriniana, tuttavia dopo il 1600 il musicista adott\u00f2 alcune innovazioni stilistiche, accogliendo le principali istanze della prima era barocca, come il concertato e il basso continuo, componendo anche alcune messe e mottetti in stile policorale (fino a 12 voci in 3 cori), sebbene sia stata formulata l'ipotesi che avversasse tale nuovo stile. Giovannelli compose inoltre madrigali, villanelle e canzonette, tra cui tre libri di madrigali a cinque voci e due libri a quattro voci, oltre a un notevole numero di canzoni profane non pubblicate; la maggior parte di queste musiche sono da ascrivere al periodo 1580-1600.\nPer la notoriet\u00e0 che raggiunse, dal 1591 le sue composizioni furono stampate anche all'estero.\nParte della sua opera \u00e8 andata perduta o \u00e8 ancora manoscritta.\nOpere.\nSembra che Giovannelli abbia pubblicato almeno tre volumi di cinque libri, mottetti a tre e cinque parti e canzonette a tre parti (1592); \"Villanelle a 3 voci\" (1593); \"Messe\" (1593); \"Mottetti\" (1594); \"Madrigali\" (1586); \"Libro III a cinque voci\" (1599); \"Vilanelle a 5 voci\" (1608). Vi sono messe, mottetti, e salmi in manoscritti custoditi presso la Biblioteca vaticana, e fra questi un \"Miserere\" per quattro e otto voci e una messa a otto voci, scritta sul madrigale di Palestrina, \"Vestiva i colli\". Altri madrigali sono contenuti nelle collezioni di Scotto e Phalesius, e mottetti e salmi in quelle di Fabio Constantini e Proske."}
{"id": "3132809", "revid": "729019", "url": "https://it.wikipedia.org/wiki?curid=3132809", "title": "Strada statale 1 dir dei Balzi Rossi", "text": "La strada statale 1 dir dei Balzi Rossi \u00e8 una strada statale italiana dalla lunghezza di circa 3,5 chilometri, interamente all'interno del comune ligure di Ventimiglia. La strada costituisce un'alternativa al tratto finale della strada statale 1 Via Aurelia in prossimit\u00e0 del confine francese.\nStoria.\nEssa venne classificata come strada statale nel 1989, assumendo la numerazione 1 dir e i seguenti capisaldi d'itinerario: \"Innesto strada statale n. 1 in localit\u00e0 Latte di Ventimiglia - Confine di Stato con la Francia a Ponte San Ludovico.\"\nDescrizione.\nLa strada costituisce una diramazione dell'Aurelia ed ha inizio in localit\u00e0 Latte. Parte del percorso corre in galleria per superare il promontorio dei Balzi Rossi. La strada ha termine in localit\u00e0 Ponte San Ludovico, in corrispondenza del confine di stato con la Francia."}
{"id": "3132812", "revid": "1347902", "url": "https://it.wikipedia.org/wiki?curid=3132812", "title": "Stasimuseum", "text": "Lo Stasimuseum si trova a Berlino nel quartiere di Lichtenberg. La sede del museo \u00e8 stata sede dal 1950 al 1990 del Ministero Della Sicurezza di Stato della DDR. Il museo \u00e8 una raccolta di oggetti, foto e documenti riconducibili all'attivit\u00e0 della Stasi.\nLa storia.\nIl Ministero per la Sicurezza dello Stato fu creato nel febbraio del 1950 e fu posto nell'attuale sede del museo. A seguito del crollo del Muro di Berlino il 15 gennaio 1990 numerosi dimostranti assalirono il palazzo al fine di preservare e non far disperdere l'ingente documentazione raccolta nella quarantennale attivit\u00e0 della Stasi, che all'approssimarsi della Riunificazione tedesca stava venendo distrutto dal personale della Stasi per cancellare le prove dei propri crimini. Il 31 marzo 1990 il Ministero della Sicurezza dello Stato cess\u00f2 di esistere. Al fine di preservare la memoria dell'attivit\u00e0 di oppressione della Stasi il 7 novembre 1990 fu creato lo Stasimuseum. Nel 2010 il museo \u00e8 stato trasferito provvisoriamente presso il blocco 22 di Ruschestra\u00dfe 103, che si trova di fronte al blocco 1, sede storica del museo, in quanto tale edificio \u00e8 in ristrutturazione. All'inizio del 2012, il museo \u00e8 stato riportato nel suo edificio storico.\nIl museo.\nAttualmente il museo \u00e8 suddiviso in due piani, la descrizione degli oggetti e dei documenti sono solo in tedesco. All'ingresso \u00e8 possibile richiedere una breve guida in inglese. Gli oggetti contenuti sono principalmente riconducibili all'attivit\u00e0 di spionaggio e intercettazione ambientale posta in essere dalla Stasi. Sono presenti testimonianze di persone perseguitate dalla Stasi. Sono inoltre conservati due barattoli in vetro contenenti pezzi di tessuto, per l'identificazione olfattiva dei sospetti. \u00c8 stato ricostruito lo studio di Erich Mielke con l'originale scrivania. \u00c8 presente inoltre una notevole quantit\u00e0 di foto e documenti riferibile a Mielke e al gruppo dirigente della Stasi."}
{"id": "3132813", "revid": "35056882", "url": "https://it.wikipedia.org/wiki?curid=3132813", "title": "Aeroporto di Colombo-Bandaranaike", "text": ""}
{"id": "3132814", "revid": "35056930", "url": "https://it.wikipedia.org/wiki?curid=3132814", "title": "Aeroporto di Orlando", "text": ""}
{"id": "3132821", "revid": "1305772", "url": "https://it.wikipedia.org/wiki?curid=3132821", "title": "The 8th Wonder of the World", "text": "The 8th Wonder of the World \u00e8 un videogioco di strategia in tempo reale con componenti di tipo gestionale e di avventura, con paesaggio, unit\u00e0 e strutture 3D, ambientato in un immaginario Medio Evo durante una guerra mitologica, distribuito nell'anno 2004.\nQuesto \u00e8 il seguito di \"Northland\" (parte della serie \"Cultures\") distribuito nell'anno 2003 e fatto anch'esso dalla stessa casa di sviluppo.\nModalit\u00e0 di gioco.\nLa campagna ha varie missioni in serie per il gioco in singolo in cui si possono scegliere 3 livelli di difficolt\u00e0."}
{"id": "3132822", "revid": "188359", "url": "https://it.wikipedia.org/wiki?curid=3132822", "title": "Chilperico II (re dei Burgundi)", "text": "Origini.\nEra figlio del re dei Burgundi, Gundioco e della moglie, una sorella del Patrizio Ricimero.\nBiografia.\nGregorio di Tours lo cita assieme ai fratelli Gundobado, Godegiselo e Gundomaro, come figli di Gundioco e anche il successivo \"Liber Histori\u00e6 Francorum\" lo cita assieme ai fratelli come figlio di Gundioco, della stirpe del re visigoto, Atanarico.\nAlla morte del padre, avvenuta nel 473 circa, Chilperico II assieme ai fratelli Gundobado, Godegiselo e Gundomaro, ascesero al trono, condividendolo con lo zio, Chilperico I.A Chilperico II tocc\u00f2 di governare la valle della Saona, con sede a Lione, mentre i fratelli governavano rispettivamente: Godegiselo la valle del Doubs, con sede a Besan\u00e7on, Gundomaro un tratto della valle del Rodano con sede a Vienne e Gundobado l'alta valle del Rodano con sede a Ginevra.\nPoco dopo, sotto l'imperatore romano d'occidente, Glicerio, Chilperico II divenne \"magister militum\" della Gallia, con giurisdizione sulla valle del Rodano, tra Ginevra e Lione. In quel periodo Chilperico II strinse rapporti diplomatici con Ecdicio Avito, aiutandolo nella difesa dell'Alvernia, contro i Visigoti.\nDopo la morte dello zio Chilperico I si inizi\u00f2 lotta fra i fratelli, per la supremazia, nel regno e Chilperico II, nel corso del 486, fu fatto assassinare da Gundobado.\nDiscendenti.\nChilperico II, dalla moglie (che fu annegata da Gundobado, dopo averle legato al collo un grosso sasso), ebbe quattro figli:"}
{"id": "3132825", "revid": "304077", "url": "https://it.wikipedia.org/wiki?curid=3132825", "title": "Espo", "text": "Il progetto Espo, l'oleodotto Siberia orientale-Oceano Pacifico, prevede la creazione di un oleodotto che metter\u00e0 in congiunzione la citt\u00e0 di Taishet, nella regione russa di Irkutsk, a Kozmino, sulla costa del Pacifico, per consentire il trasferimento del greggio dei giacimenti siberiani verso i mercati asiatici, in particolare quello giapponese.\nLe condutture copriranno una distanza di 4.700 chilometri, rendendo l'Espo la pi\u00f9 estesa infrastruttura petrolifera del mondo.\nLa prima parte dell'opera, tra Taishet e Skovorodino \u00e8 stata completata. La seconda, da Skovorodino a Kozmino, dovrebbe concludersi nel 2013.\nIl progetto prevede anche una diramazione meridionale, che attraverso Mohe, al confine russo-cinese, raggiunger\u00e0 il terminal petrolifero di Daqing, nella provincia di Heilongjiang, divenuto ormai un centro strategico di primo piano dello sviluppo cinese.\nIl ramo dell'oleodotto che si stacca dall'Espo per raggiungere la frontiera cinese e da qui arrivare a Daqing \u00e8 lungo circa 70 chilometri. La sua capacit\u00e0, secondo gli accordi sottoscritti dal premier russo Vladimir Putin e da quello cinese Wen Jiabao nel quadro del terzo Forum economico russo-cinese, sar\u00e0 di 15 milioni di tonnellate all'anno. La costruzione dell'oleodotto ha coinvolto la societ\u00e0 russa Transnfet, che ha il monopolio degli oleodotti russi, e la grande compagnia statale cinese gas-petrolifera CNPC. I lavori per la diramazione cinese sono iniziati ad aprile 2009, quando Mosca e Pechino si sono accordate su un maxi-prestito da parte cinese da 25 miliardi di dollari, da ripagare attraverso le forniture di greggio. L'intesa ha posto fine a 14 anni di negoziati tra i due Paesi, iniziati nel 1996 dal presidente russo Boris Yeltsin e protrattisi per quasi tre lustri a causa dell'alternarsi di ritardi e ostacoli di natura tecnica, politica ed economica."}
{"id": "3132828", "revid": "552826", "url": "https://it.wikipedia.org/wiki?curid=3132828", "title": "Aussie rock", "text": ""}
{"id": "3132838", "revid": "117686788", "url": "https://it.wikipedia.org/wiki?curid=3132838", "title": "Vy\u0161n\u00fd Slavkov", "text": "Vy\u0161n\u00fd Slavkov (in ungherese \"Fels\u0151szal\u00f3k\", in tedesco \"Ober-Schlauch\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1347.\nPaese noto come luogo di nascita di Gust\u00e1v Popovi\u010d, un lavoratore che nel 1932 venne raffigurato nella iconica fotografia Lunch atop a Skyscraper."}
{"id": "3132839", "revid": "203463", "url": "https://it.wikipedia.org/wiki?curid=3132839", "title": "La Lanterne", "text": "La Lanterne \u00e8 stata una rivista satirica in lingua francese fondata da Henri Rochefort nel 1868 e diffusa per lo pi\u00f9 clandestinamente fino al 1870 e, in una nuova serie, dal 1874 al 1876.\nStoria.\nLa rivista venne fondata nell'aprile 1868 dal giornalista Henri Rochefort dopo suo licenziamento da \"Le Figaro\" per aver scritto una serie di articoli violenti contro numerosi esponenti del Secondo Impero francese di Napoleone III. La Lanterne, il cui primo numero usc\u00ec il 30 maggio 1868, accentu\u00f2 la polemica politica contro gli esponenti governativi. Nonostante gli ostacoli della polizia, la rivista usc\u00ec regolarmente con periodicit\u00e0 settimanale, e conobbe un rapido successo raggiungendo in tre mesi la tiratura di 130\u00a0000 copie.\nUn trafiletto riguardante la battaglia di Farsalo, contenuto nell'undicesimo numero della rivista (8 agosto 1868), venne interpretato dalle autorit\u00e0 di polizia come istigazione all'assassinio di Napoleone III. Processato, Rochefort venne condannato a un anno di carcere, alla multa di 10\u00a0000 franchi, mentre \"La Lanterne\" fu soppressa. Rochefort riusc\u00ec tuttavia evitare la prigione rifugiandosi tempestivamente a Bruxelles, e nella citt\u00e0 belga continu\u00f2 le pubblicazioni de \"La Lanterne\" che, in piccolo formato, veniva poi spedita clandestinamente in tutta Europa. Questa prima serie de \"La Lanterne\" si concluse alla fine del 1869.\n\"La Lanterne\" rinacque nel 1874 a Ginevra per opera dello stesso Henri Rochefort che si era rifugiato in Svizzera dopo essere riuscito a evadere avventurosamente dal bagno penale in Nuova Caledonia, a cui era stato condannato per aver appoggiato la Comune di Parigi. Bersaglio della sua satira, nella seconda serie de \"La Lanterne\", fu soprattutto il generale Patrice de Mac-Mahon. Terminata anche la pubblicazione della nuova serie nel 1876, il nome riapparve nel 1897 come titolo di un quotidiano radicale-socialista e anticlericale, diretto da Aristide Briand, che cesser\u00e0 le pubblicazioni nel 1928.\nLa rivista satirica di Rochefort ebbe molti imitatori in Europa. In Italia un settimanale satirico di ispirazione repubblicana intitolato \"La lanterna\", che ricordava quindi il settimanale di Rochefort anche nel titolo, venne fondato nel 1882 a Napoli da Gaspare Colosimo."}
{"id": "3132840", "revid": "3115", "url": "https://it.wikipedia.org/wiki?curid=3132840", "title": "Buglovce", "text": "Buglovce (in ungherese \"G\u00f6b\u00f6lfalva\", in tedesco \"Schreibersdorf\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1335."}
{"id": "3132843", "revid": "3115", "url": "https://it.wikipedia.org/wiki?curid=3132843", "title": "Dlh\u00e9 Str\u00e1\u017ee", "text": "Dlh\u00e9 Str\u00e1\u017ee (in ungherese \"Lengv\u00e1rt\", in tedesco \"Litzier\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1278."}
{"id": "3132845", "revid": "525063", "url": "https://it.wikipedia.org/wiki?curid=3132845", "title": "Abderazak Jadid", "text": ""}
{"id": "3132846", "revid": "767487", "url": "https://it.wikipedia.org/wiki?curid=3132846", "title": "Po\u013eanovce", "text": "Po\u013eanovce (in ungherese \"Poly\u00e1nfalu\", in tedesco \"Polanowitz\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1270."}
{"id": "3132847", "revid": "1543377", "url": "https://it.wikipedia.org/wiki?curid=3132847", "title": "Australian rock", "text": "L'Australian rock, chiamato anche OZ Rock o Aussie rock, \u00e8 un termine usato per descrivere i vari artisti e band rock e pop originari dell'Australia. In Australia vi \u00e8 una ricca storia di musica rock e, in Australia, i vari generi rock hanno sempre avuto successo. Internazionalmente, gli AC/DC sono una delle pi\u00f9 conosciute rock band australiane, con pi\u00f9 di 63 milioni di album venduti nei soli Stati Uniti. Tra le altre band mainstream celebri australiane ci sono gli Airbourne, i Jet, gli INXS, i 5 Seconds of Summer, i Men At Work, i The Vines, i Tonight Alive, i The Living End, i Silverchair, i Wolfmother. L'Australia ha anche artisti di rilievo nella scena alternative (Frenzal Rhomb, The Go-Betweens, Beasts of Bourbon, Grinderman, Pnau, Powderfinger) e nel progressive (Alchemist, Daevid Allen)."}
{"id": "3132851", "revid": "767487", "url": "https://it.wikipedia.org/wiki?curid=3132851", "title": "Studenec (Slovacchia)", "text": "Studenec (in ungherese \"Hidegpatak\", in tedesco \"Kohlbach\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1264."}
{"id": "3132853", "revid": "767487", "url": "https://it.wikipedia.org/wiki?curid=3132853", "title": "Harakovce", "text": "Harakovce (in ungherese \"Harak\u00f3c\", in tedesco \"Harachsdorf\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1272."}
{"id": "3132854", "revid": "1186766", "url": "https://it.wikipedia.org/wiki?curid=3132854", "title": "Marketing immobiliare", "text": "Il marketing immobiliare consiste nell'applicare l'approccio e le tecniche del marketing al settore immobiliare ed edile. Lo scopo del marketing immobiliare \u00e8 di agevolare l'incontro tra la domanda e l'offerta di beni immobili, superando in questo modo l'approccio di tipo push - \"spingere sul mercato\" - a favore di un approccio di tipo pull - \"capire il mercato\" - che tenga in considerazione i bisogni e le esigenze degli acquirenti.\nSviluppo del marketing immobiliare: orientamento alle vendite Vs. orientamento al mercato.\nEsistono diverse strategie di approccio al mercato da parte dell'impresa, ciascuna delle quali ha contraddistinto un particolare periodo storico. Gli approcci che interessano il marketing immobiliare, per comprenderne le evoluzioni sono:\nIl settore immobiliare, in particolare quello italiano, \u00e8 ancora caratterizzato da un orientamento alle vendite. I motivi per i quali sussiste l'orientamento al mercato e il conseguente scarso ricorso al marketing immobiliare, soprattutto in Italia sono:\nGli effetti dell'orientamento alle vendite nel settore immobiliare.\nLe imprese immobiliari sono molto concentrate sul prodotto, soprattutto, sugli aspetti relativi alla tecnologia e all'innovazione. Tuttavia, questo atteggiamento non ha preservato il settore dalla recessione economica iniziata nel 2007. Recessione alla quale hanno contribuito in modo significativo proprio la bolla immobiliare statunitense e la correlata crisi dei mutui subprime.\nL'orientamento alle vendite e non al mercato nel settore immobiliare ha contribuito nel corso della recente recessione a creare uno stock elevato di immobili invenduti e un allungamento rilevante dei tempi di vendita.\nIl mix del marketing immobiliare.\nSecondo gli economisti Pride e Ferrel, \"il marketing \u00e8 il processo svolto per creare, distribuire, promuovere e prezzare beni (o servizi) al fine di facilitare relazioni di scambio soddisfacenti con i clienti\". Da questa definizione emergono quelle che sono universalmente definite le 4 leve del marketing mix: Prodotto, Prezzo, Distribuzione, Promozione.\nTrasferendo la definizione generica di marketing nel campo immobiliare, si hanno gli elementi del mix del marketing immobiliare:\nIl marketing immobiliare nella filiera delle costruzioni.\nIl marketing immobiliare pone al centro del sistema-impresa le esigenze del cliente. Quindi, un'impresa edile o una societ\u00e0 immobiliare orientate al mercato investono in analisi economiche e ricerche di mercato che contribuiscono a \u201cdisegnare\u201d un prodotto (1a leva del mix del marketing immobiliare) compatibile con le esigenze del target di riferimento.\nSempre in via preliminare rispetto all'avvio di un'operazione immobiliare, il marketing immobiliare, tramite il monitoraggio della concorrenza, definisce il livello di prezzo (2a leva del mix) per la nuova iniziativa immobiliare.\nUna volta definito il prodotto e il prezzo, se l'iniziativa \u00e8 valutata positivamente e viene portata a conclusione, il marketing immobiliare pu\u00f2 proseguire con la promozione dell'iniziativa stessa (3a leva del mix). La prima promozione di un'iniziativa immobiliare \u00e8 rivolta non agli utenti finali ma agli stakeholder dell'impresa. In primo luogo istituzioni finanziarie e istituzioni pubbliche. In questa fase, il compito principale dell'attivit\u00e0 di marketing immobiliare \u00e8 la redazione dell'information memorandum, il documento che descrive e approfondisce le caratteristiche dell'iniziativa sotto vari aspetti: economico, progettuale, territoriale, lavorativo, sociale e ambientale.\nCon l'avvio dell'operazione immobiliare, il marketing immobiliare passa ad attuare il piano di comunicazione pluriennale che copre il numero di anni necessari alla totale commercializzazione dell'iniziativa. A titolo esemplificativo, il piano di marketing immobiliare deve prevedere:\nIl marketing immobiliare e il flusso delle informazioni.\nIn una societ\u00e0 immobiliare orientata alle vendite, il marketing viene utilizzato solo alla fine della filiera come semplice supporto all'attivit\u00e0 del venditore. In questo modo, oltre a limitare il contributo del marketing alle altre leve del mix (prodotto e prezzo) si impedisce il flusso di informazioni che si realizza nelle imprese anche immobiliari orientate al mercato, nelle quali il marketing immobiliare\nAttivit\u00e0 del marketing immobiliare.\nLe attivit\u00e0 del marketing immobiliare variano in funzione della dimensione aziendale all'interno della quale vengono svolte e delle caratteristiche del progetto oggetto di studio. In ogni caso \u00e8 ragionevole considerare come i principali ambiti di intervento del marketing immobiliare, le seguenti attivit\u00e0:"}
{"id": "3132856", "revid": "110157", "url": "https://it.wikipedia.org/wiki?curid=3132856", "title": "Torysky", "text": "Torysky (in ungherese \"Tarcaf\u0151\", in tedesco \"Siebenbrunn\") \u00e8 un comune della Slovacchia facente parte del distretto di Levo\u010da, nella regione di Pre\u0161ov.\nStoria.\nFu menzionato per la prima volta nelle cronache storiche nel 1284."}
{"id": "3132857", "revid": "1534511", "url": "https://it.wikipedia.org/wiki?curid=3132857", "title": "Invarianza di scala", "text": "In fisica e matematica, l'invarianza di scala \u00e8 una caratteristica degli oggetti o una legge fisico-matematica che non cambia forma se si scalano le lunghezze (o parimenti le energie) di un fattore comune. Il termine tecnico per questa trasformazione \u00e8 dilatazione e la dilatazione pu\u00f2 essere anche considerata come un sottoinsieme delle trasformazioni conformi.\nInvarianza di scala di curve e auto-similarit\u00e0.\nIn matematica si possono considerare le propriet\u00e0 di scala di funzioni o curve formula_1 sotto una dilatazione della variabile formula_2. L'interesse \u00e8 cio\u00e8 focalizzato verso la forma di formula_3 per un fattore di scala arbitrario formula_4, che pu\u00f2 essere considerato la lunghezza o il valore della dilatazione. La richiesta per formula_1 di essere invariante sotto tutte le possibili dilatazioni formula_4 \u00e8 spesso scritta come:\nper una qualche scelta dell'esponente formula_8.\nEsempi di funzioni invarianti di scala sono i monomi formula_9, per i quali si ha chiaramente formula_10:\nUn esempio di una curva invariante di scala \u00e8 la spirale logaritmica, un tipo di curva che appare spesso in natura. In coordinate polari (\"r\", \u03b8) la spirale pu\u00f2 essere scritta come:\nConsiderando rotazioni della curva, l'invarianza si manifesta riscalando l'angolo, formula_13, la trasformazione ovviamente lascia identica a se stessa la curva.\nGeometria proiettiva.\nL'idea di una invarianza di scala dei monomi si generalizza in un numero maggiore di dimensioni all'idea dei polinomi omogenei e pi\u00f9 genericamente alle funzioni omogenee. Le funzioni omogenee sono la base naturale degli spazi proiettivi e i polinomi omogenei sono studiati come variet\u00e0 proiettive in geometria proiettiva. La geometria proiettiva \u00e8 un campo particolarmente fertile della matematica; nella sua forma pi\u00f9 astratta, la geometria degli schemi, ha svariate connessioni con la teoria delle stringhe.\nFrattali.\nSpesso comunemente i frattali sono indicati come oggetti invarianti di scala sebbene sarebbe pi\u00f9 corretto dire che sono piuttosto auto-similari. Un frattale \u00e8 uguale a se stesso tipicamente solamente per un insieme discreto di valori di \u03bb e anche le traslazioni e le rotazioni devono essere applicate in modo discreto per riottenere lo stesso frattale. Quindi per esempio, la curva di Koch scala con \u0394 = 1, ma il riscalamento \u00e8 valido solo per valori di \u03bb = 1 / 3n con n intero. Inoltre, la curva di Koch si riscala non solo rispetto all'origine, ma, in un certo senso, \"dovunque\": una copia in miniatura di tutto il frattale pu\u00f2 essere ritrovata in qualsiasi punto della curva.\nAlcuni frattali possono avere sequenze differenti di valori di invarianza di scala che sono studiate con l'analisi multifrattale.\nInvarianza di scala nei processi stocastici.\nSe formula_14 \u00e8 il valore di aspettazione della potenza alla frequenza formula_15, allora il rumore scala come:\ncon formula_17 per il rumore bianco, formula_18 per il rumore rosa, e formula_19 per il rumore browniano (e pi\u00f9 genericamente per il moto browniano).\nPi\u00f9 precisamente, lo scaling nei sistemi stocastici riguarda la probabilit\u00e0 di scegliere una particolare configurazione fra l'insieme di tutte le configurazioni casuali possibili. Questa probabilit\u00e0 \u00e8 data dalla distribuzione di probabilit\u00e0. Esempi di distribuzioni invarianti di scala sono la distribuzione di Pareto e la distribuzione di Zipf.\nCosmologia.\nNella cosmologia, lo spettro di potenza della distribuzione spaziale della radiazione di fondo cosmica \u00e8 prossima ad essere una distribuzione invariante di scala. Sebbene in matematica questo significhi che lo spettro esibisce una legge di potenza, in cosmologia il termine \"invariante di scala\" indica che l'ampiezza, \"P\"(\"k\"), delle fluttuazioni primordiali come funzione del numero d'onda, \"k\", \u00e8 approssimativamente costante, cio\u00e8 uno spettro piatto. Questo tipo di spettro \u00e8 consistente con i modelli inflativi.\nInvarianza di scala nelle teorie quantistiche dei campi.\nLa dipendenza dalla scala di una teoria di campo (QFT) \u00e8 caratterizzata dal modo in cui le sue costanti di accoppiamento dipendono dall'energia a cui avviene un dato processo. Questa dipendenza dall'energia \u00e8 descritta dal gruppo di rinormalizzazione, ed \u00e8 codificata nella funzione beta della teoria.\nPer avere una teoria QFT invariante di scala, le sue costanti di accoppiamento devono essere indipendenti dalla scala di energia e questo \u00e8 indicato dall'annullarsi della funzione beta della teoria. Queste teorie sono note come punti fissi del corrispondente flusso del gruppo di rinormalizzazione.\nElettrodinamica quantistica.\nUn semplice esempio di teoria di campo quantistica invariante di scala \u00e8 il campo elettromagnetico libero quantizzato senza alcuna particella carica. Questa teoria, come il suo corrispettivo classico, \u00e8 invariante di scala semplicemente dato che non contiene al suo interno alcuna costante di accoppiamento (n\u00e9 con le assenti particelle cariche, n\u00e9 con gli stessi fotoni dato che questi non interagiscono direttamente tra di loro).\nTuttavia in natura il campo elettromagnetico \u00e8 accoppiato con le particelle cariche, come per esempio gli elettroni o i positroni. La teoria quantistica che descrive sia i campi fermionici degli elettroni sia quelli elettromagnetici \u00e8 nota come elettrodinamica quantistica (QED) e non \u00e8 una teoria invariante di scala. Analizzando la funzione beta della QED, si ricava che la carica elettrica (che \u00e8 il parametro di accoppiamento della teoria) cresce al crescere dell'energia . Quindi, mentre il campo elettromagnetico quantizzato senza particelle cariche \u00e8 invariante di scala, la QED non \u00e8 invariante di scala.\nTeorie di campo scalari prive di massa.\nCampi quantistici liberi e privi di massa non hanno parametri di accoppiamento. Quindi, in modo analogo a quanto accade nella teoria classica, questi campi sono invarianti di scala. Nel linguaggio del gruppo di rinormalizzazione questa teoria \u00e8 nota come punto fisso gaussiano.\nInoltre, anche se la teoria classica \u03c64 (che quindi ammette autointerazioni del campo con se stesso) \u00e8 invariante di scala in formula_20, la versione quantizzata non \u00e8 invariante di scala. Si pu\u00f2 capire questo fatto osservando la funzione beta per il parametro di accoppiamento g.\nSebbene la teoria \u03c64 quantistica non \u00e8 invariante di scala, esistono altre teorie scalari quantizzate oltre a quella del punto fisso gaussiano che lo sono, ad esempio il punto fisso di Wilson-Fisher.\nTeoria dei campi conforme.\nLe teorie quantistiche invarianti di scala sono quasi sempre invarianti sotto l'azione di tutto il gruppo conforme e lo studio di queste teorie \u00e8 noto come teoria dei campi conforme (CFT). Alcuni operatori nella CFT hanno delle ben definite dimensioni di scala, analoghe alla potenza formula_8 dei casi precedenti. Tuttavia le dimensioni di scala degli operatori in una teoria CFT differiscono tipicamente da quelle classiche a causa di contributi quantistici noti come dimensioni di scala anomale.\nTransizioni di fase.\nIn meccanica statistica, quando un sistema subisce una transizione di fase, le sue fluttuazioni sono descritte da una teoria di campo statistica invariante di scala (o CFT, conformal field theory, teoria dei campi conforme). Per un sistema in equilibrio (cio\u00e8 indipendente dal tempo), ad una teoria statistica in D dimensioni spaziali corrisponde formalmente una teoria CFT D-dimensionale. In questo ambito le dimensioni di scala sono solitamente denominate esponenti critici. Si pu\u00f2 calcolare in linea di principio questi esponenti nella appropriata corrispondente teoria di campo conforme.\nIl modello di Ising.\nUn esempio che unisce molte delle idee in merito all'invarianza di scala \u00e8 la transizione di fase del modello di Ising, che descrive in modo semplificato il comportamento critico di una sostanza ferromagnetica. Si tratta di un modello di meccanica statistica che ha anche una descrizione in termini di una teoria di campo conforme. Il sistema consiste in una serie di siti reticolari, che formano un reticolo D-dimensionale periodico. Ad ogni sito reticolare \u00e8 associato un momento magnetico o spin, e questa variabile di spin pu\u00f2 assumere o il valore +1 o -1 (questi stati sono chiamati anche su e gi\u00f9, rispettivamente).\nIl punto chiave \u00e8 che il modello di Ising ha un'interazione fra primi vicini spin-spin, il che rende energeticamente favorevole una coppia di due spin consecutivi allineati con lo stesso valore. D'altra parte, le oscillazioni termiche tipicamente introducono una casualit\u00e0 nell'allineamento e nel valore degli spin. Ad una certa temperatura critica, formula_22, la coesistenza contemporanea di questi due fenomeni produce una transizione di fase. Al di sotto di questa temperatura si verifica la magnetizzazione spontanea, cio\u00e8 il sistema tende verso l'allineamento contemporaneo di tutti gli spin in un unico valore. Questo significa che al di sotto formula_22 l'interazione spin-spin inizier\u00e0 a dominare, e ci sar\u00e0 qualche allineamento fra gli spin consecutivi in una delle due direzioni.\nUn esempio del tipo di grandezze fisiche si vorrebbe calcolare alla temperatura critica \u00e8 la correlazione tra spin separati da una distanza r. Questo \u00e8 l'andamento generico:\nIl valore esatto del parametro formula_25 dipende da molti fattori ed \u00e8 un esempio di indice critico.\nL'evoluzione di Schramm\u2013Loewner.\nLe dimensioni anomale in alcune teorie di campo conformi bidimensionali possono essere correlate alla tipica dimensione frattale di un cammino aleatorio, in cui i passi casuali sono definiti tramite l'evoluzione di Schramm-Loewner (SLE). Le teorie CFT possono descrivere la fisica delle transizioni di fase, e cos\u00ec si possono collegare gli esponenti critici delle transizioni di fase alle dimensioni frattali. Alcuni esempi sono il modello di critico di Ising bidimensionale e il pi\u00f9 generale modello di Potts bidimensionale. Collegare altre teorie conformi bidimensionali alle LES \u00e8 un'area attiva di ricerca."}
{"id": "3132863", "revid": "122246", "url": "https://it.wikipedia.org/wiki?curid=3132863", "title": "Coppa dell'Azerbaigian (pallavolo femminile)", "text": "La Coppa dell'Azerbaigian di pallavolo femminile \u00e8 un trofeo nazionale azero, organizzato dalla Federazione pallavolistica dell'Azerbaigian.\nStoria.\nLa Coppa dell'Azerbaigian nasce nel 2009, venendo disputata per la prima volta nel corso della stagione 2009-10. La vittoria finale \u00e8 andata all'Az\u0259rreyl Voleybol Klubu, ai danni del Rabit\u0259 Bak\u0131 Voleybol Klubu. "}
{"id": "3132866", "revid": "1543898", "url": "https://it.wikipedia.org/wiki?curid=3132866", "title": "Vincenzo Di Stefano", "text": "Partecip\u00f2 alla Presa di Roma da parte del Regio Esercito nel 1870.\nBiografia.\nMinatore di professione, si arruol\u00f2 nel Regio Esercito e venne assegnato al V genio minatori. Partecip\u00f2 alla conquista di Roma, e fu colui che spar\u00f2 la cannonata che apr\u00ec la breccia di Porta Pia il 20 settembre 1870.\nMor\u00ec in vecchiaia nella sua casa in via Collegio Maria a Castelbuono."}
{"id": "3132869", "revid": "502559", "url": "https://it.wikipedia.org/wiki?curid=3132869", "title": "Rifugio Starlar\u00e8sc", "text": ""}
{"id": "3132870", "revid": "1543377", "url": "https://it.wikipedia.org/wiki?curid=3132870", "title": "Philip Kwame Apagya", "text": "Figlio di un fotografo. Da ragazzo faceva apprendista nello studio del suo padre. Ha studiato fotogiornalismo alla Scuola di Giornalismo ad Accra prima di aprire il proprio studio a Shama, sulla costa occidentale del Ghana. Oggi conosciuto per i suoi ritratti in studio realizzati con coloratissimi fondali in 2D.\nOpere.\nI ritratti di Apagya sono fatti di fronte agli sfondi dipinti che sembrano essere sospesi tra il realismo e il naive. Entrambi sono irreali ed iperrealistici.\nI soggetti si trovano di fronte a un fondale dipinto che ritrae tutto ci\u00f2 che sognano di avere. False nuove case di campagna in mostra alcune porcellane. Videoregistratori e televisori in armadi-bar, uffici, cucine moderne con frigorifero ben fornito. I suoi clienti, o in alcuni casi modelli professionali, posano come se fisicamente interagiscono con l'ambiente. Un uomo che sembra pronto ad imbarcarsi su un aereo dipinto ad Accra International Airport. Un ragazzo solleva una radio portatile, come per metterlo sullo scaffale di un mobile dipinto e fornito di impianto stereo. Ritratti con un quarto, mezza sorriso perch\u00e9 nessuno in Africa \u00e8 davvero ingannato dalla finzione ma in un momento glorioso si pu\u00f2 avere tutto.\nQuesti ritratti sono molto divertenti ma sono anche involontariamente preoccupanti a causa della loro visione offerta in un crescenente vuoto culturale.\nCome parte della sua lunga pratica in studio fotografico i fondali vengono ridisegnati frequentemente per stare al passo con le tendenze della moda.\nMostre.\nPhilip Kwame Apagya \u00e8 conosciuto in tutto il mondo a causa della sua partecipazione in numerose mostre personali e collettive.\nLe sue opere sono state esposte presso il Museo di Fotografia Contemporanea di Chicago, il Sheldon Gallerie d'Arte in Nebraska, nel Philadelphia Museum of Art. Le sue fotografie si trovano in molte collezioni, tra cui il Metropolitan Museum of Art di New York, e lo Studio Museum di Harlem, NY. Anche nella collezione di Jean Pigozzi."}
{"id": "3132871", "revid": "123385012", "url": "https://it.wikipedia.org/wiki?curid=3132871", "title": "Retrofuturismo", "text": "Il retro-futurismo o retrofuturismo \u00e8 una corrente artistica contemporanea che trae ispirazione dal modo in cui il futuro \u00e8 stato immaginato in passato (indicativamente, prima del 1960-1970). Le produzioni di riferimento risalgono a varie epoche, ma in particolare agli anni cinquanta e sessanta del Novecento.\nOrigine del termine.\nLa paternit\u00e0 di questa parola viene attribuita a Lloyd John Dunn che, dal 1983, inizi\u00f2 ad utilizzarla per alcune produzioni pubblicitarie relative a pezzi di gioielleria. Il termine apparve poi con una definizione pi\u00f9 accentuata e relativa alla rappresentazione del futuro attraverso visioni tipiche del passato in una recensione apparsa sul \"The New Yorker\" del film del 1985 \"Brazil\" di Terry Gilliam in cui l'autrice, Pauline Kael defin\u00ec l'opera con il termine \"retro-futurist\". Successivamente fu utilizzata da una rivista d'arte, \"Retrofuturism\" (1988-1993).\nAlcune pubblicazioni e siti internet fanno risalire l'origine del termine ad un presunto libro pubblicato dalla Pelican nel 1967 intitolato appunto \"Retrofuturism\" di T.R. Hinchcliffe, ma attualmente non risultano tracce di questo libro n\u00e9 informazioni sul suo autore che possano comprovarne l'esistenza. A volte questo termine viene erroneamente confuso con postmodernismo, che ha un significato molto diverso. L'unione dei termini \"retro\" e \"futurismo\" \u00e8 nata dall'esigenza di poter identificare facilmente tutta una serie di opere caratterizzate da visioni avveniristiche (o \"futuristiche\", o meglio in italiano futuribili), cronologicamente spostate all'indietro.\nPrincipalmente, oggi, questa parola richiama alla mente le creazioni artistiche in cui vi \u00e8 una forte componente tecnologica e che immaginano una sorta di realt\u00e0 parallela, mai concretizzata. Le ambientazioni retro-futuristiche si collocano solitamente in societ\u00e0 utopiche, al contrario della successiva corrente fantascientifica del Cyberpunk (che descrive tipicamente ambientazioni distopiche). Tuttavia, l'ottimismo e l'ingenuit\u00e0 di questi scenari vengono utilizzati a volte in senso ironico. Il riflesso di questa corrente \u00e8 presente anche in altri campi, come quello della moda, dell'architettura, del design, del cinema e della letteratura.\nDuplice interpretazione.\nIl retro-futurismo fa riferimento a due tipi di produzioni che si sovrappongono e che possono essere indicate come: il \"futuro visto dal passato\" e il \"passato non realizzato nel futuro\".\nIl primo tipo di produzioni, quello del futuro visto dal passato, deriva direttamente dal domani ideato nella mente degli scrittori, artisti e registi che nell'ultimo secolo hanno tentato di disegnare un futuro tecnologico e utopistico.\nIl secondo tipo di produzioni risulta leggermente meno aderente al concetto stesso di retro-futurismo, in quanto risulta contaminato dalla consapevolezza scientifica, tecnologica e sociale del presente. Appartengono a quest'ultimo correnti come quella dello steampunk, in cui la tecnologia avveniristica viene applicata ai tratti dell'epoca vittoriana.\nLe due produzioni non si riferiscono a momenti storici precisi ma si snodano lungo un futuro immaginario.\nTematiche.\nQuesta corrente ha alla base un filo conduttore che prescinde dal periodo storico in cui sono state prodotte. Questo punto comune \u00e8 il disagio con il presente, a cui il retro-futurismo offre un'alternativa ideale. In forte contrasto con immaginari scenari distopici, che disegnano un futuro afflitto dal degrado ambientale e da svariate catastrofi, il retro-futurismo suggerisce un'idea intrinsecamente positiva di progresso scientifico-tecnologico, dipingendo un domani vissuto in armonia con la tecnologia e con i comfort da essa derivati. Oltre alla componente puramente malinconica, il percorso alternativo che viene tracciato tende a stimolare il ricordo dei vecchi ideali.\nFonti di ispirazione.\nIl mondo di domani.\nNegli anni cinquanta e sessanta del Novecento si pensava al futuro in modo molto pi\u00f9 ottimistico rispetto ai decenni successivi. L'ottimismo collettivo, generato dal boom economico che coinvolse sia l'America che l'Europa, e il fascino dei primi viaggi nello spazio spinsero gli individui a predisporsi in maniera positiva nei confronti della tecnologia e generarono in essi una marcata fede nel progresso scientifico. Le produzioni che ne sono derivate ci mostrano una prospettiva brillante per il futuro dell'umanit\u00e0; paradisi tecnologici sulla Terra e nello spazio, destinati alla convivenza pacifica delle popolazioni.\nAnche l'esplorazione dello spazio \u00e8 un tema da sempre molto presente in questa corrente artistica. Uno dei pi\u00f9 grandi visionari tecnologici, rappresentativi di questa corrente, fu probabilmente Norman Bel Geddes, un designer industriale vissuto nella prima met\u00e0 del XX secolo. Bel Geddes progett\u00f2 aeroporti galleggianti, maestosi grattacieli e svariati mezzi di locomozione, ma la sua opera pi\u00f9 grande fu la realizzazione del padiglione per la mostra \"Futurama\".\nFuturama (Fiera Mondiale di New York).\nFuturama, tenuta a New York nel 1939 durante la Fiera Mondiale di quell'anno, fu una mostra sponsorizzata dalla General Motors che aveva cercato di mostrare una visione del mondo in avanti di vent'anni anni (1960). In questa occasione furono presentati molti progetti, alcuni dei quali realizzati negli anni successivi.\nI visitatori della mostra ricevevano una spilla con scritto \"I have seen the future\" e venivano trasportati a bordo di poltrone mobili lungo un percorso interattivo. Durante questo percorso i visitatori assistevano alla rappresentazione della citt\u00e0 del futuro, fatta di autostrade tecnologiche, parcheggi sotterranei, grandi giardini e rampe di lancio per missili spaziali.\nUno dei modelli pi\u00f9 ricchi di fascino era quello della Democraticy, nel quale si poteva ammirare l'immagine di un modo idealizzato composto da una megalopoli, piccole campagne ed un aeroporto circolare.\nSempre in quell'occasione fu sepolta una delle prime capsule del tempo, contenente oggetti e messaggi destinati alle popolazioni del futuro. I messaggi ne comprendevano anche uno di Albert Einstein, che diceva: \nOltre ai messaggi, erano presenti oggetti d'uso comune nella quotidianit\u00e0, il tutto per un totale di circa 300 testimonianze della vita di quegli anni.\nUna nuova edizione di Futurama fu presentata durante la Fiera di New York del 1964. In questa occasione la mostra, nuovamente sponsorizzata dalla General Motors, dipingeva il futuro di 60 anni dopo, quindi nel 2024. Dimostr\u00f2 di essere la pi\u00f9 importante mostra della Fiera Mondiale, totalizzando oltre 26 milioni di presenze nelle due stagioni di sei mesi.\nExperimental Prototype Community of Tomorrow.\nNel 1960 Walt Disney pianific\u00f2 un'utopica citt\u00e0 del futuro chiamata EPCOT (\"Experimental Prototype Community of Tomorrow\"), mai realizzata. L'idea alla base era quella di trovare una soluzione ai problemi delle citt\u00e0 contemporanee di quei tempi. Venne immaginata una citt\u00e0 in continuo movimento, il cui progetto non avrebbe avuto mai termine. In realt\u00e0 l'iniziativa non puntava solo a edificare il luogo ideale per una comunit\u00e0 del domani, ma anche ad avere un cantiere sempre attivo in cui sperimentare nuove tecnologie. Disney tuttavia mor\u00ec prima di poter portare a termine il suo progetto, che negli anni successivi fu utilizzato per un famoso parco tematico.\nFonti energetiche.\nI progetti concepiti nelle mostre Futurama ed il progetto EPCOT non erano soltanto fantascienza. Rappresentano un'epoca in cui la fede nel progresso era tale da poter sognare qualsiasi tipo di applicazione. Alla base di tale convinzione c'era la sicurezza che il progresso sarebbe stato sostenuto da risorse inesauribili come il nucleare, che costituiva nell'immaginario collettivo la soluzione a gran parte dei problemi dell'uomo. Grazie all'energia atomica sarebbero state eliminate tutte le fonti di inquinamento e si sarebbe minimizzato il lavoro manuale. Inoltre l'energia nucleare sarebbe stata applicata anche nel settore dei trasporti, inclusi quelli aerei. Secondo il chimico Harrison Brown, le materie prime per l'industria sarebbero state ottenute dal mare, dall'aria e dalla luce solare. Dal mare si sarebbe ricavata l'acqua necessaria per l'agricoltura, opportunamente filtrata da appositi macchinari. Dall'aria si sarebbero estratti l'acido nitrico e l'ammoniaca, utili per produzioni alimentari. Infine la luce solare avrebbe costituito l'unica ed inesauribile fonte di energia elettrica, necessaria a tutti gli altri processi.\nTrasporti.\nNon manca l'influenza di questa corrente nel mondo dei trasporti.\nUno dei pi\u00f9 vecchi sistemi che presenta fonte di ispirazione retro-futuristica \u00e8 il treno pneumatico di Alfred Ely Beach, un inventore americano. Verso la fine degli anni sessanta venivano immaginati sistemi di veicoli centralizzati, in cui i passeggeri avrebbero avuto la possibilit\u00e0 di viaggiare in capsule individuali e selezionare destinazioni a piacimento. Idealmente, un sistema del genere avrebbe dato alle persone quasi la stessa comodit\u00e0 che offre oggi un mezzo privato, ma senza la necessit\u00e0 di guidare e senza pericolo di traffico. I mezzi pi\u00f9 futuribili sarebbero tuttavia stati quelli marini e sotterranei. Fra i pi\u00f9 noti si ricorda il prototipo sostenuto da Robert F. Salter, il Vactrain. Questo progetto prevedeva la realizzazione di un treno a levitazione magnetica in tunnel sottovuoto, con cui sarebbe stato possibile collegare le due coste dell'Oceano Atlantico. Queste idee fantascientifiche si ritrovano gi\u00e0 anni prima nella letteratura di Jules Verne.\nPer quanto riguarda il trasporto privato, oltre ai prototipi di Bel Geddes, sono noti i modelli di Richard Buckminster Fuller. Nel 1933 Fuller inizi\u00f2 la progettazione della Dymaxion Car, un'automobile dotata di tecnologie derivate dall'aeronautica. Questo mezzo, capace di trasportare fino ad 11 passeggeri ad oltre 200 chilometri all'ora, non era tuttavia immune da difetti. Venne acclamata come una grande rivoluzione, ma ben presto si rivel\u00f2 scarsamente utilizzabile.\nAnche la General Motors negli anni trenta era costantemente impegnata nella produzione di modelli futuribili. Fra i pi\u00f9 famosi sono noti quelli della serie \"Firebird\". La Firebird I fu una delle prime vetture ad avere come propulsore una turbina d'aereo adattata. Le serie successive introdussero svariate innovazioni, alcune delle quali oggi risultano d'uso comune. La Firebird III prevedeva l'uso di una chiave attivabile a distanza e un sistema di interfacciamento con la strada in grado di programmare un itinerario e portare il passeggero a destinazione automaticamente.\nNel 1955 la Ford present\u00f2 una vettura chiamata Lincoln Futura, esteticamente simile alla Firebird III, che successivamente venne utilizzata nella serie televisiva di \"Batman\". Gli anni cinquanta abbondano di prototipi d'auto \"futuribili\", e anche i costruttori italiani contribuirono allo sviluppo di fantasiosi modelli.\nMettendo da parte il design ed alcune applicazioni successivamente adottate, quello che rendeva davvero futuribili quei sogni era l'ambizione di una strada automatica in cui far viaggiare le auto senza l'ausilio dei guidatori. Alcuni progetti, avviati nel secolo scorso, risultano ancora in corso di sviluppo. Paul Moller ha ideato un'automobile volante a decollo verticale che si prospetta esser commercializzata nei prossimi anni.\nArchitettura e urbanistica.\nIl Retro-futurismo \u00e8 anche presente in diversi esempi di architettura. Alcuni stili, nati durante gli anni cinquanta, continuano ad essere attuali. Nella prima met\u00e0 del ventesimo secolo, uno degli stili architettonici pi\u00f9 vicino a questa corrente era lo Streamline Moderne, i cui tratti presentano curve ed elementi tipici del design nautico.\nNei successivi cinquanta anni si sviluppa e diffonde l'architettura Googie, nata nella California meridionale. Quest'ultima presenta tratti visibilmente futuristici e viene pi\u00f9 volte ripresa dagli artisti che realizzano ambientazioni retro-futuristiche.\nPer le citt\u00e0, era comune la previsione di una forte crescita demografica, che avrebbe trasformato le citt\u00e0 in megalopoli.\nCitt\u00e0 ideali.\nRichard Buckminster Fuller, oltre ad essere stato un progettista d'automobili, diede contributi significativi nel campo dell'architettura e della scienza. Il suo interesse per la comunit\u00e0 e l'attenzione per l'ambiente lo portarono a progettare citt\u00e0 ideali, in cui l'uomo avrebbe trovato un giusto equilibrio con la natura.\nCupola geodetica.\nNelle visioni di Fuller, Manhattan \u00e8 ricoperta da una gigantesca cupola trasparente, alta un chilometro e mezzo. Questa cupola apparirebbe dal basso come una membrana trasparente. Grazie ad un'applicazione di questo tipo ci sarebbe una minore perdita d'energia, sia nel periodo estivo che in quello invernale. Inoltre la cupola sarebbe dotata di resistenze elettriche in grado di liquefare ghiaccio e neve, in modo da poter recuperare l'acqua in grandi pozzi di raccolta. Riducendo al minimo le perdite di energia ci sarebbe anche una riduzione sensibile dei fumi generati dall'inquinamento. All'interno della cupola potrebbe essere creato un clima controllato, differente da quello esterno. L'applicazione di questa tecnologia verrebbe inoltre valorizzata per l'occupazione di zone fredde come l'Artide.\nCloud Nine, la citt\u00e0 volante.\nNel 1958 Fuller concep\u00ec l'idea di una citt\u00e0 volante, simile ad un enorme pallone ad aria calda. Questa enorme sfera avrebbe avuto un diametro di quasi un chilometro. Grazie alla sua temperatura interna, avrebbe avuto la capacit\u00e0 di trasformarsi in una sorta di nuvola artificiale. Secondo i calcoli dello scienziato, le sfere avrebbero mantenuto il calore anche durante la notte. L'applicazione di tale progetto sarebbe stata rivolta anche al trasporto passeggeri, grazie al collegamento di pi\u00f9 sfere.\nTriton City.\nDieci anni dopo i suoi progetti sulle citt\u00e0 volanti, Fuller progett\u00f2 Triton City, una citt\u00e0 destinata ad accogliere oltre trentamila abitanti. Si tratta di strutture piramidali o tetraedriche, dotate di percorsi pedonali multilivello ed enormi fiancate a gradoni. I tetraedri sono composti da facce triangolari che hanno la possibilit\u00e0 di espandersi simmetricamente, rendendo le citt\u00e0 ideata da Fuller facilmente ampliabili.\nOld Man River City.\nNel 1971 Fuller progett\u00f2 Old Man River City, la struttura per una comunit\u00e0 di East St. Louis. Questo progetto architettonico puntava a realizzare una citt\u00e0 della capienza di 70.000 abitanti. La realizzazione prevedeva l'utilizzo di una cupola geodetica. Nella previsione degli spazi, era viva la preoccupazione dell'architetto nei confronti dell'impatto dell'urbanizzazione sull'ecosistema. La citt\u00e0 infatti avrebbe occupato molto meno spazio rispetto ad una tradizionale con lo stesso numero di abitanti.\nCitt\u00e0 trasportabili.\nIl gruppo londinese Archigram fu un gruppo di avanguardia architettonica formatosi negli anni sessanta. Fin dall'inizio l'Archigram si impegn\u00f2 nel sostenere progetti ad alto contenuto tecnologico, che puntavano sia a migliorare la vita dell'uomo sia a prevedere le sue future esigenze rispetto alle evoluzioni della natura. Gran parte dei progetti di questo gruppo puntavano a realizzare citt\u00e0 dinamiche in grado di essere trasportate ovunque.\nThe Walking City.\nGli edifici ideati per questo progetto prevedevano strutture in grado di spostarsi autonomamente grazie a zampe telescopiche, come se fossero degli insetti giganti. In questo immaginario il progetto va incontro all'esigenza di nomadismo, dettata da necessit\u00e0 ambientali.\nPlug-In City.\nIl progetto Plug-In City prevedeva una citt\u00e0 senza sede fissa, collegata agli altri centri urbani grazie a monorotaie e hovercraft. Sarebbe stata una struttura modulare edificabile in qualunque luogo. Alcune gru avrebbero reso i mutamenti strutturali estremamente dinamici. Gli edifici residenziali sarebbero stati sostituiti da capsule abitative autoalimentate. Infine il tutto sarebbe stato progettato per facilitare l'intercambiabilit\u00e0 delle parti, in modo da rendere agevoli le procedure di manutenzione.\nInstant City.\nSempre sostenendo l'idea della mobilit\u00e0, Archigram progett\u00f2 una citt\u00e0 che avrebbe potuto essere trasportata da alcuni autocarri o da un grande dirigibile. Gran parte delle strutture di questa citt\u00e0 sarebbero state parti gonfiabili, in grado di adattarsi a qualsiasi ambiente. Il lavoro di montaggio sarebbe stato svolto da gru e robot.\nCitt\u00e0 marine.\nUn altro grande sogno dell'uomo nel Novecento riguarda le civilt\u00e0 insediate nel mare. Queste citt\u00e0 sarebbero state dotate di fattorie subacquee, dove le popolazioni avrebbero potuto allevare il pesce. Si prevedeva la nascita di nuove scienze come l'agronomia sottomarina.\nSea City.\nNel 1968 Jacque Fresco progett\u00f2 Sea City, una citt\u00e0 marina in grado di ospitare 30.000 abitanti. Questo complesso sarebbe sorto su piloni collocati in acque basse, e la protezione fornita da una struttura in vetro avrebbe garantito ovunque la temperatura ideale. Per provvedere all'autosostentamento, essa sarebbe stata collocata nei pressi di un giacimento di gas naturale. Nella citt\u00e0 non erano previsti mezzi di trasporto convenzionali; tutti gli spostamenti sarebbero avvenuti tramite nastri trasportatori e ascensori. Il collegamento con la terraferma sarebbe stato possibile grazie a hovercraft. Fra i vari luoghi in cui si prevedeva la sua costruzione, era prevista anche l'isola di Martha's Vineyard.\nUnabara.\nIn Giappone venne elaborato il progetto di una citt\u00e0 chiamata Unabara. Per la sua realizzazione erano state previste svariate strutture prefabbricate che, una volta pronte, sarebbero state insediate nell'area prescelta. Il bordo della citt\u00e0 avrebbe previsto una zona protettiva in cui sarebbero stati installati dispositivi in grado di raccogliere l'energia solare e di sfruttare il movimento delle onde. Per il collegamento con la superficie terrestre non era previsto l'utilizzo di navi, in quanto i sottomarini avrebbero compensato questa esigenza.\nNovanoah.\nAltri progetti non realizzati furono le arcologie di Paolo Soleri. La Novanoah sarebbe stata una struttura galleggiante semisommersa. La struttura avrebbe ospitato sia complessi residenziali che impianti industriali in grado di provvedere all'autosostentamento della citt\u00e0.\nAbitazioni.\nA met\u00e0 del ventesimo secolo sembrava che anche le abitazioni dovessero subire una rapida evoluzione nel giro di pochi anni. La tecnologia che oggi \u00e8 possibile identificare come domotica sembrava gi\u00e0 realt\u00e0 alle porte degli anni settanta. Nelle case del futuro, le faccende domestiche sarebbero state svolte in maniera automatizzata. Inoltre il progresso in campo chimico, e le applicazioni con nuove tipologie di materiali, portavano i progettisti dell'epoca a pensare che gli arredamenti sarebbero stati sempre pi\u00f9 trasportabili. Nel 1956 la General Motors previde che in ogni abitazione ci sarebbero stati una lavastoviglie ad ultrasuoni, un bruciatore di rifiuti e dispositivi per il lavaggio automatico dei pavimenti.\nFuturo House.\nNel 1968 l'architetto Matti Suuronen present\u00f2 un prototipo di abitazione chiamato Futuro. Costruita in poliestere e di forma circolare, essa risultava facilmente trasportabile, anche con l'elicottero. Ideata per il clima freddo della Finlandia, era dotata di un caminetto situato al centro della struttura. Al suo interno veniva fatto un uso massiccio di plastica, che non appesantiva la struttura evitando di comprometterne la trasportabilit\u00e0. A differenza di tanti altri prototipi, fu inizialmente prodotta (in numero limitato), ma ben presto fu ritirata dal mercato a causa della crisi petrolifera che ne triplic\u00f2 il prezzo di produzione.\nXanadu House.\nIl progettista Roy Mason nel 1983 realizz\u00f2 una \"casa del futuro\" utilizzando una schiuma di poliuretano rigido compatto su enormi sfere. L'interno appariva completamente curvilineo, con bassi soffitti e scale contorte. Oltre al bizzarro uso dei materiali, quello che rendeva davvero futuristica questa casa era l'idea che sarebbe stata completamente gestita da un computer domestico, centro delle attivit\u00e0 familiari. Anche la cucina sarebbe stata equipaggiata di dispositivi elettronici, in grado di fornire l'alimentazione adeguata a tutti gli abitanti della casa. Non mancava anche la presenza di una serra in cui produrre ortaggi e frutta, naturalmente gestita dal computer centrale. Le altre innovazioni prevedevano proiezioni olografiche e sensori di presenza in grado di interfacciarsi con le persone presenti nella stanza.\nDymaxion House.\nRichard Buckminster Fuller si ciment\u00f2 anche nella progettazione della casa del futuro. Ide\u00f2 un bagno in plastica che riuniva tutti gli accessori in un metro quadrato. Inizialmente concep\u00ec l'abitazione di forma esagonale. Le stanze al suo interno avrebbero seguito le diagonali esterne. Tutti gli accessori della casa erano progettati per essere il pi\u00f9 possibile compatti. L'obiettivo finale di questo progetto era di produrre queste abitazioni in serie.\nComunicazioni.\nQualche decennio fa si era arrivati ad ipotizzare che ogni casa sarebbe stata collegata dalla posta pneumatica. Questa tecnologia era costosa e richiedeva molta manutenzione. I complessi sistemi di comunicazione erano composti da una rete di tubi in cui viaggiavano delle capsule ad alta velocit\u00e0, grazie al vuoto generato da specifici compressori. Con gli anni, grazie alla diffusione di altre tecnologie, si decise il progressivo abbandono di queste tecniche. Al giorno d'oggi \u00e8 impiegata solo in isolati contesti, principalmente per il trasporto di oggetti fisici. Il suo impiego viene citato in film retro-futuristici come \"Brazil\" di Terry Gilliam e Orwell 1984 di Michael Radford.\nNarrativa.\nDal 1980 in poi il retro-futurismo \u00e8 fonte di ispirazione per diversi autori. Fra le opere pi\u00f9 celebri \u00e8 possibile citare il racconto \"Il continuum di Gernsback\" (1981) di William Gibson. Il protagonista di questo racconto \u00e8 un fotoreporter che, durante il suo percorso di ricerca finalizzato a realizzare una rivista chiamata \"The Airstream Futuropolis: The Tomorrow That Never Was\", incontra quelli che Gibson chiama \"fantasmi semiotici\", ovvero scorci di un mondo parallelo dove sogni di utopismo tecnologico sono divenuti realt\u00e0. L'autore si ispira all'estetica illustrata nelle riviste fantascientifiche degli anni trenta come \"Amazing Stories\", plasmando una propria interpretazione di questo genere.\nTempleCon.\nOgni anno a Warwick (Rhode Island) si svolge TempleCon, una convention internazionale su giochi in tema retro-futuristico. L'iniziativa \u00e8 nata nel 2006 e puntualmente ospita artisti e scrittori appartenenti a questa corrente artistica. Durante lo svolgimento della convention, vengono organizzate diverse attivit\u00e0 in tema per coinvolgere i partecipanti. Nel 2008, gli organizzatori hanno introdotto il tema Steampunk con l'obiettivo di allargare il campo di interesse e coinvolgere un gran numero di giocatori.\nOpere.\n\u00c8 necessario distinguere le opere consapevolmente retro-futuristiche da quelle prodotte spontaneamente in passato e che oggi possono rientrare in questa classificazione.\nIl futuro visto dal passato.\nMolte opere prodotte nel Novecento, che all'epoca potevano essere catalogate come futuristiche, vengono oggi identificate come retro-futuristiche. Non tutta la fantascienza pu\u00f2 rientrare in questa categoria, in quanto risulta un genere narrativo molto ampio che ingloba anche scenari non adatti ad un'interpretazione retro-futuristica.\nIl passato non realizzato nel futuro.\nOggi vengono intenzionalmente riprese alcune ambientazioni futuristiche del passato, al fine di rievocare ricordi nostalgici."}
{"id": "3132872", "revid": "767487", "url": "https://it.wikipedia.org/wiki?curid=3132872", "title": "Trials 2 - Second Edition", "text": "Trials 2 - Second Edition \u00e8 un videogioco simulatore di guida/abilit\u00e0 della RedLynx. In Italia \u00e8 edito da FX Interactive."}
{"id": "3132873", "revid": "1833487", "url": "https://it.wikipedia.org/wiki?curid=3132873", "title": "Giovanni Nuti (1952)", "text": "Biografia.\nStudia canto popolare con Giovanna Marini. Nel 1979 si laurea in Medicina e Chirurgia con una tesi su Psichiatria e Creativit\u00e0. Dopo la laurea inizia a occuparsi di medicina non convenzionale, soprattutto di iridologia. Le sue ricerche in campo iridologico lo portano a pubblicare il \"Trattato di iridologia comparata\": identifica e traduce \"Chiromanthica Medica\" (1665) di Philippus Meyeus (Philip Meyen von Coburg), prima anticipazione del metodo iridologico; evidenzia differenze, analogie e aree di sovrapposizione tra iridologia, semeiotica classica e clinica oculistica; analizza contraddizioni e concordanze topografiche tra le principali scuole iridologiche, elaborando una \"topografia iridologica concordata\". Nel 2009 pubblica \"La terapia iridologica\", in cui trova collegamenti sistematici tra la tipologia iridologica e le varie terapie non convenzionali.\nDal 1982 collabora con il fratello Francesco Nuti e firma tutte le colonne sonore dei suoi film. Vincitore nel 1986 del \"Ciak d'Oro\" per la migliore canzone originale del film \"Tutta colpa del paradiso\"; e nel 1987 del Nastro d'argento per la migliore musica originale del film \"Stregati\". Compone colonne sonore anche per altri registi, quali Maurizio Ponzi, Giovanni Veronesi, Jean-Pierre Duriez, Enrico Oldoini e Bruno Colella.\nNel 2007 la sua ricerca musicale approda alla poesia e pubblica quattro sillogi: \"Calipso\", \"Lumen\" (con prefazione di Andrea Martinelli), \"Appunti di viaggio\" (con testo critico di Sandro Veronesi), \"Cit\u00e8ra\" e il poema \"La Dea dei serpenti\".\nNel 2015 debutta nella narrativa come autore del romanzo \"Anima scalza\" a cui segue, nel 2020, \"Ombre nude\"."}
{"id": "3132874", "revid": "287204", "url": "https://it.wikipedia.org/wiki?curid=3132874", "title": "Campionato norvegese di pallavolo femminile", "text": "Il campionato norvegese di pallavolo femminile \u00e8 un insieme di tornei pallavolistici per squadre di club norvegesi, istituiti dalla Federazione pallavolistica della Norvegia."}
{"id": "3132880", "revid": "287204", "url": "https://it.wikipedia.org/wiki?curid=3132880", "title": "Spi\u0161sk\u00e9 Podhradie", "text": "Spi\u0161sk\u00fd Podhradie (in tedesco \"Kirchdorf\", in ungherese \"Szepesv\u00e1ralja\") \u00e8 una citt\u00e0 della Slovacchia facente parte del distretto di Levo\u010da, nella regione di Pre\u0161ov.\nSpi\u0161sk\u00e9 Podhradie si trova ai piedi della collina del Castello di Spi\u0161; ebbe un insediamento di tedeschi dei Carpazi, con la loro chiesa ed i loro sacerdoti, nel 1174. Poco distante dalla citt\u00e0, vi \u00e8 l'insediamento ecclesiastico di Spi\u0161sk\u00e1 Kapitula (da qui il nome tedesco di Kirchdorf, cio\u00e8 \"citt\u00e0 della chiesa\"). La citt\u00e0 contiene anche diverse case dei mercanti del Rinascimento, e ha anche uno delle poche sinagoghe rimaste nella zona (anche se attualmente in disuso)."}
{"id": "3132882", "revid": "729019", "url": "https://it.wikipedia.org/wiki?curid=3132882", "title": "Strada statale 2 bis Via Cassia Veientana", "text": "La ex strada regionale 2 bis Via Cassia Veientana (SR 2 bis), ora strada statale 2 bis Via Cassia Veientana (SS 2 bis), \u00e8 una strada statale italiana costituita da una variante della strada statale 2 Via Cassia.\nSi tratta di una superstrada a carreggiate separate, ciascuna con due corsie.\nStoria.\nFu realizzata all'inizio degli anni settanta allo scopo di ridurre la mole di traffico che transitava sulla Via Cassia, dirottandone una parte direttamente sul Grande Raccordo Anulare. In realt\u00e0, il progetto originario allestito dall'Anas alla fine degli anni cinquanta prevedeva che la strada oltrepassasse il Raccordo per raggiungere l'abitato ricongiungendosi con viale Tor di Quinto, evitando Corso Francia. \nLa strada venne istituita con decreto ministeriale del 9 agosto 1991, pubblicato in Gazzetta Ufficiale il 25 novembre 1991, con il seguente itinerario: \"Innesto G.R.A. - Innesto con la strada statale n. 2 in localit\u00e0 Le Rughe\".\nIn seguito al decreto legislativo n. 112 del 1998, dal 1\u00ba febbraio 2002 la gestione \u00e8 passata dall'ANAS alla Regione Lazio, che ha ulteriormente devoluto le competenze alla Provincia di Roma. Dal 5 marzo 2007 la societ\u00e0 Astral ha acquisito la titolarit\u00e0 di concessionario dell'infrastruttura.\nNel febbraio 2019 \u00e8 terminato l\u2019iter per il piano di rientro ad ANAS di alcune strade statali declassate nel 2001. La SS2 bis, come la SS2, \u00e8 tornata cos\u00ec in gestione ad ANAS.\nDescrizione.\nLa strada ha inizio dall'uscita 5 del Grande Raccordo Anulare di Roma e si sviluppa per complessivi 13 chilometri e 400 metri prima di ricongiungersi al tracciato principale della Via Cassia in localit\u00e0 Le Rughe.\nSi presenta come una strada a carreggiata doppia con due corsie per senso di marcia, senza corsia di emergenza e priva di incroci a raso. Il primo svincolo che si incontra \u00e8 in corrispondenza dell'intersezione con via della Giustiniana, che permette di raggiungere Prima Porta da una direzione e La Giustiniana dall'altra. Lo svincolo successivo permette l'accesso a via di Santa Cornelia e alla localit\u00e0 di Castel de' Ceveri, mentre il terzo svincolo \u00e8 in corrispondenza della SP 12/a, da cui si pu\u00f2 raggiungere Formello e l'Olgiata.\nLa strada termine senza soluzione di continuit\u00e0 sulla strada statale 2 Via Cassia all'altezza di Le Rughe, dove quest'ultima assume l'aspetto strutturale tipico della SS2 bis nella tratta fino a Monterosi."}
{"id": "3132883", "revid": "52891", "url": "https://it.wikipedia.org/wiki?curid=3132883", "title": "Stati d'animo n. 1. Gli addii", "text": ""}
{"id": "3132890", "revid": "101062292", "url": "https://it.wikipedia.org/wiki?curid=3132890", "title": "Godegiselo", "text": "Origini.\nEra figlio del re dei Burgundi, Gundioco e della moglie, una sorella del patrizio Ricimero.\nBiografia.\nGregorio di Tours lo cita assieme ai fratelli Gundobado, Gundomaro e Chilperico II, come figli di Gundioco e anche il successivo Liber Histori\u00e6 Francorum lo cita assieme ai fratelli come figlio di Gundioco, della stirpe del re visigoto, Atanarico.\nAlla morte del padre, avvenuta nel 473 circa, Godegiselo assieme ai fratelli Gundobado, Gundomaro e Chilperico II, ascesero al trono, condividendolo con lo zio, Chilperico I.A Godegiselo tocc\u00f2 di governare la valle del Doubs, con sede a Besan\u00e7on, mentre i fratelli governavano rispettivamente: Gundomaro un tratto della valle del Rodano con sede a Vienne, Chilperico II la valle della Saona, con sede a Lione, e Gundobado l'alta valle del Rodano con sede a Ginevra.\nDopo la morte dello zio Chilperico I si inizi\u00f2 lotta fra i fratelli, per la supremazia, nel regno e Gundobado, nel corso del 486, fece assassinare Gundamaro e tra il 486 ed il 490 fece assassinare anche Chilperico II e i suoi discendenti maschi.Godegiselo, dopo l'eliminazione dei fratelli ampli\u00f2 la parte di regno da lui governata, risiedendo a Ginevra, mentre il fratello risiedeva a Vienne.\nIn quegli anni si era anche sviluppata un'alleanza con gli Ostrogoti di Teodorico il Grande, che, nel 490, port\u00f2 i Burgundi ad intervenire in Liguria, per alleggerire la pressione di Odoacre sugli Ostrogoti asserragliati a Pavia. Pare che i danni provocati dai Burgundi fossero tali che nell'anno in cui Teodorico inizi\u00f2 a governarla abbon\u00f2 ai Liguri i due terzi delle imposte.\nQuando, intorno all'anno 500, Clodoveo, re dei Franchi, attacc\u00f2 il regno dei Burgundi, Godigeselo trad\u00ec il fratello Gundobado (il tradimento \u00e8 confermato anche dalla cronaca del vescovo, Mario di Avenches) unendosi ai Franchi. Cos\u00ec i due eserciti sconfissero le truppe di Gundobado e dei suoi alleati Visigoti, presso Digione. Gundobado sfugg\u00ec alla morte e alla cattura ritirandosi ad Avignone, dove attese Clodoveo e gli promise di pagargli un tributo, cedendo al fratello la sede di Vienne.Ma dopo che Clodoveo si era ritirato dalla Burgundia, non solo non pag\u00f2 pi\u00f9 il tributo, ma, riorganizzate le truppe, attacc\u00f2 saccheggi\u00f2 Vienne, Godegiselo venne catturato in una chiesa e condannato a morte, nello stesso luogo.Con la morte di Godigeselo Gundabado era entrato in possesso di tutto il regno di Burgundia.\nDiscendenti.\nDi Godegiselo, non si conosce se ebbe mogli e non si ha notizia di alcuna discendenza."}
{"id": "3132893", "revid": "287204", "url": "https://it.wikipedia.org/wiki?curid=3132893", "title": "Friemar", "text": "Friemar \u00e8 un comune di 1.107 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Nesseaue."}
{"id": "3132894", "revid": "709565", "url": "https://it.wikipedia.org/wiki?curid=3132894", "title": "Pixu - Il marchio del maligno", "text": "Pixu - Il marchio del maligno \u00e8 un fumetto horror dell'anno 2010 scritto e disegnato da Vasilis Lolos, Fabio Moon, Gabriel B\u00e1 e Becky Cloonan edito dalla casa editrice Comma 22 nella collana Dark Horse Books.\nTrama.\nAll'interno di una casa cinque inquilini vivono ciascuno una esperienza orrorifica."}
{"id": "3132896", "revid": "110157", "url": "https://it.wikipedia.org/wiki?curid=3132896", "title": "Molschleben", "text": "Molschleben \u00e8 un comune di 1.123 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Nesseaue."}
{"id": "3132899", "revid": "287204", "url": "https://it.wikipedia.org/wiki?curid=3132899", "title": "Nottleben", "text": "Nottleben \u00e8 un comune di 437 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Nesseaue."}
{"id": "3132900", "revid": "1417447", "url": "https://it.wikipedia.org/wiki?curid=3132900", "title": "Io amo", "text": ""}
{"id": "3132905", "revid": "31886", "url": "https://it.wikipedia.org/wiki?curid=3132905", "title": "Microsoft SoftCard", "text": "La Microsoft SoftCard (nota anche come Z80 Card) era una scheda di espansione prodotta da Microsoft per il personal computer Apple II. Integrava una CPU Zilog Z80 pi\u00f9 alcuni chip TTL della serie 7400 per adattare il bus del processore a quello in uso sul computer Apple. La scheda fu presentata al pubblico nel marzo del 1980 alla West Coast Computer Faire, ottenendo ben presto un grande successo commerciale: nei primi 3 mesi di vita, furono vendute circa 5.000 schede a 349 dollari l'una.\nCaratteristiche.\nLa Microsoft SoftCard permetteva all'Apple II di poter far girare il sistema operativo CP/M, sviluppato da Digital Research, che, all'epoca, era il sistema operativo pi\u00f9 diffuso, con una vasta libreria di software aziendali ed un gran numero di compilatori ed interpreti per diversi linguaggi ad alto livello per piccoli computer. Il CP/M, uno dei primi sistemi operativi multi-piattaforma, era facilmente adattabile a diversi modelli di chip ausiliari e periferiche hardware, ma richiedeva ancora una CPU Intel 8080 o compatibile, cosa che lo Z80 era e che il processore dell'Apple, il MOS 6502 invece non era.\nLa possibilit\u00e0 di far girare il CP/M conferiva alla SoftCard di Microsoft la capacit\u00e0 di trasformare l'Apple II in una piattaforma in grado di eseguire una gamma di applicazioni da ufficio molto pi\u00f9 ampia di quella allora possibile per quel computer.\nLa scheda fu sviluppata congiuntamente da Tim Paterson, di Seattle Computer Products (SCP), che progett\u00f2 i prototipi iniziali, e Bill Gates e Don Burtis di Microsoft. Microsoft, in quel periodo (quando ancora non aveva sviluppato il suo MS-DOS), faceva registrare molti dei suoi fatturati dalla vendita di compilatori ed interpreti di linguaggi per i sistemi CP/M: la scheda era un modo per poter allargare ulteriormente la sua clientela.\nNel pacchetto software allegato alla SoftCard era inclusa anche una copia del Microsoft BASIC: l'offerta di questo linguaggio \u00e8 considerata una delle motivazioni principali che hanno indotto Microsoft a produrre la scheda."}
{"id": "3132906", "revid": "110157", "url": "https://it.wikipedia.org/wiki?curid=3132906", "title": "Pferdingsleben", "text": "Pferdingsleben \u00e8 un comune di 400 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Nesseaue."}
{"id": "3132908", "revid": "599013", "url": "https://it.wikipedia.org/wiki?curid=3132908", "title": "K\u014dsuke Kimura", "text": "Carriera.\nGiovanili.\nKimura ha iniziato la sua carriera a livello giovanile con il Kawasaki Frontale. Il suo periodo con il club per\u00f2 fin\u00ec subito a causa della rottura del piede destro. Nonostante ci\u00f2, egli ottenne una borsa di studio per giocare a calcio per la squadra della Western Illinois University dopo essersi trasferito negli Stati Uniti. Qui si \u00e8 iscritto anche ad un corso intensivo di lingua inglese. Ha giocato anche con i Thunder Bay Chill, nella USL Premier Development League.\nColorado Rapids.\nKimura si \u00e8 trasferito ai Colorado Rapids nel 2007, diventando cos\u00ec il primo calciatore giapponese nella storia della MLS. Per la maggior parte delle sue prime due stagioni, ha giocato come sostituto, in totale ha giocato 18 partite. Ha segnato il suo primo gol in carriera il 2 maggio 2009, in una partita contro il Real Salt Lake.\nPortland Timbers.\nIl 5 luglio 2012 passa ai Portland Timbers, dove colleziona 17 presenze e un gol segnato.\nNew York Red Bulls.\nNel gennaio del 2013 passa ai New York Red Bulls."}
{"id": "3132909", "revid": "767487", "url": "https://it.wikipedia.org/wiki?curid=3132909", "title": "Yacine Hima", "text": ""}
{"id": "3132911", "revid": "287204", "url": "https://it.wikipedia.org/wiki?curid=3132911", "title": "Tr\u00f6chtelborn", "text": "Tr\u00f6chtelborn \u00e8 un comune di 320 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Nesseaue."}
{"id": "3132914", "revid": "287204", "url": "https://it.wikipedia.org/wiki?curid=3132914", "title": "Io amo (album)", "text": ""}
{"id": "3132915", "revid": "287204", "url": "https://it.wikipedia.org/wiki?curid=3132915", "title": "T\u00fcttleben", "text": "T\u00fcttleben \u00e8 un comune di 748 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Nesseaue."}
{"id": "3132916", "revid": "287204", "url": "https://it.wikipedia.org/wiki?curid=3132916", "title": "Aleix Clap\u00e9s", "text": "Biografia.\nFormatosi a Reus e nella \"Escuela de la Llotja\" di Barcellona, fu discepolo di Eug\u00e8ne Carri\u00e8re a Parigi e pratic\u00f2 la pittura murale a Roma. \nAmico personale di Antoni Gaud\u00ed, lavor\u00f2 nella decorazione di diverse sue opere, come il Palazzo G\u00fcell e la Casa Mil\u00e0, dove decor\u00f2 gli ingressi con Xavier Nogu\u00e9s. Svilupp\u00f2 uno stile espressionista personale e tenebroso, anticipando James Ensor. \nDisegn\u00f2, anche, mobili modernisti (Casa Ibarz, attualmente nella Casa-Museo Gaud\u00ed). Diresse la rivista \"Hispania\" di cui era proprietario."}
{"id": "3132919", "revid": "287204", "url": "https://it.wikipedia.org/wiki?curid=3132919", "title": "Zimmernsupra", "text": "Zimmernsupra \u00e8 un comune di 382 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 parte della comunit\u00e0 amministrativa (\"Verwaltungsgemeinschaft\") di Nesseaue."}
{"id": "3132924", "revid": "180559", "url": "https://it.wikipedia.org/wiki?curid=3132924", "title": "Campionato americano maschile di pallacanestro 1997", "text": "L'8\u00ba Campionato Americano Maschile di Pallacanestro FIBA (noto anche come FIBA Americas Championship 1997) si \u00e8 svolto dal 21 agosto al 31 agosto 1997 a Montevideo, in Uruguay.\nI Campionati americani maschili di pallacanestro sono una manifestazione biennale tra le squadre nazionali organizzato dalla FIBA Americas.\nTurno preliminare.\nGruppo A.\n21 agosto 1997\n22 agosto 1997\n23 agosto 1997\n24 agosto 1997\n25 agosto 1997\nGruppo B.\n21 agosto 1997\n22 agosto 1997\n23 agosto 1997\n24 agosto 1997\n25 agosto 1997\nQuarti di finale.\nLe prime quattro classificate dei Gruppi A e B avanzano al gruppo unico da otto squadre dei quarti di finale. Ogni squadra affronter\u00e0 le quattro squadre provenienti dall'altro gruppo. I risultati della fase a gironi sono mantenuti.\nLe prime quattro classificate del gruppo unico accedono alle semifinali.\n27 agosto 1997\n28 agosto 1997\n29 agosto 1997\n30 agosto 1997\nFinali.\n31 agosto 1997\n31 agosto 1997\n31 agosto 1997"}
{"id": "3132930", "revid": "118643671", "url": "https://it.wikipedia.org/wiki?curid=3132930", "title": "Tambach-Dietharz", "text": "Tambach-Dietharz/Th\u00fcringer\u00a0Wald (ufficialmente: \"Tambach-Dietharz/Th\u00fcr.\u00a0Wald\") \u00e8 una citt\u00e0 tedesca di abitanti, appartenente al Land della Turingia. \nAppartiene al circondario (\"Landkreis\") di Gotha (targa GTH)."}
{"id": "3132934", "revid": "1613185", "url": "https://it.wikipedia.org/wiki?curid=3132934", "title": "Jan van Kessel il Vecchio", "text": "Biografia.\nPadre di un pittore dallo stesso nome, poi distinto in Jan van Kessel il Giovane, e nipote di Jan Brueghel il Vecchio, \u00e8 stato membro della Corporazione di San Luca di Anversa dal 1645. Sub\u00ec l'influenza artistica di Daniel Seghers e Frans Snyders nelle sue opere dal piccolo formato, recuperando temi e caratteristiche dei pi\u00f9 grandi maestri della natura morta. Secondo Houbraken fu celebre per l'accuratezza formale dei suoi dipinti floreali e Cornelis de Bie scrisse una poesia per lui.\nSi specializz\u00f2 in piccoli dipinti riguardanti temi naturali, scene allegoriche sul mondo animale e vegetale, opere sui quattro elementi e paesaggi da tutto il mondo. Disegn\u00f2 tavole imbandite e vasi di fiori, composizioni affollate e di movimento. Fu particolarmente interessato al realismo delle forme di vita da lui dipinte, utilizz\u00f2 dunque illustrazioni di testi scientifici per meglio rappresentare nell'arte gli elementi naturali."}
{"id": "3132937", "revid": "466539", "url": "https://it.wikipedia.org/wiki?curid=3132937", "title": "Aneta Kr\u0119glicka", "text": "Biografia.\nEx Miss Polonia 1989, Aneta Kr\u0119glicka \u00e8 stata incoronata trentanovesima Miss Mondo il 22 novembre 1989 presso l '\"Hong Kong Convention &amp; Exhibition Centre,\" di Hong Kong all'et\u00e0 di ventiquattro anni, ricevendo la corona dalla Miss Mondo uscente, l'islandese Linda P\u00e9tursd\u00f3ttir. \u00c8 stata la prima, e ad oggi l'unica, Miss Mondo polacca. Dopo l'anno di regno, la Kr\u0119glicka si \u00e8 sposata con il regista Maciej \u017bak e ha avuto un figlio, Alexander. Nel 2006 ha preso parte alla terza edizione di \"Taniec z Gwiazdami\", versione polacca di \"Ballando con le stelle\". Nello stesso anno ha preso parte alla giuria di Miss Mondo, quell'anno organizzato proprio in Polonia."}
{"id": "3132939", "revid": "203463", "url": "https://it.wikipedia.org/wiki?curid=3132939", "title": "Aleksandr Evgen'evi\u010d Kobrin", "text": "\u00c8 noto come Alexander Kobrin nei paesi occidentali.\nBiografia.\nHa iniziato a suonare il pianoforte all'et\u00e0 di cinque anni presso la \"Scuola Musicale Speciale Gnessin\" di Mosca avendo come prima insegnante Tat'jana Zelikman. Ha quindi proseguito gli studi, raggiunti i diciotto anni, presso il Conservatorio di Mosca, sotto la guida del maestro Lev Naumov. Nel 2003, all'et\u00e0 di 23 anni, ha conseguito il diploma, ma gi\u00e0 da molti anni aveva iniziato a partecipare parallelamente a diversi festival e concorsi pianistici internazionali.\nGi\u00e0 nel 1992 si era imposto all'attenzione del pubblico, anche grazie alla giovanissima et\u00e0: aveva eseguito, sotto la direzione di Juri Bashmet alla \"UNESCO Hall\" di Parigi, il \"Concerto n.1 per pianoforte\" di Dmitrij \u0160ostakovi\u010d. Successivamente, nel 1993 vinse il Concorso internazionale \"Premio Mozart\" per giovani pianisti al di sotto dei 14 anni; nel 1994 vinse l\"'International Stage of Talents\" ad Oslo, al quale segu\u00ec una tourn\u00e9e in diverse altre citt\u00e0 della Norvegia. Nel frattempo si esib\u00ec in varie citt\u00e0 d'Europa, a Madrid, Ginevra, Mosca e anche in Italia al \"Festival di Gubbio\", presentandosi con \"I Virtuosi di Salisburgo\".\nA partire dall'et\u00e0 di diciotto anni Kobrin conferm\u00f2 le sue doti con la vittoria di numerosi tra i pi\u00f9 importanti concorsi internazionali: il primo premio alla \"Scottish International Piano Competition\" a Glasgow nel 1998, a seguito del quale ha tenuto numerosi concerti nel Regno Unito; il terzo premio alla \"Chopin International Piano Competition\" di Varsavia nel 2000, a cui sono seguiti concerti in Polonia e in Giappone; il primo premio al Concorso Pianistico Internazionale Ferruccio Busoni di Bolzano. Il primo premio assegnato a Kobrin nel 1999 ha suscitato particolari consensi ed attenzioni nei confronti del giovane pianista moscovita, dal momento che il premio era rimasto inassegnato per i tre anni precedenti, non avendo la giuria indivituato candidati meritevoli. Da segnalare inoltre che all'interno della medesima competizione gli \u00e8 stato assegnato il \"Premio Speciale in memoria di Arturo Benedetti Michelangeli\".\nIl premio Busoni apr\u00ec a Kobrin le porte dell'attivit\u00e0 concertistica su scala internazionale. Si \u00e8 quindi presentato in diverse citt\u00e0 italiane come Milano, Torino, Roma, Bologna, Pistoia, Firenze, Venezia e Verona, successivamente ha tenuto una serie intensa di concerti in Germania, Scozia, Russia, Spagna, Svizzera, Israele, Argentina, Svezia, Finlandia, Ungheria e Francia. Nel 2003 ha vinto il secondo premio della \"Hamamatsu International Competition\" (primo premio non assegnato) al quale \u00e8 seguita una intensa tourn\u00e9e in Europa, Asia e Sudamerica. A partire dal medesimo anno, contestualmente al conseguimento del diploma, ha intrapreso la carriera di insegnamento presso l\"'Accademia Musicale Gnessin\" di Mosca, ruolo che lo ha visto impegnato fino al 2010.\nNel 2005 la consacrazione di Kobrin con la vittoria al dodicesimo Van Cliburn International Piano Competition. L'assegnazione della \"Nancy Lee and Perry R. Bass Gold Medal\" assicura a Kobrin un posto di risalto nelle sale concertistiche e nei teatri di tutto il mondo, in particolar modo negli Stati Uniti, dove intraprende un lungo tour subito dopo la vittoria, e che a pi\u00f9 riprese lo porter\u00e0 ad esibirsi per oltre 50 date nel giro di alcuni anni. La vittoria nel concorso include anche un premio in denaro, e l'incisione di album discografico. Aleksandr Kobrin \u00e8 frequentemente invitato, anche come giurato, presso numerosi concorsi pianistici internazionali.\nDal 2010 il pianista moscovita \u00e8 stato ingaggiato con contratto quinquennale presso la \"Schwob School of Music\" della Columbus State University di Atlanta in Georgia. In questo istituto Kobrin insegna sia pianoforte solista che da camera; ricopre in particolare la \"L. Rexford Whiddon Distinguished Chair in Piano\". Nel tempo libero Aleksandr Kobrin \u00e8 in particolar modo appassionato di calcio. In giovanissima et\u00e0 giocava in una societ\u00e0 calcistica moscovita, che dovette abbandonare al momento di scegliere la carriera pianistica. Ha tuttavia continuato a giocare costantemente durante gli anni."}
{"id": "3132940", "revid": "834", "url": "https://it.wikipedia.org/wiki?curid=3132940", "title": "SVT40", "text": ""}
{"id": "3132942", "revid": "118643800", "url": "https://it.wikipedia.org/wiki?curid=3132942", "title": "Waltershausen", "text": "Waltershausen \u00e8 una citt\u00e0 tedesca di abitanti, appartenente al Land della Turingia. \nStoria.\nNel 2013 venne aggregato alla citt\u00e0 di Waltershausen il soppresso comune di Emsetal.\nSuddivisione amministrativa.\nIl territorio cittadino \u00e8 suddiviso in 8 parti (ted.: Stadtteil - parte della citt\u00e0): la citt\u00e0 principale di \"Waltershausen\", \"Schnepfenthal\", \"Wahlwinkel\", \"Langenhain\", \"Schwarzhausen\", \"Schmerbach\", \"Fischbach\" e \"Winterstein\". Le ultime quattro sono entrate a fare parte della citt\u00e0 il 1. gennaio 2015 e hanno alzato il numero d'abitanti di persone."}
{"id": "3132943", "revid": "287204", "url": "https://it.wikipedia.org/wiki?curid=3132943", "title": "Neuquen", "text": ""}
{"id": "3132945", "revid": "6923", "url": "https://it.wikipedia.org/wiki?curid=3132945", "title": "Linda P\u00e9tursd\u00f3ttir", "text": "Biografia.\nEx Miss Islanda 1988, Linda Petursdottir \u00e8 stata incoronata trentottesima Miss Mondo il 17 novembre 1988 presso il \"Royal Albert Hall\" di Londra all'et\u00e0 di diciannove anni, ricevendo la corona dalla Miss Mondo uscente, l'austriaca Ulla Weigerstorfer. \u00c8 stata la seconda Miss Mondo islandese, dopo H\u00f3lmfr\u00ed\u00f0ur Karlsd\u00f3ttir nel 1985.\nDopo l'anno di regno ed un periodo vissuto a Vancouver in Canada, la Petursdottir \u00e8 ritornata nella sua nativa Islanda per far nascere la sua prima figlia Isabella, il cui padre non \u00e8 stato pubblicamente rivelato. gestisce \"Ba\u00f0h\u00fasi\u00f0\", una stazione termale per sole donne, da lei fondata."}
{"id": "3132946", "revid": "287204", "url": "https://it.wikipedia.org/wiki?curid=3132946", "title": "Linda Petursdottir", "text": ""}
{"id": "3132947", "revid": "88740", "url": "https://it.wikipedia.org/wiki?curid=3132947", "title": "Emsetal", "text": "Emsetal era un comune tedesco nel Land della Turingia, esistito dal 1996 al 2013.\nStoria.\nIl comune di Emsetal venne creato nel 1996 dalla fusione dei comuni di Fischbach, Schmerbach, Schwarzhausen e Winterstein. Il nome del nuovo comune (letteralmente \"valle dell'Emse\") fu derivato dal fiume Emse che scorreva nel territorio comunale.\nNel 2013 il comune di Emsetal venne soppresso e aggregato alla citt\u00e0 di Waltershausen."}
{"id": "3132953", "revid": "74801", "url": "https://it.wikipedia.org/wiki?curid=3132953", "title": "Jan van Kessel il Giovane", "text": "Poco si sa della sua vita. Nacque ad Anversa nel 1648. Probabilmente ha studiato con su padre Jan van Kessel il Vecchio. Si trasferisce a Madrid, dove divenne un pittore alla corte per la quale ha fatto principalmente ritratti."}
{"id": "3132958", "revid": "6923", "url": "https://it.wikipedia.org/wiki?curid=3132958", "title": "Campionato americano maschile di pallacanestro 1995", "text": "Il 7\u00ba Campionato Americano Maschile di Pallacanestro FIBA (noto anche come FIBA Americas Championship 1995) si \u00e8 svolto dal 15 agosto al 27 agosto 1995 a Tucuman e Neuqu\u00e9n, in Argentina.\nI Campionati americani maschili di pallacanestro sono una manifestazione biennale tra le squadre nazionali organizzato dalla FIBA Americas.\nTurno preliminare.\nGruppo A.\n15 agosto 1995\n16 agosto 1995\n17 agosto 1995\n18 agosto 1995\n19 agosto 1995\nGruppo B.\n15 agosto 1995\n16 agosto 1995\n17 agosto 1995\n18 agosto 1995\n19 agosto 1995\nQuarti di finale.\nLe prime quattro classificate dei Gruppi A e B avanzano al gruppo unico da otto squadre dei quarti di finale. Ogni squadra affronter\u00e0 le quattro squadre provenienti dall'altro gruppo. I risultati della fase a gironi sono mantenuti.\nLe prime quattro classificate del gruppo unico accedono alle semifinali.\n21 agosto 1995\n22 agosto 1995\n23 agosto 1995\n24 agosto 1995"}
{"id": "3132961", "revid": "767487", "url": "https://it.wikipedia.org/wiki?curid=3132961", "title": "Leinatal", "text": "Leinatal era un comune tedesco della Turingia.\nStoria.\nIl 31 dicembre 2019 il comune di Leinatal venne aggregato al comune di Georgenthal."}
{"id": "3132967", "revid": "247222", "url": "https://it.wikipedia.org/wiki?curid=3132967", "title": "Bad Tabarz", "text": "Bad Tabarz \u00e8 un comune tedesco di abitanti, appartenente al Land della Turingia. \nStoria.\nFino al 2017 il comune era denominato \u00abTabarz/Th\u00fcr. Wald\u00bb; in tale data assunse la nuova denominazione."}
{"id": "3132975", "revid": "1318658", "url": "https://it.wikipedia.org/wiki?curid=3132975", "title": "Baccellierato internazionale", "text": "Un baccellierato internazionale (anche baccalaureato internazionale) \u00e8 una qualificazione riconosciuta su scala internazionale, valida per l'ammissione universitaria in pi\u00f9 di 80 paesi del mondo.\nViene conseguito alla fine di un corso di studio biennale (equivalente agli ultimi due anni di scuola secondaria). Il baccalaureato internazionale \u00e8 stato sviluppato nella met\u00e0 degli anni sessanta a Ginevra da un gruppo internazionale di educatori ed \u00e8 oggi diffuso in pi\u00f9 di 2500 scuole su scala mondiale. L'IB Learner Profile, l'ATL (Approaches To Learning) e l'Academic Honesty sono le tre colonne portanti del sistema IB e insieme garantiscono allo studente un\u2019educazione dal punto di vista didattico e una formazione personale.\nInquadramento generale.\n\u00c8 gestito dall' \"Organizzazione baccalaureato internazionale\" \u00e8 un'organizzazione non governativa (ONG) con sede a Ginevra in Svizzera, facente parte dell'UNESCO. La missione del baccalaureato internazionale \u00e8 la seguente:\nIl baccalaureato internazionale punta a formare giovani cittadini curiosi, competenti e altruisti che possano contribuire a creare un mondo pi\u00f9 pacifico attraverso il dialogo interculturale e il rispetto. A questo fine l'organizzazione lavora con scuole, governi e organizzazioni internazionali per sviluppare programmi di studio che incoraggino gli studenti a diventare attivi, compassionevoli e aperti al fatto che altre persone, pur nelle loro differenze, possano avere ragione.\"\nViene attualmente insegnato in inglese, spagnolo e francese. Gli studenti che intendono sostenere il baccalaureato internazionale devono frequentare corsi e presentare esami in sei materie, scelte all'interno di diversi gruppi disciplinari, e devono altres\u00ec completare i tre componenti obbligatori: tesi (\"Extended Essay\"), corso di teoria della conoscenza (\"Theory of Knowledge\") e il programma \"Creativit\u00e0-azione-servizio\" (\"Creativity-Action-Service\"). Ogni corso viene solitamente valutato tramite una serie di esami finali, valutati esternamente, e una serie di lavori e progetti, diversi da materia a materia, valutati internamente (dal professore che insegna il corso).\nOrganizzazione degli studi.\nL'IB LEARNER PROFILE\nIl profilo IB learner rappresenta il risultato di un\u2019educazione basata su una mentalit\u00e0 internazionale.\nI seguenti tratti sono ci\u00f2 che caratterizza l\u2019IB learner profile:\n1. INQUIRERS: Lo studente sviluppa il senso di curiosit\u00e0, approfondendo ogni argomento. Sa imparare in modo indipendente, ma anche lavorare con gli altri. Impara con entusiasmo e sostenendo il proprio amore per il sapere.\n2. KNOWLEDGEABLE: Lo studente esplora ogni concetto in modo interdisciplinare. Dimostra interesse riguardo questioni locali come globali.\n3. THINKERS: Lo studente si avvale del pensiero in modo creativo per affrontare una situazione complessa. Dimostra iniziativa prendendo decisioni etiche e sensate.\n4. COMMUNICATORS: Lo studente si esprime con creativit\u00e0 in pi\u00f9 lingue e in diversi modi. Collabora in modo efficiente, tenendo conto della prospettiva degli altri individui.\n5. PRINCIPLED: Lo studente agisce con integrit\u00e0 e onest\u00e0, con rispetto per la dignit\u00e0 e i diritti degli altri individui. Inoltre impara a assumersi la responsabilit\u00e0 delle proprie azioni e delle loro conseguenze.\n6. OPEN-MINDED: Lo studente impara a conoscere a fondo propria cultura, dando valore alle tradizioni altrui. Cerca di ampliare i propri orizzonti, cercando sempre un confronto con i suoi pari.\n7. CARING: Lo studente dimostra empatia, compassione e rispetto. Agisce in modo da cambiare in positivo il mondo che lo circonda.\n8. RISK-TAKERS: Lo studente impara ad affrontare le difficolt\u00e0 con determinazione e senso critico. Lavora in modo indipendente, sviluppando strategie innovative e nuove idee.\nDimostra inoltre di essere pieno di risorse e flessibile in ogni situazione.\n9. BALANCED: Lo studente comprende l\u2019importanza di un equilibrio fra i diversi aspetti della vita quotidiana per raggiungere un\u2019armonia con il mondo circostante e mantenere l\u2019impegno e i risultati in modo costante.\n10. REFLECTIVE: Lo studente riflette sul mondo che lo circonda e sulle proprie idee ed esperienze personali. Lavora in modo da raggiungere un livello di maturit\u00e0 che soddisfi le aspettative. [1/2]\nATL: Attraverso l\u2019Approaches To Learning, caratteristico del programma IB, gli studenti si impegnano a individuare strategie per \u201cimparare a imparare\u201d. Questi approcci possono essere trasmessi agli studenti attraverso metodi di insegnamento, migliorati con il tempo e sviluppati gradualmente. Essi costituiscono una solida base per la ricerca di un metodo di studio indipendente. I metodi ATL rappresentano inoltre un\u2019opportunit\u00e0 di comunicazione fra insegnanti e alunni.\nIl programma IB identifica cinque gruppi di abilit\u00e0 legate all\u2019ATL, suddivise a loro volta in caratteristiche pi\u00f9 specifiche.\nL\u2019ATL viene sviluppato nel programma MYP (Middle Years Programme) per preparare gli studenti al rigoroso programma IB e dare loro i mezzi necessari per affrontare compiti sempre pi\u00f9 ardui e stimolanti. L\u2019ATL aiuta gli studenti a identificare chiaramente le aspettative dei professori e a facilitare la ricerca di metodi di studio personali ed efficienti. Il modo pi\u00f9 efficace per sviluppare i suddetti metodi \u00e8 concentrarsi sull\u2019intero processo, piuttosto che sulle singole consegne.\nEntro il termine dell\u2019MYP, gli studenti dovrebbero aver acquisito consapevolezza dei metodi pi\u00f9 efficaci per loro ed essere capaci di applicarli in modo concreto e coerente. L\u2019ATL promuove un apprendimento autonomo e la capacit\u00e0 di valutare la qualit\u00e0 del proprio lavoro attraverso riflessioni. [3]\nACADEMIC HONESTY\nLo studente IB deve essere esempio di integrit\u00e0 e onest\u00e0. Nonostante la maggior parte degli studenti lavori in modo etico, ci sono casi in cui i principi dell\u2019IB non vengono rispettati, ed \u00e8 essenziale che vengano presi dei provvedimenti. Con i diversi mezzi tecnologici messi a disposizione degli studenti negli ultimi anni, le opportunit\u00e0 di plagio sono aumentate notevolmente.\nMolte volte gli atti di plagio sono involontari e dovuti ad una consegna poco chiara. Per questa ragione l\u2019Academic Honesty viene introdotto nel programma fin dall\u2019inizio, abituando gli studenti al modo corretto di citare le fonti. La definizione di plagio secondo l\u2019IB \u00e8 l\u2019utilizzo di parole o idee altrui privo di citazioni, a scopo di farle passare per proprie. La priorit\u00e0 delle scuole IB \u00e8 di fare in modo che ogni studente comprenda la politica dell\u2019Academic Honesty e che ne segua i principi. [4]\nOfferta formativa.\nGli studenti che offrono il baccalaureato internazionale devono seguire corsi in sei materie, una da ogni gruppo disciplinare, con la possibilit\u00e0 di sostituire una materia del gruppo 6 con un'altra materia dei gruppi 2-5.\nTre o quattro materie devono esser offerte a livello alto (higher level, HL) e le rimanenti a livello standard (standard level, SL). La differenza tra i due livelli consiste nel livello di approfondimento, nel programma affrontato e nel numero di ore di lezione. Il baccalaureato internazionale consiglia un monte ore di 240 ore per una materia a Livello Alto e 150 ore per una materia a Livello Standard nei due anni. Considerando la durata media dell'anno scolastico in 30 settimane, ci\u00f2 corrisponde a 4 ore di insegnamento la settimana per materie a livello alto, e 2,5 per materie a livello standard.\nI sei gruppi disciplinari offerti sono:\nComponenti obbligatori.\nPer conseguire il Diploma di Baccellierato Internazionale, ogni candidato deve soddisfare i tre requisiti obbligatori:\nValutazione.\nGli esami di Baccalaureato Internazionale sono offerti due volte l'anno, a maggio e a novembre (la sessione di novembre \u00e8 principalmente utilizzata da scuole dell'Emisfero australe in cui l'anno scolastico termina a novembre). Ogni materia \u00e8 valutata su una scala da 1 a 7, dove sette \u00e8 il voto pi\u00f9 alto. La sufficienza \u00e8 rappresentata da un 4.\nIl voto massimo di Diploma \u00e8 di 45 punti. 42 di questi vengono guadagnati tramite la valutazione delle 6 materie (massimo di 7 punti a materia). Gli ultimi 3 punti vengono aggiudicati tramite valutazione della Tesi e del corso di Teoria della Conoscenza. La partecipazione al programma Creativit\u00e0-Azione-Servizio non \u00e8 valutata, ma la mancata partecipazione a tale programma comporta l'impossibilit\u00e0 a conseguire il Diploma. Ogni anno circa l'80% dei candidati riceve il diploma, mentre meno dell'1% totalizza il punteggio pieno di 45 punti (nella sessione di esami maggio 2009, lo 0,19% dei candidati ha totalizzato il punteggio di 45.)\nLa valutazione in ogni materia si distingue in due componenti:\nNel mondo.\nItalia.\nIl baccalaureato internazionale \u00e8 insegnato in Italia dal 1975 in 36 scuole che include una scuola pubblica (il Deledda International School di Genova) e un ente \"no-profit\" che afferisce alla rete internazionale degli United World Colleges (il Collegio del mondo unito dell'Adriatico a Duino, TS).\n\u00c8 riconosciuto come diploma equivalente all'esame di maturit\u00e0 dal Ministero dell'istruzione. \u00c8 tuttavia una qualificazione ancora poco diffusa in Italia (nella sessione di esami maggio 2019 si sono registrati 942 studenti in Italia e 591 candidati hanno sostenuto l'esame di Italiano come lingua madre).\nL'IB \u00e8 riconosciuto come esame di ammissione universitaria in quasi 90 paesi del mondo e dalle pi\u00f9 autorevoli universit\u00e0 a livello mondiale.\nInghilterra.\nIn Inghilterra e negli Stati Uniti il baccellierato internazionale \u00e8 in continua espansione e viene offerto da centinaia di scuole pubbliche e private."}
{"id": "3132976", "revid": "114447017", "url": "https://it.wikipedia.org/wiki?curid=3132976", "title": "Schwabhausen (Turingia)", "text": "Schwabhausen \u00e8 un comune della Turingia, in Germania.\nAppartiene al circondario di Gotha ed \u00e8 amministrato sussidiariamente dal comune di Drei Gleichen."}
{"id": "3132980", "revid": "74801", "url": "https://it.wikipedia.org/wiki?curid=3132980", "title": "Swansea City F.C.", "text": ""}
{"id": "3132981", "revid": "1543377", "url": "https://it.wikipedia.org/wiki?curid=3132981", "title": "Crawinkel", "text": "Crawinkel \u00e8 una frazione della citt\u00e0 tedesca di Ohrdruf, nel Land della Turingia.\nStoria.\nIl 1\u00ba gennaio 2019 il comune di Crawinkel venne aggregato alla citt\u00e0 di Ohrdruf."}
{"id": "3132982", "revid": "74801", "url": "https://it.wikipedia.org/wiki?curid=3132982", "title": "Stockport County F.C", "text": ""}
{"id": "3132984", "revid": "3115", "url": "https://it.wikipedia.org/wiki?curid=3132984", "title": "B\u00edl\u00fd K\u00e1men", "text": "B\u00edl\u00fd K\u00e1men (in tedesco \"Weissenstein\") \u00e8 un comune della Repubblica Ceca facente parte del distretto di Jihlava, nella regione di Vyso\u010dina.\nGeografia fisica.\nI comuni limitrofi sono Hl\u00e1vkov, Ji\u0159\u00edn e Je\u017een\u00e1 ad ovest, Vil\u00e9movsk\u00e9 Chaloupky, U Trojan\u016d, Smr\u010dn\u00e1 e Kl\u00e1\u0161ter a nord, \u0160ipnov, Hybr\u00e1lec e Star\u00e9 Hory ad est e Vyskytn\u00e1 nad Jihlavou, Rant\u00ed\u0159ov, Nov\u00fd Rounek, Plandry, Damle, Star\u00fd Rounek, Horn\u00ed Kosov, Nov\u00fd Hubenov e Rant\u00ed\u0159ov a sud.\nStoria.\nLa prima menzione scritta del villaggio risale al 1359.\nNel 1910 \u00e8 stata fondata una cooperativa di vigili del fuoco."}
{"id": "3132985", "revid": "114939259", "url": "https://it.wikipedia.org/wiki?curid=3132985", "title": "Tierpark Berlin", "text": "Il Tierpark Berlin \u00e8 insieme allo Zoologischer Garten uno dei due giardini zoologici di Berlino. \u00c8 situato nel quartiere di Friedrichsfelde, nel distretto di Lichtenberg, e con i suoi 160 ettari di dimensione \u00e8 il pi\u00f9 grande zoo d'Europa. Sono presenti pi\u00f9 di 7.500 animali e circa 1.000 specie diverse."}
{"id": "3132987", "revid": "827882", "url": "https://it.wikipedia.org/wiki?curid=3132987", "title": "Weissenstein", "text": "Il Weissenstein \u00e8 una montagna del massiccio del Giura alta 1395\u00a0m. Si trova in Svizzera, a nord della citt\u00e0 di Soletta nel cantone omonimo.\nCaratteristiche.\nLa zona dove si trova la sommit\u00e0 della montagna viene chiamata \"R\u00f6ti\".\nNei pressi dell\"'Hinteren Weissenstein\" (1226 m), sul fianco settentrionale della montagna, si trova il \"Nidlenloch\", un sistema di grotte che si estende in lunghezza per 7,5\u00a0km e 418\u00a0m in profondit\u00e0.\nTrasporti.\nIl passo del Weissenstein che collega le localit\u00e0 di Oberdorf e G\u00e4nsbrunnen, sui due versanti della montagna, ha una pendenza media del 22% ed \u00e8 uno dei pi\u00f9 ripidi della Svizzera; in inverno \u00e8 chiuso al traffico.\nLa cima del Weissenstein \u00e8 collegata al Balmberg e al Grenchenberg da corse quotidiane di autobus, nei fine settimana estivi vi sono anche collegamenti per Oberdorf.\nLa montagna \u00e8 attraversata da una galleria a binario unico utilizzata dalla ferrovia Soletta-Moutier, l'opera fu realizzata nel 1908 ed \u00e8 lunga 3701\u00a0m.\nStoria.\nNella localit\u00e0 \"Stiegenlos\" su una pietra del sentiero che porta alla sommit\u00e0 della montagna sono incise le date 1644 e 1830 che indicano due diversi momenti in cui fu sistemato il ripido sentiero che prima della strada per veicoli era l'unica via di accesso. Nel XVI secolo il Weissenstein era frequentato prevalentemente da pastori, fu agli inizi del XIX secolo che divent\u00f2 una meta turistica. In quel periodo divenne popolare la \"cura del siero\" che prevedeva soggiorni in localit\u00e0 montane in cui i villeggianti praticavano diete a base di siero. Nel 1827 fu eretto l'edificio principale dello Stabilimento di cure chiamato \"Kurhaus\", tuttora esistente e attualmente in funzione come albergo e ristorante.\nTurismo.\nDal Kurhaus un sentiero con raffigurazioni in scala delle dimensioni e delle distanze dei pianeti del sistema solare conduce al monte Hasenmatt, al Grenchenberg e al Balmberg.\nVicino al Kurhaus si trova un giardino botanico con piante tipiche del luogo e un museo degli sport invernali, sempre nei pressi vi \u00e8 una cappella dedicata a San Nicolao della Fl\u00fce costruita nel 1984.\nSul Weissenstein dal 1994 ogni anno si svolge un festival di world music della durata di una settimana chiamato \"Uhuru\"."}
{"id": "3132989", "revid": "767487", "url": "https://it.wikipedia.org/wiki?curid=3132989", "title": "Miss Costa Rica", "text": "Miss Costa Rica \u00e8 un concorso di bellezza femminile destinato a donne fra i diciotto ed i ventisette anni, di nazionalit\u00e0 costaricana. La vincitrice e le finaliste rappresenta la propria nazione presso i concorsi internazionali di Miss Universo, Miss Mondo, Miss International, Miss Terra, Miss Tourism Queen International, Reina Hispanoamericana, Miss Continente Americano, Miss Am\u00e9rica Latina ed altri concorsi minori.\nMiss Costa Rica.\nLa vincitrice di Miss Costa Rica, sin dal 1954, rappresenta il proprio paese a Miss Universo.\nMiss Mondo Costa Rica.\nLa seconda classificata di Miss Costa Rica, sino al 2006, ha rappresentato il proprio paese a Miss Mondo.\nNel 2006, L'organizzazione di Miss Costa Rica ha perso la licenza per il franchise di Miss Mondo, che \u00e8 passato al concorso \"Reinas de Costa Rica\", che \u00e8 indipendente da quello di Miss Costa Rica.\n2010 Dayana Aguilera\nMiss Costa Rica Internacional.\nAd eccezione che in dodici occasioni, la seconda o la terza classificata, o un'altra finalista, rappresentano il proprio paese a Miss International.\nMiss Tierra Costa Ricence.\nMiss Tierra Costa Ricence viene selezionata fra una delle varie finaliste del concorso \u00e8 rappresenta Costa Rica a Miss Terra."}
{"id": "3132991", "revid": "1543377", "url": "https://it.wikipedia.org/wiki?curid=3132991", "title": "Gr\u00e4fenhain", "text": "Gr\u00e4fenhain \u00e8 una frazione della citt\u00e0 tedesca di Ohrdruf, nel Land della Turingia.\nStoria.\nIl 1\u00ba gennaio 2019 il comune di Gr\u00e4fenhain venne aggregato alla citt\u00e0 di Ohrdruf."}
{"id": "3132993", "revid": "223320", "url": "https://it.wikipedia.org/wiki?curid=3132993", "title": "Reinas de Costa Rica", "text": ""}
{"id": "3132995", "revid": "287204", "url": "https://it.wikipedia.org/wiki?curid=3132995", "title": "Luisenthal", "text": "Luisenthal \u00e8 un comune di 1.341 abitanti della Turingia, in Germania.\nAppartiene al circondario (\"Landkreis\") di Gotha (targa GTH) ed \u00e8 amministrato dal \"comune amministratore\" (\"Erf\u00fcllende Gemeinde\") di Ohrdruf."}
{"id": "3132997", "revid": "599013", "url": "https://it.wikipedia.org/wiki?curid=3132997", "title": "Luigi Vercelli", "text": "Carriera.\nClub.\nCominci\u00f2 a giocare nell'Amatori Torino, con cui debutt\u00f2 il 12 ottobre 1919 in Amatori Torino-Pro Vercelli (0-4).\nLa stagione successiva milit\u00f2 nell'Alessandria, giocando 17 partite e segnando una rete.\nNel 1921 pass\u00f2 alla Novese in cui gioc\u00f2 per tre stagioni, nella prima delle quali la sua squadra vinse il campionato organizzato dalla F.I.G.C..\nNel 1924-1925 gioc\u00f2 nella SPAL.\nChiuse la carriera nel 1927 dopo due stagioni alla , nella seconda delle quali scese in campo una sola volta.\nNazionale.\nVercelli gioc\u00f2 la sua unica partita in Nazionale il 6 novembre 1921 nell'amichevole contro la Svizzera."}
{"id": "3132998", "revid": "1929943", "url": "https://it.wikipedia.org/wiki?curid=3132998", "title": "Rinaldo Roggero", "text": "Carriera.\nGiocatore.\nClub.\nRoggero gioc\u00f2 nel Savona per tutta la sua carriera, iniziata nel 1913 e terminata nel 1925.\nNazionale.\nCon la Nazionale Roggero prese parte alle Olimpiadi di Anversa e fu in questa competizione che gioc\u00f2 la sua unica partita in maglia azzurra, la vittoria per 2-1 sulla Norvegia del 31 agosto 1920.\n\u00c8 stato l'unico calciatore ad avere giocato in Nazionale mentre militava nel Savona.\nAllenatore.\nDopo il ritiro Roggero allen\u00f2 il Savona in tre periodi distinti: dal 1933 al 1938 in Prima Divisione (diventata poi Serie C), nella stagione 1939-1940 nella quale subentr\u00f2 ad \u00c1rp\u00e1d Haj\u00f3s ed ottenne la promozione in Serie B e nel 1946-1947, quando venne sostituito a stagione in corso da Felice Levratto."}
{"id": "3133000", "revid": "599013", "url": "https://it.wikipedia.org/wiki?curid=3133000", "title": "Carlo Galletti", "text": "Era noto anche come Galletti II per distinguerlo dal fratello Augusto Galletti (I), che gioc\u00f2 anch'egli per l'Andrea Doria nello stesso periodo.\nCarriera.\nGalletti gioc\u00f2 dal 1906 al 1914 per l'Andrea Doria.\nDisput\u00f2 anche una partita in Nazionale, l'amichevole persa per 1-0 contro la Francia il 12 gennaio 1913."}
{"id": "3133001", "revid": "1543377", "url": "https://it.wikipedia.org/wiki?curid=3133001", "title": "W\u00f6lfis", "text": "W\u00f6lfis \u00e8 una frazione della citt\u00e0 tedesca di Ohrdruf, nel Land della Turingia.\nStoria.\nIl 1\u00ba gennaio 2019 il comune di W\u00f6lfis venne aggregato alla citt\u00e0 di Ohrdruf."}
{"id": "3133005", "revid": "767487", "url": "https://it.wikipedia.org/wiki?curid=3133005", "title": "Thomas Bredahl", "text": "Biografia.\nLa sua prima band sono i Gob Squad di \u00c5rhus, gruppo punk rock di cui \u00e8 cantante, chitarrista e frontman. Con loro pubblica gli album \"Call For Response\" e \"Far Beyond Control\". Nell'autunno 2006 seguono i connazionali Volbeat in tour e Bredahl viene scelto per rimpiazzare il chitarrista Franz Gottschalk, senza abbandonare tuttavia la sua prima band con la quale nel 2008 pubblica il terzo album intitolato \"Watch the Cripple Dance\". Con i Volbeat ha registrato gli album \"Guitar Gangsters &amp; Cadillac Blood\" e \"Beyond Hell/Above Heaven\". Nel Novembre 2011 lascia la band."}
{"id": "3133009", "revid": "1022840", "url": "https://it.wikipedia.org/wiki?curid=3133009", "title": "Francesca Macr\u00ec", "text": "\u00c8 diventata popolare grazie alla sua partecipazione alle trasmissioni televisive \"Scorie\" e \"Quelli che il calcio e...\"\nI suoi interventi comici sono spesso caratterizzati da un tono di voce monocorde e inespressivo, spesso costellato da strafalcioni grammaticali e un uso esagerato delle vocali aperte.\nBiografia.\nIl suo debutto televisivo avviene nel 2008 nel programma di All Music \"Lo show pi\u00f9 buono che ci sia\", a fianco di Gip, dove mette in scena delle gag comiche con l'ospite di turno.\nNello stesso anno debutta su Rai 2 a \"Scorie\", con Nicola Savino e Dj Angelo, dove ricopre il ruolo di Tonia, volto femminile del fittizio canale satellitare \"Rai 5 Sperimental\". \nTra il 2008 e il 2009 ha anche partecipato ad altri programmi, tra cui \"Veline\", su Canale 5, \"Cuork - Viaggio al centro della coppia\", trasmissione comica di LA7, e \"Vuoi scommettere?\", programma comico-sportivo di Sky Sport.\nDal 2009 al 2011 \u00e8 nel cast di \"Quelli che il calcio e...\", programma di Rai 2 condotto da Simona Ventura. Nel programma mette in scena, talvolta insieme a Alessandro Cattelan, delle gag comiche: intervista gli ospiti con una raffica di domande imbarazzanti, propone improbabili quiz telefonici e rubriche televisive, canta canzoncine dai testi assurdi e ripropone scene di film famosi su cui vengono montate scene recitate da lei. Nel 2010 diventa poi l'inviata del fittizio \"TG Stadio Aperto 1\", parodia del telegiornale \"Studio Aperto.\" Nei servizi del telegiornale parodia vengono date un'alta priorit\u00e0 alle cosiddette soft news (notizie frivole perlopi\u00f9 legate a costumi, tendenze e cronaca rosa), esasperati i meccanismi della \"Tv del dolore\" e raccontate storie assurde e improbabili che hanno come protagoniste donne dal prosperoso seno, costantemente scoperto e a favore dalla telecamera.\nIl 15 maggio 2011 viene pubblicato \"Il fantastiloso mondo di Francesca\", un album di canzoni comiche cantate e scritte da lei stessa.\nNel 2011 prende anche parte alla web serie \"Suite Dreams\", insieme, tra i tanti, a Valeria Graci, Claudio Gregori e Barbara Foria.\nDal gennaio del 2013 \u00e8 in onda sull'emittente radiofonica m2o con \"L'agenda della settimana\", una rubrica ironica di appuntamenti settimanali all'interno del programma \"A qualcuno piace presto\". \nNello stesso anno \u00e8 tra i protagonisti della serie televisiva \"Mario\", ideata da Maccio Capatonda e in onda su MTV, dove interpreta l'inviata Jo Cagnaccia, con una comicit\u00e0 sulla falsariga di Stadio Aperto 1. \nTra il 2013 e il 2014 \u00e8 presente nel cast di \"Colorado\", trasmissione comica di Italia 1, con il personaggio della principessa Isabel; ad affiancarla sul palco c'\u00e8 Max Pieriboni. \nNel 2014 Francesca lancia su 2much.tv il suo blog comico \"BBBlog\" e pubblica sulle sue pagine social la sua imitazione di Barbara Berlusconi.\nNel luglio del 2014, su Comedy Central, conduce lo show \"Comedy on the Beach\" in coppia con Matteo Branciamore.\nIn settembre 2014 entra a far parte del cast del programma \"Detto fatto\" di Rai 2, condotto da Caterina Balivo."}
{"id": "3133010", "revid": "666668", "url": "https://it.wikipedia.org/wiki?curid=3133010", "title": "Aristide Maillol", "text": "Biografia.\nSi trasfer\u00ec a Parigi nel 1882 e fino al 1886 lavor\u00f2 nell'atelier di Alexandre Cabanel, specializzandosi nella manifattura dei tappeti e del gobelin. Inoltre, l'esperienza maturata nel lavorare assieme a Paul Gauguin lo aiut\u00f2 a mettersi in proprio, distaccandosi dall'ambiente accademico. Dai 40 anni in poi si dedic\u00f2 esclusivamente alla scultura. Fu amico di \u00c9tienne Terrus, pittore suo conterraneo, e di Achille Laug\u00e9.\nIl suo tema preferito fu il nudo femminile visto come ideale di bellezza plastica: le sue donne sono sode, massicce, robuste, di forma classica suggestionato anche dal suo viaggio in Grecia del 1908. Il suo stile si pu\u00f2 definire contrapposto per il formalismo e la staticit\u00e0 delle sue figure a quello di Rodin."}
{"id": "3133012", "revid": "2048534", "url": "https://it.wikipedia.org/wiki?curid=3133012", "title": "Anticima", "text": "In geomorfologia si chiama anticima (oppure \"antecima\", \"sottocima\", \"vetta secondaria\", \"spalla\", ecc. - in inglese \"subpeak\") una elevazione sottostante la vetta di una montagna.\nDefinizione topografica.\nPartendo dal concetto di prominenza topografica l'UIAA ha definito che una elevazione si chiama montagna se ha una prominenza almeno pari a 300\u00a0m; si chiama vetta se ha una prominenza almeno pari a 30\u00a0m; nei casi in cui vi sia prominenza minore si parla di anticima, sottocima, spalla, ecc. Le anticime hanno normalmente anche un basso isolamento topografico. La scelta di una prominenza di almeno 30 metri \u00e8 basata sul dislivello superabile con un classico tiro di corda.\nVale quindi la seguente tabella:"}
{"id": "3133013", "revid": "1086846", "url": "https://it.wikipedia.org/wiki?curid=3133013", "title": "Foot Ball Club Brescia 1929-1930", "text": "Questa pagina raccoglie i dati riguardanti il Foot Ball Club Brescia nelle competizioni ufficiali della stagione 1929-1930.\nStagione.\nLa stagione 1929-1930 del Brescia termin\u00f2 al nono posto in Serie A, a pari merito con la Pro Vercelli. \u00c8 il primo storico campionato di Serie A a girone unico. Vi prendono parte 18 squadre, l'elite del calcio nazionale. Il Brescia rientra in questo novero, conquistando un titolo indelebile. \nAlla guida delle rondinelle il tecnico ungherese Imre Sch\u00f6ffer. A difesa della porta bresciana il vecchio Giuseppe Trivellini ormai trentaquatrenne. In attacco con un bottino di 10 reti Antonio Moretti \u00e8 il miglior realizzatore, ben spalleggiato da Arnaldo Prosperi con 8 centri. Sembrano briciole al confronto con le 31 reti realizzate dal capocannoniere del torneo, Giuseppe Meazza dell'Ambrosiana-Inter che vincer\u00e0 con 50 punti lo scudetto tricolore. Il Brescia chiude il torneo con un dignitoso nono posto in classifica con 33 punti.\nMaglie.\nLe maglie utilizzate nella stagione furono quelle \"classiche\": blu Savoia con V bianca la prima divisa, colori opposti per la seconda.\nBibliografia.\n\"Rosa della squadra:\"\n\"Tabellini del campionato:\"\n\"Arbitri degli incontri:\"\n\"Statistiche dei giocatori:\""}
{"id": "3133019", "revid": "339392", "url": "https://it.wikipedia.org/wiki?curid=3133019", "title": "Monte Coden", "text": ""}
{"id": "3133020", "revid": "339392", "url": "https://it.wikipedia.org/wiki?curid=3133020", "title": "Grigna Settentrionale", "text": ""}
{"id": "3133025", "revid": "188359", "url": "https://it.wikipedia.org/wiki?curid=3133025", "title": "Gundomaro", "text": "Origini.\nEra figlio del re dei Burgundi, Gundioco e della moglie, una sorella del Patrizio Ricimero. \nBiografia.\nGregorio di Tours lo cita assieme ai fratelli Gundobado, Godegiselo e Chilperico II, come figli di Gundioco e anche il successivo Liber Histori\u00e6 Francorum lo cita assieme ai fratelli come figlio di Gundioco, della stirpe del re visigoto, Atanarico.\nAlla morte del padre, avvenuta nel 473 circa, Gundomaro assieme ai fratelli Gundobado, Godegiselo e Chilperico II, ascesero al trono, condividendolo con lo zio, Chilperico I.A Gundomaro tocc\u00f2 di governare un tratto della valle del Rodano con sede a Vienne, mentre i fratelli governavano rispettivamente: Godegiselo la valle del Doubs, con sede a Besan\u00e7on, Chilperico II la valle della Saona, con sede a Lione, e Gundobado l'alta valle del Rodano con sede a Ginevra.\nDopo la morte dello zio Chilperico I si inizi\u00f2 lotta fra i fratelli, per la supremazia, nel regno e Gundamaro, nel corso del 486, fu fatto assassinare da Gundobado.\nDiscendenti.\nDi Gundomaro, non si conosce se ebbe mogli e non si ha notizia di alcuna discendenza."}
{"id": "3133026", "revid": "1603714", "url": "https://it.wikipedia.org/wiki?curid=3133026", "title": "Basilica di Notre-Dame di Montr\u00e9al", "text": "La basilica di Notre-Dame (in francese: Basilique Notre-Dame de Montr\u00e9al) \u00e8 una basilica cattolica del distretto storico di Vieux-Montr\u00e9al a Montr\u00e9al, in Canada. Si trova al numero 110 della Rue Notre-Dame Ouest, all'angolo della Rue Saint Sulpice. \u00c8 situata vicino al seminario di San-Sulpice e di fronte alla Place d'Armes.\nL'architettura neogotica della chiesa \u00e8 tra le pi\u00f9 esemplari al mondo. Il suo interno \u00e8 ampio e colorato, il suo soffitto \u00e8 colorato di un cupo blu puntellato da stelle dorate, mentre il resto del santuario ha policromie di blu, azzurro, rosso, porpora, argento e oro. \u00c8 arredato da centinaia di elaborati intagli in legno e numerose statue religiose. Insolitamente per una chiesa, le vetrate lungo le pareti del santuario non descrivono scene bibliche, ma piuttosto le scene dalla storia religiosa di Montr\u00e9al. Possiede inoltre un organo a canne \"Casavant Fr\u00e8res\", che contiene quattro tastiere, 97 registri, oltre 9.000 diverse canne e una pedaliera.\nStoria.\nNel 1657 la Compagnia dei Sacerdoti di San Sulpizio \u00e8 arrivata a \"Ville-Marie\" (l'odierna Montreal); sei anni dopo il feudo dell'isola venne da loro acquisito, governando fino al 1840. La parrocchia che fondarono venne dedicata al Santissimo Nome di Maria e venne eretta sul luogo col nome di \"chiesa di Notre-Dame\" nel 1672. Rivest\u00ec l'incarico di prima cattedrale della diocesi di Montr\u00e9al dal 1821 al 1822.\nDal 1824 la congregazione divenne troppo numerosa per la chiesa, costringendo all'edificazione di un nuovo tempio, progettato da James O'Donnell, un architetto irlandese americano protestante di New York. O'Donnell era un promotore dell'architettura neogotica e progett\u00f2 tale la chiesa. \u00c8 l'unica persona sepolta nella cripta. Egli si convert\u00ec infatti al cattolicesimo in punto di morte forse necessario per essere sepolto nella sua chiesa.\nIl santuario venne terminato nel 1830, mentre la prima torre campanaria nel 1843. Quando fu ultimata era la chiesa pi\u00f9 ampia del Nord America. Un nuovo organo a canne venne realizzato nel 1858 da Samuel Russell Warren.\nL'interno richiese molto pi\u00f9 tempo e Victor Bourgeau, che lavor\u00f2 anche nella cattedrale monrealese, vi si dedic\u00f2 dal 1872 al 1879. Lo scalpellino John Redpath fu il maggior partecipante alla costruzione della basilica.\nPer lo splendore e la vasta scala della chiesa, un'ulteriore cappella, la \"Chapelle du Sacr\u00e9-Coeur\" (Cappella del Sacro Cuore), venne costruita dietro di essa, con alcuni uffici e una sacrestia. Venne ultimata nel 1888. Nel 1886 \"Casavant Fr\u00e8res\"inizi\u00f2 la costruzione di un nuovo organo di 10 metri, completandolo nel 1891. In particolare consisteva nel primo organo con pedali a combinazione registrabile azionato ad elettricit\u00e0.\nAvvenimenti recenti.\nIl 7 dicembre 1978 un incendio doloso distrusse la cappella del Sacro Cuore. Venne ricostruita con i primi due piani riprodotti da vecchi disegni e foto, con volte moderne, \"retablos\" e un'enorme pala d'altare bronzea dello scultore del Qu\u00e9bec Charles Daudelin.\nLa chiesa di \"Notre-Dame\" \u00e8 stata elevata a basilica da Papa Giovanni Paolo II durante la sua visita nella citt\u00e0 il 11 settembre 1984.\nNel 2000 il funerale di stato provinciale della celebrit\u00e0 canadese Maurice Richard, detto \"Rocket\", fu celebrato davanti a migliaia di persone, sia all'interno che all'esterno della basilica.\nSempre nel 2000 Justin Trudeau vi ha tenuto il suo elogio funebre durante il funerale di stato di Pierre Trudeau, suo padre e 15\u00ba primo ministro del Canada. \u00c8 stato anche lo scenario del matrimonio tra C\u00e9line Dion e Ren\u00e9 Ang\u00e9lil nel 1994.\nAccessi al pubblico.\nLa chiesa offre programmazioni musicali di concerti di organo e corali. \u00c8 una tradizione fra molti monrealesi di assistere al concerto annuale del Messiah di Handel ogni dicembre a Natale.\nAttualmente per entrare alla basilica \u00e8 richiesta una quota di 8.00 dollari, a meno che ci si trovi l\u00e0 per assistere alla messa. La sera dal marted\u00ec al sabato ha luogo \"And Then There Was Light\", uno spettacolo di suoni e luci che mostra in dettaglio la storia della chiesa (biglietti per gli adulti $10; per gli anziani $9 e per i bambini e ragazzi).\nLa fermata pi\u00f9 vicina della metropolitana \u00e8 Place-d'Armes."}
{"id": "3133030", "revid": "33689", "url": "https://it.wikipedia.org/wiki?curid=3133030", "title": "Toluca de Lerdo", "text": ""}
{"id": "3133036", "revid": "287204", "url": "https://it.wikipedia.org/wiki?curid=3133036", "title": "Gothorita", "text": ""}
{"id": "3133037", "revid": "119806007", "url": "https://it.wikipedia.org/wiki?curid=3133037", "title": "Lambda (anatomia)", "text": "Il lambda \u00e8 un punto craniometrico mediano, posto all'estremo posteriore del cranio e individuato dalla convergenza di due suture del cranio:\nIl suo nome deriva dalla sua somiglianza con la lettera lambda dell'alfabeto greco."}
{"id": "3133041", "revid": "1869172", "url": "https://it.wikipedia.org/wiki?curid=3133041", "title": "2012 (It Ain't the End)", "text": "2012 (It Ain't the End) \u00e8 un brano musicale del cantante R&amp;B Jay Sean, estratto come singolo dal suo quarto album, \"Hit the Lights\". Il brano figura la partecipazione della cantante statunitense Nicki Minaj ed \u00e8 stato prodotto da J-Remy and Bobby Bass. Il brano \u00e8 stato reso disponibile per l'airplay radio (elettronica)fonico negli Stati Uniti e per il download digitale il 3 agosto 2010.\nVideo musicale.\nIl video musicale prodotto per \"2012 (It Ain't the End)\" \u00e8 stato diretto da Erik White e girato a Los Angeles il 19 luglio 2010. Il video \u00e8 stato presentato il 24 agosto 2010 su VEVO. Oltre a Jay Sean e Nicki Minaj, fanno una apparizione cameo anche l'ex-Spice Girl Melanie Brown, Birdman, lo scrittore Jared Cotter, i produttori J-Remy e Bobby Bass, e Thara."}
{"id": "3133043", "revid": "24443", "url": "https://it.wikipedia.org/wiki?curid=3133043", "title": "Sottocima", "text": ""}
{"id": "3133045", "revid": "24443", "url": "https://it.wikipedia.org/wiki?curid=3133045", "title": "Vetta secondaria", "text": ""}
{"id": "3133047", "revid": "212348", "url": "https://it.wikipedia.org/wiki?curid=3133047", "title": "The Smurfs", "text": ""}
{"id": "3133052", "revid": "339392", "url": "https://it.wikipedia.org/wiki?curid=3133052", "title": "Manuel Luciano Pignatta", "text": ""}
{"id": "3133057", "revid": "179980", "url": "https://it.wikipedia.org/wiki?curid=3133057", "title": "Victor Jos\u00e9 Pozzo", "text": ""}
{"id": "3133064", "revid": "767487", "url": "https://it.wikipedia.org/wiki?curid=3133064", "title": "Ecatepec de Morelos", "text": "Ecatepec (Ehecatepec in lingua nahuatl) \u00e8 un comune dello Stato del Messico.\n\u00c8 il comune pi\u00f9 popoloso dello Stato. Ecatepec \u00e8 un centro industriale commerciale e di servizi molto importante nello Stato. \u00c8 sede vescovile."}
{"id": "3133066", "revid": "267285", "url": "https://it.wikipedia.org/wiki?curid=3133066", "title": "Ecatepec", "text": ""}
{"id": "3133069", "revid": "1656773", "url": "https://it.wikipedia.org/wiki?curid=3133069", "title": "L'Italia settimanale", "text": "L'Italia settimanale \u00e8 stato un settimanale di cultura e politica fondato nel 1992 da Marcello Veneziani. Chiuse nel 1996.\nStoria.\nNato il 23 dicembre 1992, il settimanale divenne il periodico di riferimento dell'area da cui nacque Alleanza Nazionale. La foliazione era di 80 pagine, tutte a colori. Obiettivo di Veneziani era coinvolgere, in modo trasversale, \"il meglio, o quasi, del giornalismo non conformista\" e \"della cultura non allineata\".\nIl 3 febbraio 1993 pubblica un'inchiesta in cui rivela che nell'anno precedente il governo ha stabilito le linee guida delle cosiddette \"privatizzazioni\" dopo un incontro informale coi titolari di multinazionali europee svoltosi a bordo di uno yacht ancorato nel porto di Civitavecchia battente bandiera britannica, il \"Britannia\", (2 giugno 1992).\nNel marzo 1995 Veneziani venne escluso dal consiglio d'amministrazione e dalla direzione del settimanale. Adolfo Urso favor\u00ec il cambio di propriet\u00e0 e Alessandro Caprettini sostitu\u00ec Veneziani alla direzione. L'ex direttore accus\u00f2 i vertici di Alleanza Nazionale di aver voluto la sua defenestrazione.\nPoco dopo, editore divenne l'uruguaiano Gustavo Adolfo Spangenberg Yanes che dal 15 gennaio 1996 chiam\u00f2 alla direzione Pietrangelo Buttafuoco, che cambi\u00f2 totalmente linea inserendo anche giovani giornalisti di sinistra, come Luca Telese e Davide Camarrone. Dopo circa 15 numeri con la direzione Buttafuoco, caratterizzate dalle provocatorie copertine, il giornale chiuse a met\u00e0 1996, per l'improvviso fallimento dell'editore.\nHanno collaborato tra gli altri alla rivista: Fabio Torriero, Alessia Sodano, Susanna Bl\u00e4ttler, Giano Accame, Alfredo Cattabiani, Giorgio Albertazzi, Vittorio Sgarbi, Francesco D. Caridi, Filippo Rossi, Luciano Lanna, Marcello De Angelis, Simona Ventura, Massimo Fini, Turi Vasile."}
{"id": "3133084", "revid": "228587", "url": "https://it.wikipedia.org/wiki?curid=3133084", "title": "Feelin' So Good (DVD)", "text": "Feelin' So Good \u00e8 il primo DVD della cantante statunitense Jennifer Lopez, pubblicato nel novembre del 2000."}
{"id": "3133086", "revid": "35061149", "url": "https://it.wikipedia.org/wiki?curid=3133086", "title": "Distretto di Beawar", "text": ""}
{"id": "3133092", "revid": "115914135", "url": "https://it.wikipedia.org/wiki?curid=3133092", "title": "Associacion Sportif Inter Star", "text": "l'Associacion Sportif Inter Star \u00e8 una societ\u00e0 calcistica con sede a Bujumbura, in Burundi che milita nel campionato burundese di calcio.\nStoria.\nFondato nel 1977 il club gioca le partite in casa allo stadio Prince Louis Rwagasore Stadium.\nRosa 2010.\n\"Aggiornata al 14 gennaio 2010.\""}
{"id": "3133098", "revid": "125595530", "url": "https://it.wikipedia.org/wiki?curid=3133098", "title": "Episodi di Dexter (quinta stagione)", "text": "La quinta stagione della serie televisiva Dexter \u00e8 stata trasmessa dal canale statunitense Showtime dal 26 settembre 2010 al 12 dicembre 2010.\nIn Italia, la stagione \u00e8 stata trasmessa in prima visione satellitare da FX, canale pay della piattaforma Sky, dal 18 marzo al 27 maggio 2011; in chiaro \u00e8 stata trasmessa da Rai 4 dal 13 ottobre al 17 novembre 2013.\nJulie Benz ricompare come guest star.\nGli antagonisti principali della stagione sono Jordan Chase e Stan Liddy.\nColpa mia.\nTrama.\nDexter ricorda, attraverso vari flashback, il modo in cui conobbe Rita durante il loro primo appuntamento, quando l'aveva abbandonata a met\u00e0 serata per occuparsi di una sua vittima. Astor e Cody tornano a casa con i nonni e scoprono dal patrigno ci\u00f2 che \u00e8 successo; la ragazza si rivolta furiosamente contro di lui. Debra, vista la situazione mentale del fratello disorientato e incapace di esprimere sentimenti, si occupa dell'organizzazione del funerale di Rita e, in un momento di sconforto, finisce a letto con Quinn. Quest'ultimo sospetta che l'autore dell'omicidio sia Dexter, troppo lucido e preciso nel dare informazioni durante la chiamata alla polizia per denunciare l'accaduto. Inoltre viene a sapere del bacio tra Rita e il vicino di casa Eliot, cosa che lei aveva confessato al marito. La Guerta affida il caso all'FBI, visto che il modus operandi \u00e8 quello di Trinity. Dexter pianifica di scappare e cominciare una nuova vita, cos\u00ec affida suo figlio a Debra e nella camera mortuaria confida al cadavere della moglie tutte le verit\u00e0 sulla sua vita. Decide cos\u00ec di andarsene per sempre a bordo della sua barca dopo aver eliminato le tracce del suo passato. Durante una sosta per fare rifornimento, viene attaccato da un ragazzo che Dexter uccide brutalmente in preda a un raptus d'ira. Dexter sfoga cos\u00ec le sue emozioni e decide di tornare dalla famiglia per celebrare il funerale di Rita. \nLa palude dell'orrore.\nTrama.\nDexter cerca una nuova casa dove trasferirsi con i bambini. Per ora vivono tutti a casa di Debra ma lo spazio \u00e8 poco e non mancano i contrasti con Astor. Dexter viene interrogato dall'F.B.I. che crede nella sua innocenza in quanto Rita \u00e8 morta mentre Dexter era al blitz che stava avvenendo in casa Mitchell, ma ancora non capiscono perch\u00e9 Trinity abbia ucciso proprio la moglie di un poliziotto. All'interno del furgone che affitta per il trasloco, Dexter trova delle macchie di sangue; anche se sa bene che la sua priorit\u00e0 devono essere i suoi figli, il richiamo del sangue \u00e8 troppo forte e inizia la sua ricerca. Il suo uomo si chiama Boyd Fowler e lavora al recupero di animali morti. \nNel frattempo il dipartimento deve affrontare un nuovo caso: la testa di una donna \u00e8 stata trovata senza occhi e senza lingua, decapitata con un machete. Una poliziotta della zona collega il modus operandi dell'uccisione a una banda di assassini chiamati la Santa Muerte. Intanto Quinn cerca di avvicinarsi a Debra, ma lei lo evita. Batista scopre che la moglie non vuole condividere con lui il suo proficuo conto in banca perch\u00e9 il marito \u00e8 troppo spendaccione. La sera stessa va a sfogarsi in un bar con Masuka, poi a seguito di una provocazione ricevuta da un suo amico sergente, riguardante La Guerta, fa scoppiare una rissa. \nDexter ci prova davvero a far funzionare la sua vita e quella dei ragazzi, ma Astor vuole andare a vivere con i nonni a Orlando.\nDopo aver seguito Boyd Fowler scopre che questi periodicamente getta dei bidoni colmi di formaldeide contenenti corpi di donne morte in una palude abbandonata.\nSanta Muerte.\nTrama.\nDexter deve trovare una baby-sitter per Harrison e, dopo molte candidate, trova quella giusta, Sonya. Nel frattempo incontra Boyd Fowler, riesce a prendere un appuntamento con lui e decide di eliminarlo il pi\u00f9 in fretta possibile, anche in pieno giorno ed ha quindi poche ore per preparare la stanza per ucciderlo. Intanto Debra indaga sul caso della Santa Muerte insieme all'agente Manzon, che conosce bene il quartiere dove sono avvenuti i delitti. Entrambe vanno da un uomo che potrebbe avere delle informazioni, ma questi non dice molto ed il giorno dopo viene trovato con la testa tagliata, senza occhi e senza lingua. Quinn \u00e8 sempre pi\u00f9 convinto che Dexter sia implicato nel caso Trinity e chiede aiuto ad un suo amico dell'FBI per mostrare una foto dell\u2019ematologo alla famiglia Mitchell. La Guerta scopre che Batista ha avuto una rissa con un collega poliziotto e che questo potrebbe costare il posto di lavoro al marito. Dexter fallisce nel tentativo di uccidere Boyd Fowler, in quanto i due si anestetizzano a vicenda. La sera stessa per\u00f2 riesce a sorprenderlo e ad eliminarlo nella sua stessa casa, utilizzando strumenti ed una stanza di fortuna. Compiuto l'omicidio, si accorge per\u00f2 di essere spiato da una ragazza tenuta rinchiusa da Fowler.\nLa bella e la bestia.\nTrama.\nDexter \u00e8 indeciso se uccidere la ragazza che potrebbe consegnarlo alla polizia. Non sapendo cosa fare decide di aiutare Debra a risolvere il caso della Santa Muerte; riesce a trovare un mozzicone di sigaro dell'assassino da cui si pu\u00f2 ricavare un'impronta digitale. Debra riesce a trovare due nomi di probabili assassini: i fratelli Fuentes, ma questi riescono a scappare ferendo quasi a morte un ragazzo. Quinn riesce ad avvicinare Jonah Mitchell, il figlio di Trinity, per mostrargli una foto di Dexter ma viene fermato dall'FBI e sospeso dal lavoro. Dexter scopre il nome della ragazza, Lumen, ma questa riesce a fuggire venendo recuperata dall'ematologo, il quale la porta dove Boyd teneva i corpi delle vittime. Lumen capisce che pu\u00f2 fidarsi di lui, e lo stesso Dexter sa che non andr\u00e0 dalla polizia. Infine Lumen gli confessa che non pu\u00f2 tornare a casa perch\u00e9 Boyd Fowler non \u00e8 stato l'unico a farle del male.\nIl battesimo del sangue.\nTrama.\nLumen \u00e8 libera e s'incontra regolarmente con Dexter: non riesce a dimenticare il male subito e vorrebbe vendetta, cos\u00ec chiede a Dexter di uccidere per lei altre persone che le hanno fatto del male. Dexter per farla desistere le regala un biglietto d'aereo per casa, mentre lui indaga sui possibili complici di Boyd. Intanto Batista pensa che LaGuerta abbia una relazione con un uomo degli Affari Interni e li segue in un Motel per poi scoprire che stavano incastrando un Agente della Narcotici corrotto, Stan Liddy. Debra ritrova le probabili prime vittime decomposte della Santa Muerte e grazie al ragazzo ferito in ospedale capiscono che dopo gli omicidi i fratelli Fuentes festeggiano in un Night Club: la Santa Muerte sembra avere le ore contate. Quinn usa le proprie \"cattive conoscenze\" per pedinare Dexter mettendogli come segugio il poliziotto sospeso Stan Liddy. Dexter visita casa di Boyd ma la trova svaligiata per mano di Lumen; entrambi hanno un obiettivo comune: l'ex compagno di cella di Boyd, con denunce per violenze. Dexter lo mette sul tavolo, ma poi si rende conto che non poteva essere presente alle violenze su Lumen in quanto ha il braccialetto della libert\u00e0 vigilata. Rintraccia quindi la ragazza pronta alla vendetta contro l'innocente e la convince a tornare dai propri famigliari. La ragazza, durante la perquisizione della polizia aeroportuale, rivive la violenza, ed esce dall'aeroporto definitivamente convinta della sua vendetta.\nOgni cosa \u00e8 illuminata.\nTrama.\nDexter ritorna a vivere nel suo appartamento e, per cercare di tornare alla sua normale routine, trova una nuova vittima, Lance Robinson, un assassino di omosessuali. Alla Omicidi Debra espone alla squadra il piano per fermare i fratelli Fuentes, piano che prevede ancora l'appostamento nel locale dove i criminali si trovano abitualmente. Interviene al briefing Tom Matthews, capo della polizia di Miami, che muove seri dubbi sull'efficacia del piano e sulla seriet\u00e0 con cui l'intero dipartimento porta avanti il caso Santa Muerte. In privato accusa La Guerta di essere pi\u00f9 concentrata sul tirare fuori dai guai suo marito piuttosto che concentrarsi sul caso. Di conseguenza La Guerta d\u00e0 a Batista un ultimatum per chiudere la faccenda Santa Muerte la sera stessa, portandolo ad accusarla di pensare solo alla propria carriera. Debra intanto conosce Liddy (il poliziotto corrotto) nell'appartamento di Quinn. Dexter \u00e8 a casa con Harrison che lo saluta dicendogli \"Buona morte\". Dexter incontra Lance Robinson e lo addormenta, ma mentre lo sta legando lo chiama Lumen che lo supplica di aiutarlo. Nel frattempo nel locale in cui \u00e8 appostata la omicidi, Debra si rende conto di essere gelosa di Quinn che flirta con le altre ragazze. Raggiunta Lumen, con Lance nel bagagliaio, scopre che ha sparato a Dan Mendell, uno dei suoi violentatori. Mentre Dexter e Lumen discutono Dan scappa e i due inseguono le sue tracce di sangue fino a trovarlo. Lui dice di non conoscere la ragazza e Dexter cerca di convincere Lumen che si \u00e8 sbagliata. Nel frattempo l'uomo riesce a telefonare ai complici, autocondannandosi a morte dato che Dexter sente l'intera conversazione. Sul posto intanto arriva la polizia. Nella macchina di Dexter c'\u00e8 ancora Lance, che si risveglia e scappa dal finestrino dell'auto. Dexter lo insegue e lo cattura. Lo riporta nella stanza dove ha ucciso il violentatore di Lumen e crea una scena del crimine fasulla con i due cadaveri per ingannare la polizia, che nel frattempo li raggiunge. Masuka provveder\u00e0 con la sua fantasia perversa a creare una storia per giustificare le due morti. Batista aggancia Yasmin Aragon nel locale dei Fuentes, di cui \u00e8 amica, e la convince a collaborare in cambio dell'indulgenza su alcuni reati di droga. Batista e La Guerta fanno pace. Nell'appartamento di Quinn, Debra gli confessa di provare qualcosa per lui e il ragazzo sembra ricambiare. Dexter porta Lumen nella sua vecchia casa e mentre lei si fa un bagno nella vasca in cui Rita fu uccisa, ha un mancamento dovuto all'aver rivissuto la scena del ritrovamento di Rita. Al suo risveglio Dexter si confida con Lumen e lei gli spiega il motivo per cui non \u00e8 partita, cos\u00ec Dexter decide di aiutare Lumen nella sua vendetta.\nIntesa.\nTrama.\nLumen descrive i seviziatori di cui ha memoria: \"L'uomo dell'Orologio\", che aveva l'abitudine di sussurrarle all'orecchio \"Tic, tic, tic \u00e8 il suono della tua vita che sta per finire...\", e \"Giacca &amp; Cravatta\", uomo molto elegante di cui riconosce la faccia in quanto prima di violentarla le toglieva la benda. Dexter promette di aiutarla e la ragazza chiede di partecipare con lui alle uccisioni. Nel frattempo \"Giacca &amp; Cravatta\" sta spostando dalla palude i barili con i cadaveri delle ragazze ma ha un incidente con la macchina in centro a Miami ed \u00e8 costretto ad abbandonare il tutto. La squadra al completo si presenta quindi sul luogo e Dexter riesce a capire al volo la situazione, mentre Masuka trova la giacca del conducente scappato. Liddy dice a Quinn che Dexter ha un'amante in quanto ha notato la presenza di una ragazza, Lumen, nella villa dell'ematologo. Il poliziotto vuole saperne di pi\u00f9 e Liddy ne approfitta per chiedergli un pagamento extra. Debra scopre che il pick-up su cui c'erano i cadaveri risulta intestato a un famoso trainer motivazionale televisivo, Jordan Chase, che si presenta alla stazione di polizia con la sua guardia del corpo Cole Harmon. Dopo aver prelevato campioni di DNA, tutte le tracce del pick-up portano ad Harmon. Dexter mostra a Lumen una foto di Harmon e la ragazza gli conferma che lui \u00e8 \"Giacca &amp; Cravatta\". Dexter \u00e8 intenzionato a far scoprire alla polizia che dietro l'omicidio di quelle ragazze c'\u00e8 Boyd Fowler in quanto a casa di quest'ultimo ci sono pi\u00f9 prove degli omicidi, cos\u00ec fa ritrovare il portafogli di Fowler nel pick-up di Chase e prima che la polizia irrompa a casa sua, cancella le tracce di Lumen. La polizia scopre in che modo Fowler uccideva le ragazze prima di gettarle nella palude e trovano 12 ciocche di capelli numerate. Inoltre scoprono che il ragazzo possiede tutte le guide di Chase, di cui era un fan sfegatato al punto di essere cacciato pi\u00f9 volte dal bodyguard Harmon durante i seminari. La polizia intuisce che Chase e Harmon siano innocenti e che l'unico colpevole sia Fowler, cos\u00ec rilasciano i due. In questo modo Dexter pu\u00f2 occuparsi di Harmon personalmente. Debra e la squadra fanno irruzione al night club per chiudere la faccenda Santa Muerte ma a causa degli ordini avventati di La Guerta muoiono due innocenti e Debra \u00e8 costretta ad uccidere Carlos Fuentes, l'uomo che aveva sgozzato il ragazzo informatore qualche settimana prima, mentre Marcos si d\u00e0 alla macchia. Dexter entra in casa di Harmon e viene aggredito da quest'ultimo ma entra in scena Lumen, che doveva fare solo da palo, e lo salva portando via un importante trofeo: una foto di ben tre dei seviziatori da giovani con altri 2 ragazzi ancora sconosciuti. L'episodio si chiude con Dexter che per rendere pi\u00f9 piacevole la vita alla povera Lumen le porta Harrison da coccolare.\nUna visita inattesa.\nTrama.\nDexter si reca come visitatore a uno dei seminari di Jordan Chase per effettuare un sopralluogo e preparare cos\u00ec al meglio l'omicidio di Cole. Viene per\u00f2 riconosciuto da Jordan che lo invita, attraverso Cole, nella sua suite per un breve incontro in cui gli rivela di essere a conoscenza della morte di Rita e di volerne discutere pi\u00f9 approfonditamente in un'altra occasione. Nel frattempo Lumen viene ricontattata dal suo ex promesso sposo, Owen, che le propone di fare un viaggio intorno al mondo con lui dandole una notte di tempo per pensarci su. Debra, invece, viene sospesa dal lavoro perch\u00e9 utilizzata da La Guerta come capro espiatorio per la sparatoria con i fratelli Fuentes. Intanto Dexter, aiutato da Lumen, prepara la stanza per uccidere Cole proprio nella suite accanto a quella in cui alloggia quest'ultimo. Il suo piano viene, per\u00f2, interrotto quando Jordan lo chiama sul palco per parlare della sua tragedia. Durante il suo discorso Cole riconosce tra il pubblico Lumen. Tra i due inizia cos\u00ec un inseguimento che si conclude in camera col tentativo di aggressione da parte di Cole. Dexter, per\u00f2, insospettito dalla chiamata della ragazza sul suo cellulare si reca di corsa in camera salvando Lumen con la quale completa l'uccisione di Cole. Prima di andare via Chase saluta Dexter dicendogli di fare tesoro dei suoi insegnamenti recitando la stessa frase del molestatore di Lumen, automaticamente l'ematologo capisce che lui \u00e8 \"L'Uomo dell'Orologio\". Tornati a casa, i due gettano il cadavere in mare e, durante quel gesto, vengono fotografati dall'investigatore assunto da Quinn.\nIl ciondolo.\nTrama.\nDexter si reca ad un incontro con Jordan Chase, il quale gli rivela che il suo successo deriva dall'aver rivisitato la teoria sul simposio di Platone. Tuttavia Dexter sembra pi\u00f9 interessato alla collanina di Chase, che ha come pendente una fiala con del sangue. Il giorno successivo i due si vedono nuovamente e mentre Chase \u00e8 sotto la doccia, Dexter preleva un campione di sangue dalla collana. Chase comunque si accorge del misfatto e inizia a dubitare di Dexter. Nel frattempo Astor ed una sua amica (Olivia), completamente ubriache, si rifugiano nella casa dove vivevano Dexter e Rita, ma si imbattono in Lumen, e Astor ha una pessima reazione pensando che Dexter avesse cominciato una relazione subito dopo la morte della madre. Debra viene spostata alla sezione archivi e si imbatte nel caso delle donne nei barili, scopre che nella relazione del medico legale si parla di tracce di DNA di altre quattro persone, cos\u00ec convince La Guerta a far riaprire il caso. Astor e Olivia scappano di casa ma vengono trovate poich\u00e9 fermate per taccheggio. Quando vengono riportate a casa, Debra fa la conoscenza di Lumen e crede che tra la donna e il fratello ci sia qualcosa. Dexter tenta di parlare con Astor cercando di farle capire che sta prendendo una brutta strada, intanto Lumen si accorge che Olivia ha dei lividi sull'addome e Astor le conferma che la ragazza viene picchiata dal patrigno, motivo per cui erano scappate. Cos\u00ec Dexter va all'appuntamento per riconsegnare l'amica della figlia al suo patrigno, ma lo pesta e lo minaccia dicendogli di stare lontano da Olivia e sua madre. Debra viene a sapere della sospensione di Quinn e il loro rapporto si deteriora a causa dei sospetti dell'uomo verso Dexter sul caso Trinity. Nonostante Quinn non voglia pi\u00f9 avere a che fare con Liddy, questo continua a presentarsi dal detective con le foto incriminanti di Dexter che butta dei sacchi in mare. La cosa fa sospettare Liddy a tal punto da convincere Quinn a continuare a pagarlo per le sue indagini in modo da smascherare l'ematologo e gli dice che se si rifiuter\u00e0 di farlo dir\u00e0 a Debra che stava indagando sul fratello. Dopo aver riaccompagnato Astor a casa, Dexter si riappacifica con lei. Tornato in laboratorio, scopre che il sangue dalla collana di Chase appartiene a una donna viva. L'episodio si conclude con la telefonata di Chase a casa di Dexter e il saluto rivolto a Lumen da parte di quest'ultimo, che la riconosce dall'altro capo del telefono.\nLa prima volta.\nTrama.\nOra che Chase conosce la verit\u00e0, Dexter mette al sicuro Harrison dai nonni e porta Lumen nell'appartamento con s\u00e9: l'unica cosa sensata \u00e8 trovare e parlare con Emily Birch che, molto simile a tutte le ragazze dei barili, potrebbe essere la prima ad essere stata seviziata dal gruppo di amici. Alla omicidi Debra comincia a mettere insieme i pezzi: collega Cole Harmon, Dan il dentista e Fowler agli omicidi dei barili e ha anche una teoria su un vendicatore che sta uccidendo tutti. Liddy intanto piazza in casa di Dexter delle microcamere: \u00e8 ormai al corrente di quasi tutto quello che sta accadendo. In casa di Cole Harmon vengono trovati 13 DVD con le 13 vittime seviziate, Dexter sottrae in tempo quello di Lumen sostituendolo con uno danneggiato. La ragazza va da Emily con la foto degli amici da giovani e lei conferma le ipotesi rivelando anche il nome dell'ultimo ragazzo finora sconosciuto: Alex Tilden. Emily per\u00f2 ha qualche rapporto con Chase in quanto li si vede parlare insieme e la ragazza ne sembra innamorata. Dexter porta Lumen a caccia con s\u00e9 e mettono Alex sul tavolo. Chase dall'esterno dell'abitazione appena vede Dexter e Lumen induce la polizia a sospettare che Tilden sia implicato nei delitti ed ora progetti di darsi alla fuga. Debra e Quinn vanno a controllare ma per fortuna Dexter e Lumen si sono nascosti in una casa vicino. Debra tuttavia nota un'impronta femminile di scarpa e avanza un'ipotesi: il vendicatore \u00e8 la ragazza numero 13. Lumen uccide Alex e poi nell'appartamento lei e Dexter fanno l'amore. Dexter si rende conto che agli occhi di Lumen non \u00e8 affatto un mostro.\nIn trappola.\nTrama.\nMentre sono impegnati a pianificare l'omicidio di Chase, Dexter e Lumen scoprono le cimici piazzate da Liddy nell'appartamento e dopo una piccola indagine incrociata, Dexter conclude che Quinn sta indagando su di lui alle spalle della polizia; impegnato a smascherare l'uomo ingaggiato da Quinn viene rapito da Liddy e portato in un luogo appartato dove nasce una colluttazione che vede morire il suo rapitore. Intanto Debra continua a indagare sul caso delle ragazze nei fusti, da cui prende sempre pi\u00f9 corpo l'idea di un giustiziere misterioso e pensa che possa essere una delle ragazze fuggite alle torture degli stupratori, in quanto i corpi ritrovati sono 12 ma i video degli stupri sono 13. Nel frattempo Lumen viene adescata da Emily con un tranello voluto da Chase, riesce comunque ad avvisare Dexter che per\u00f2 arriva troppo tardi sul posto dove trova solo il cadavere di Emily e i segni di una colluttazione dalla quale deduce che Lumen \u00e8 stata ferita e rapita da Chase.\nIl buio oltre la luce.\nTrama.\nDexter prosegue nella ricerca di Lumen, rapita da Chase. Cerca tra le propriet\u00e0 di Chase il luogo dove potrebbe essere tenuta prigioniera. Nel frattempo viene trovato il cadavere di Liddy, e questo costringe Dexter, dietro ordine di La Guerta, a fare i rilevamenti del caso, interrompendo la ricerca di Lumen. LaGuerta nota una macchia di sangue sulle scarpe di Quinn e vista la presenza di diverse chiamate sul cellulare della vittima nei suoi confronti, per la quale Quinn non intende dare spiegazioni, lo arresta. Finalmente Dexter trova l'indirizzo del campeggio di propriet\u00e0 di Chase, dove \u00e8 tenuta Lumen. Una volta l\u00e0 ha un incidente con l'auto e viene preso da Chase. Dexter riesce a liberarsi e a liberare Lumen e poi Lumen uccide Chase. Quando stanno per andarsene, arriva Debra al campeggio e vede il cadavere di Chase. Poi nota che dietro un telo di plastica si nascondono i due assassini e, non riconoscendoli, conferma la sua teoria della giustiziera e il suo complice che hanno attuato la sua vendetta. Debra prova una certa stima per la donna anonima che \u00e8 riuscita a sopravvivere a quella drammatica esperienza, cos\u00ec finge di non averli colti in flagranza e dice loro di andarsene prima che arrivino i rinforzi. Dexter, una volta liberatosi del cadavere di Chase, torna in laboratorio per analizzare il sangue sulle scarpe di Quinn e poi, mentendo sul tipo di sangue, lo scagiona. \nInfine Lumen rivela a Dexter di non sentire pi\u00f9 bisogno di uccidere e se ne va, mettendo fine alla loro relazione."}
{"id": "3133105", "revid": "1522738", "url": "https://it.wikipedia.org/wiki?curid=3133105", "title": "Brocken Jr.", "text": ", spesso chiamato anche Blocken Jr, \u00e8 un personaggio del manga e anime \"Kinnikuman\" e del suo seguito \"Ultimate Muscle\". Brocken Jr \u00e8 considerato il pi\u00f9 grande istruttore di tutti i tempi nel mondo di Kinnikuman e di Ultimate Muscle. Egli ha insegnato alla Muscle League come allenare i propri lottatori. Nella seconda serie, ovvero Ultimate Muscle, Brocken Jr diventa il maestro di Jeager, un ragazzo dal talento eccezionale che decide di diventare un wrestler dopo la morte dei suoi zii.\nIl personaggio pu\u00f2 essere la causa del fatto che \"Kinnikuman\" (sia anime che manga) \u00e8 inedito nei paesi europei e americani perch\u00e9 \u00e8 costantemente vestito come un ufficiale nazista e ogni tanto portava una t-shirt con una svastica disegnata sopra. Nella serie videoludica World Heroes c'\u00e8 il personaggio \"Brocken\" che \u00e8 un ufficiale nazista.\nNelle classifiche di preferenza pubblicate da Sh\u014dnen Jump, durante le sue apparizioni nell'anime, Brocken Jr si \u00e8 posizionato all'undicesimo posto.\nStoria.\nKinnikuman.\nBrocken Junior \u00e8 il figlio del chojin nazista Brockenman, ucciso in passato da Ramenman. Per vendicare la morte di suo padre, Brocken si iscrive alla 21\u00b0olimpiadi chojin per uccidere Ramenman, ma fallisce nel tentativo, venendo sconfitto dal rivale. Dopo questo scontro, Brocken capisce la nobilt\u00e0 d'animo di Ramenman e decide di appoggiarlo e di seguirlo, diventando suo allievo.\nNei successivi scontri, Brocken affronta Mr. Khamen, rischiando di morire nell'incontro, fino all'arrivo di Mongolman che gli salva la vita. In seguito, durante la saga della maschera d'oro, Brocken trionfa contro Ninja Nedd dopo un violentissimo scontro.\nIn seguito, Brocken fa squadra con Wolfman per il torneo universale di Chojin Tag Team, ma viene sconfitto, insieme all'amico, dagli intrusi Screw Kid e Kendaman.\nInsieme ad Ataru e Buffaloman partecipa ad un nuovo torneo di wrestilng affrontando Kinnikuman Super Phoenix, Mammothman e Prisman. In questa occasione si sacrifica per proteggere i suoi compagni dal Rainbow Shower di Prisman. In seguito, viene resuscitato dal Face Flash di King Muscle. Alla fine della serie ritorna in Germania, senza ormai uno scopo, diventando un alcolista.\nUltimate Muscle.\nDopo essere diventando un alcolista e aver lasciato la Muscle League, Brocken perse ogni interesse per il wrestling finch\u00e9 non incontr\u00f2 un giovane e promettente ragazzo di nome Jeager. Affascinato dal suo potere, Brocken decise di allenarlo e trov\u00f2 una nuova ragione di vita.\nDopo la sconfitta del suo allievo per mano di Escara, Brocken decide di puntare tutto su Kid Muscle. Proprio per questo doner\u00e0 al figlio di King Muscle il Totenkopf di Jeager affinch\u00e9 possa aiutarlo a battere Escara, cosa che riuscir\u00e0 perfettamente.\nIn seguito allena Jeager in vista del 22\u00ba Torneo Chojin. Nel match il ragazzo si scontra con Ricardo. Nonostante Jeager e i suoi amici si mostrino tranquilli, pensando che sia una vittoria facile per il tedesco, Brocken dopo aver scoperto che Ricardo \u00e8 un membro della DMP comincia a preoccuparsi per la vita del figlio. Infatti Jeager soccombe sotto l'incredibile forza dell'avversario, il quale verra sconfitto da Kid Muscle\nCaratteristiche.\nBrocken \u00e8 identico a suo padre, sia nel carattere che nell'abbigliamento (i due indossano infatti la stessa divisa). A differenza di suo padre, Brocken Junior \u00e8 stato cresciuto per essere un Seigi Chojin (superuomo della giustizia), ma a volte combatte molto violentemente ed \u00e8, inoltre, contrario al nazismo, a dispetto di quanto pu\u00f2 sembrare.\nLa caratteristica di Brocken Jr \u00e8 di avere un carattere riservato e mostrarsi in apparenza freddo con tutti. Si distingue come uno dei pi\u00f9 forti e severi allenatori del manga, ed \u00e8 conosciuto per essere molto severo negli allenamenti che fa sostenere ai suoi allievi. All'inizio della seconda serie, Brocken vive in completa solitudine a causa del periodo di pace sulla Terra e perde qualsiasi interesse nei confronti del wrestling e della Muscle League che abbandona poco prima degli scontri con la dMp. Dopo aver incontrato Jeager, Brocken Jr ritorna ad avere una ragione di vita, ovvero allenare il suo pupillo e renderlo un wrestler professionista. In questo frangente, Brocken arriva ad affezionarsi al ragazzo e arriva a considerarlo come un figlio..\nIn Ultimate Muscle il personaggio ha subito un cambiamento nella colorazione delle pelle che risulta essere di color carne, mentre nella prima serie era pallida.\nIl Totenkopf.\nI membri della famiglia di Brocken nascono come esseri umani e quando raggiungono l'et\u00e0 adult\u00e0 gli viene donato un Totenkopf che li trasforma in guerrieri Chojin. Il Totenkopf di Brocken \u00e8 presente sul suo berretto. Dopo aver preso Jeager come allievo, Brocken dar\u00e0 all'allievo un Totenkopf che il ragazzo indossa sul suo collare.. Nella edizione americana viene tagliato ogni riferimento al nazismo nel simbolo, e viene definito \"Teschio del mistero\".\nTecniche.\nBrocken \u00e8 specializzato in numerossisime tecniche e la pi\u00f9 potente di tutte rimane la Pioggia Rossa di Berlino, il cui nome deriva dal fatto che schizza del sangue quando la mossa va a segno.\nAlcune di queste tecniche sono le stesse di suo padre, come ad esempio la Mist Ammazza Chojin che consiste nel sputare del gas tossico dalla bocca per stordire l'avversario. Tutte queste tecniche vengono apprese anche da Jeager dopo il suo allenamento con Brocken."}
{"id": "3133108", "revid": "647919", "url": "https://it.wikipedia.org/wiki?curid=3133108", "title": "Guerra di Liberazione Popolare", "text": ""}
{"id": "3133112", "revid": "1718925", "url": "https://it.wikipedia.org/wiki?curid=3133112", "title": "Palazzo del Senato (Milano)", "text": "Il Palazzo del Senato (\"Senatt\" in milanese) \u00e8 un edificio storico di Milano, che si trova in via Senato 10, attualmente sede dell'Archivio di Stato. Originariamente sede del Collegio Elvetico, il Palazzo sub\u00ec numerosi interventi architettonici e, al contempo, lo spostamento al suo interno di vari istituti politici e amministrativi. \nDopo la soppressione degli ordini religiosi di Giuseppe II, a partire dal 1786 il Palazzo fu sede del \"Supremo consiglio di governo\" e poi, sotto il Regno d'Italia napoleonico, del Senato del regno. Sar\u00e0 proprio questa istituzione a lasciare il suo nome al complesso architettonico. \nDal 1886 il Palazzo divenne la sede definitiva dell'Archivio di Stato di Milano e, a partire dalla seconda met\u00e0 del secolo scorso, anche della Soprintendenza archivistica e bibliografica per la Lombardia.\nStoria e descrizione.\nStoria.\nLa costruzione dell'edificio.\nL'origine del palazzo risale al 1608, quando il cardinale di Milano, Federico Borromeo, volle erigere la nuova sede del Collegio Elvetico, che sarebbe sorto sulle rovine di un antico monastero di suore umiliate \u00ab\"per ospitarvi studenti svizzeri, provenienti da terre appartenenti alla diocesi di Milano, i quali vi erano preparati a svolgere la funzione di parroci in Valtellina e nei Grigioni, terre \u00ab infette \u00bb di eresia\"\u00bb, ossia in cui erano penetrate le idee della riforma protestante, specialmente calvinista.\nIl progetto fu inizialmente assegnato al capomastro Cesare Arano e all'ingegnere-architetto Aurelio Trezzi. Dal 1613 i lavori vennero affidati a Fabio Mangone, capomastro del Duomo di Milano, per poi essere ripresi intorno al 1632 (dopo la pestilenza del 1630 che port\u00f2 via il Mangone) da Francesco Maria Richini. Nel corso dei decenni successivi vi furono ulteriori cantieri: nel 1664 la fabbrica del Collegio acquista l'adiacente monastero di San Primo con la chiesa e in seguito ci saranno lavori di ampliamento e di abbellimento di questa chiesa ad opera di Gerolamo Quadrio.\nTra Giuseppe II e il Regno Lombardo-Veneto.\nNel 1786, per decisione di Giuseppe II d'Asburgo, il collegio svizzero (che nel frattempo aveva assunto forme neoclassiche ad opera di Leopold Pollack) divenne sede del \"Supremo consiglio di governo\", per poi, all'invasione francese, diventare sede della C\"amera Bassa\" (\"Consiglio de' Juniori\") della neonata Repubblica Cisalpina nel 1797. Le vicende degli anni successivi furono travagliate: rimasto per pochi mesi sede del \"Consiglio de' Juniori\", divenne poi sede del Ministero della Guerra della Repubblica Cisalpina ma nel 1799, col ritorno degli austriaci, fu adibito a magazzino. Ritornati i francesi con Napoleone dopo la battaglia di Marengo (1800), dal 1802 ritorn\u00f2 ad essere sede del Ministero della Repubblica Italiana prima, e del Regno d'Italia poi, per essere infine adibito a Palazzo del Senato (da qui il nome con cui \u00e8 conosciuto l'edificio) a partire dal 1809. L'edificio continu\u00f2 a mantenere questa funzione fino al 1814 quando, sconfitto Napoleone, ritornarono gli austriaci che decisero di adibire l'edificio prima alla Cancelleria dell'Armata imperiale austriaca e, nel 1817, alla Contabilit\u00e0 dello Stato. Il Palazzo fu sede di quest'istituzione fino al 1859.\nDall'Unit\u00e0 d'Italia ad oggi: l'Archivio di Stato di Milano.\nNegli anni '50, il direttore degli archivi governativi della Lombardia Luigi Osio, resosi conto che lo spazio dei depositi di San Fedele cominciava a scemare sempre pi\u00f9, inoltr\u00f2 la richiesta al governo austriaco prima, e a quello italiano poi, la possibilit\u00e0 di unificare i vari poli archivistici presenti in citt\u00e0 nel Palazzo del Senato. Il processo di trasferimento fu assai lungo e travagliato, tanto che neanche l'Osio vide pienamente realizzarsi il suo sogno. Se la Direzione pot\u00e9 installarsi nell'edificio a partire dal 1873, tutti i fondi archivistici vi trovarono sede soltanto nel 1886, sotto il mandato direzionale di Cesare Cant\u00f9. Il palazzo del Senato fu interessato dai bombardamenti della seconda guerra mondiale: nella notte tra il 12 e il 13 luglio 1943, infatti, l'edificio fu colpito pesantemente e alcuni fondi andarono distrutti. il fianco sinistro - caratterizzato da una cortina di alte finestrature - appare infatti oggi posticciamente rifatto. A partire dalla fine della guerra, Il Palazzo fu oggetto di una ricostruzione architettonica che dur\u00f2 per buona parte degli anni '50 e che fu affidata in parte al genio civile e in parte alla Soprintendenza.\nDescrizione architettonica.\nIl palazzo \u00e8 costruito in stile barocco. Di immediato impatto \u00e8 la facciata centrata nella sua soluzione ellittica dovuta a Francesco Maria Richini, ed \u00e8 decorata con finestre dai timpani triangolari e curvi rispettivamente al primo e al secondo piano. All'interno dell'edificio si trovano due grossi cortili, composti da un doppio ordine di logge architravate, una soluzione quasi unica nel panorama dei palazzi milanesi dell'epoca per cui non mancarono apprezzamenti. A tal proposito, la \"Nuova Guida di Milano\" di Carlo Bianconi del 1787 definisce il palazzo come: \u00ab\"una delle pi\u00f9 belle, e corrette Fabbriche, rispetto all'interno, che vanti l'Italia\" [...] \"Abbiamo adunque il piacere non solo di assicurare il Forestiere del suo vero Autore, ma di lusingarci che passeggiando egli sotto i di lei portici potr\u00e0 sembrargli d'essere in Atene ai felici tempi di Pericle, o in Roma a quelli d'Augusto\"\u00bb.\nSul lato sinistro del palazzo si ergeva una chiesa, il cui impianto oggi pu\u00f2 essere ricostruito solo attraverso antichi rilievi, essendo stato modificato dai rifacimenti settecenteschi e novecenteschi. Si ricorda il celebre rilievo del 1776 eseguito da Leopold Pollack, che mostra la chiesa sia in pianta sia in sezione. Attualmente nel volume anticamente occupato dalla chiesa si trova la sala conferenze dell'Archivio di Stato di Milano.\nCuriosit\u00e0.\nIl palazzo del Senato ospit\u00f2, durante l'et\u00e0 napoleonica, la prima buca delle lettere di Milano."}
{"id": "3133118", "revid": "287204", "url": "https://it.wikipedia.org/wiki?curid=3133118", "title": "Chiambretti c'\u00e8", "text": "Chiambretti c'\u00e8 \u00e8 stato un programma televisivo italiano, andato in onda su Rai 2 in seconda serata per due edizioni, dal 2001 al 2003.\nLa trasmissione, che aveva segnato il ritorno in televisione di Piero Chiambretti, aveva delle caratteristiche particolari: le ballerine erano chiamate \"Le Letterate\" proprio perch\u00e9, a differenza delle Letterine, presenti in un altro programma televisivo, erano, per lo pi\u00f9, laureate, quindi, presumibilmente, oltrech\u00e9 belle anche intelligenti. Le Letterate - che avevano superato vari provini con Gianni Boncompagni, Irene Ghergo, Alfonso Signorini e Piero Chiambretti stesso - durante la trasmissione cantavano canzoncine ironiche, facevano balletti spiritosi, sfilate e sketch vari. \nUna delle caratteristiche del programma era lo specchio che rifletteva lo schermo posizionato nel pavimento (la stessa tecnica era stata utilizzata nel programma \"Satyricon\" solo che invece di riflettere lo schermo rifletteva il pubblico), infatti durante la trasmissione si poteva notare che lo specchio era tale perch\u00e9 si vedeva l'immagine riflessa di Chiambretti e degli ospiti. \nQuesta \u00e8 l'ultima trasmissione che Chiambretti conduce in Rai, fatta eccezione per il \"Dopofestival 2007\" e il \"Festival di Sanremo 2008\".\nIl modello del programma viene in seguito ripreso con \"Markette\" su LA7 e il \"Chiambretti Night\" su Italia 1 e dal 2010 su Canale 5.\nCuriosit\u00e0.\nLa prima trasmissione televisiva ad usare il termine \"Le Letterate\" per le ballerine era stata \"Il gatto e la volpe\", in onda su Canale 5."}
{"id": "3133123", "revid": "121531784", "url": "https://it.wikipedia.org/wiki?curid=3133123", "title": "Letteratura galiziana del XX secolo", "text": "La letteratura galiziana del XX secolo pu\u00f2 dividersi, \"grosso modo\", in tre fasi: letteratura dell'anteguerra, letteratura del dopoguerra (perlopi\u00f9 dell'esilio) e letteratura che va dalla fine della dittatura fino alla fine del secolo. Vedremo ora in dettaglio tutte le fasi e gli autori pi\u00f9 importanti che il XX secolo diede alla letteratura galiziana.\nIl periodo intersecolare.\nDopo la pi\u00f9 che promettente fase del \"Rexurdimento\", la letteratura galiziana comincia un periodo di decadimento in quasi tutti i generi, tranne che in teatro, in quanto il dramma (\"dram\u00e1tica\") galiziano nascer\u00e0 nel 1882 con la rappresentazione di \"A fonte do xuramento\" di Francisco Mar\u00eda de la Iglesia. Infatti, uno dei primi fatti notevoli della letteratura galiziana nel XX secolo fu la creazione, nel 1903, da parte di un gruppo di giovani guidato da Eduardo S\u00e1nchez Mi\u00f1o, della \"Escola Rexional de Declamaci\u00f3n\". Manuel Lugr\u00eds Freire e Galo Salinas saranno gli scrittori drammatici che maggiormente collaboreranno con questa scuola.\nIn questo inizio secolo, nell'ambito della poesia, appaiono figure notevoli come Antonio Noriega Varela, Manuel Leiras Pulpeiro o Xos\u00e9 Mar\u00eda Crecente Vega, ma la loro opera non si allontana dalla tradizione anteriore al XIX secolo, anche se in Noriega si apprezza l'influsso del \"saudosismo\" portoghese. Si avverte una cambiamento nella produzione poetica a partire da Ram\u00f3n Cabanillas, dato che questi, pur convivendo con la tradizione, rester\u00e0 influenzato dal modernismo, movimento inaugurato dal nicaraguense Rub\u00e9n Dar\u00edo. \nNella narrativa, forse i gli esempi pi\u00f9 notevoli di questo periodo intersecolare sono i racconti storici di Antonio L\u00f3pez Ferreiro (\"Ni\u00f1o de Pombas, O Castelo de Pambre\" e \"A tecedeira de Bonaval\") e i racconti naturalisti \"P\u00e9 das Burgas\" di Francisco \u00c1lvarez de N\u00f3voa.\nL'epoca delle \"Irmandades da Fala\", del gruppo \"N\u00f3s\" e del \"Seminario de Estudos Galegos\".\nLa letteratura galiziana rinascer\u00e0 nuovamente a partire dal 1916, quando nei locali dell'Real Academia Galega (ma al margine di essa) un gruppo di galizianisti (la cui \"alma mater\" era Ant\u00f3n Villar Ponte) fonda la \"Hirmandade de Amigos da Fala\" (lett. \"confraternita degli amici della lingua\") a La Coru\u00f1a. Questa associazione, che dopo si estender\u00e0 in altre parti del paese, dando luogo alle Irmandades da Fala (1917), si preoccuper\u00e0 di dare impulso alla letteratura galiziana. \u00c8 in questo periodo che viene fondato il \"Conservatorio Nacional de Arte Galega\" (1919), dove il teatro galiziano prende il treno per l'Europa e proliferano le pubblicazioni di racconti (\"Lar\", \"C\u00e9ltiga\"...), ecc.\nNel 1920, a partire dalla fondazione della rivista \"N\u00f3s\" (30 ottobre 1920), sorger\u00e0 il cosiddetto gruppo N\u00f3s, che avr\u00e0 come figure di riferimento principali Vicente Risco, Otero Pedrayo e A. D. R. Castelao, il cui desiderio era quello di portare la letteratura galiziana allo stesso livello di quella europea, dando luogo, tra le altre cose, alla nascita della narrativa galiziana attuale. Si tratta di autori nati tra il 1880 e il 1890, con una profonda formazione intellettuale.\nEccetto Castelao, il resto degli autori che formano questo gruppo abbracciano l'ideologia nazionalista tardivamente. Risco, Otero e Florentino L\u00f3pez Cuevillas formeranno parte del cosiddetto \"Cen\u00e1culo ourens\u00e1n\". Come spiega l'ideologo di questa generazione, Vicente Risco, nel suo libro \"N\u00f3s, Os inadaptados\", questi intellettuali pre-galizianisti, \"dandies\", di classe agiata, vivevano nelle loro \"torri d'avorio\", alienati, isolati dal mondo che li circondava. Esoterismo, filosofia orientale, Nietzsche... erano le loro preoccupazioni. Tutto questo mondo, soprattutto il gusto per l'al di l\u00e0, veniva riflesso nell'opera di questi autori, come si pu\u00f2 vedere, per esempio, n\u00b4\"O Purgatorio de Don Ramiro\", \"O Desengano do Prioiro\" (entrambe di Otero Pedrayo), \"Do Caso que lle Aconteceu ao Doutor Alveiros\" (Risco)... Un romanzo fondamentale per conoscere il processo di galizianizzazione di questi uomini \u00e8 \"Arredor de Si\", di Ram\u00f3n Otero Pedrayo.\nNel 1923 apparir\u00e0 il \"Seminario de Estudos Galegos\" (SEG), una specie di Universit\u00e0 Galiziana dove verranno realizzati numerosi studi e pubblicazioni in diversi ambiti avendo come base la lingua galiziana, tanto che ebbe vitale importanza la comparsa del saggio in lingua galiziana. In questo \"Seminario\" collaborarono personaggi del calibro di Otero Pedrayo, Castelao, Xos\u00e9 Filgueira Valverde, Ricardo Carvalho Calero, Armando Cotarelo Valledor...\nI membri delle \"Irmandades\", del gruppo \"N\u00f3s\" e del SEG lavorarono a favore del rinnovamento dei generi letterari gi\u00e0 esistenti e dando un importante impulso ad altri poco praticati, come la novella e il saggio. Sorgono cos\u00ec opere chiave riguardanti il saggio politico come \"Teor\u00eda do nazonalismo galego\" (di Vicente Risco) o la \"Doutrina nazonalista\" (di Ant\u00f3n Villar Ponte), la letteratura scientifica dalla penna di Florentino L\u00f3pez Cuevillas, e le prose di fantascienza come \"Os cami\u00f1os da vida\" (di Otero Pedrayo) oppure \"O porco de p\u00e9\" (di Risco). Inoltre, il poliedrico Castelao inaugurava un nuovo sottogenere narrativo che combinava arte letteraria con quella plastica, come in \"Cousas\" o \"Cousas da vida\".\n\u201cL'obiettivo principale [del teatro delle \"Irmandades\"] sar\u00e0 quello di formare le basi di un \"teatro nazionale galiziano\", sostenuto in una letteratura drammatica che riflette l'essenza pi\u00f9 universale del paese\u201d\nManuel F. Vieites \"Manual e escolma da literatura dram\u00e1tica galega\" (1996), ed. Sotelo Blanco\nI membri delle \"Irmandades\" si preoccupavano anche del teatro e molti furono gli autori, e tra il 1922 e il 1926 il Conservatorio gi\u00e0 menzionato si convertir\u00e0 nell'\"Escola Dram\u00e1tica Galega\", in quanto esisteva un'epoca splendida teatrale, secondo Leandro Carr\u00e9 Alvarellos. Alcuni autori teatrali di rilievo furono Ram\u00f3n Cabanillas (\"A man da santi\u00f1a\", \"O mariscal\"), Armando Cotarelo Valledor (\"Mourenza\") e Vicente Risco.\nNella produzione letteraria di inizio secolo Antonio Noriega Varela e Ram\u00f3n Cabanillas rappresenteranno un ponte tra l'estetica de XIX secolo a quella avanguardista. Noriega Varela offre una visione poetica e impressionista della natura, iniziando una corrente chiamata \"neovirgilianismo\" o \"paesaggismo umanista\". Cabanillas assimila la poesia di Curros Enr\u00edquez, Rosal\u00eda de Castro e Eduardo Pondal, attingendo inoltre ad elementi modernisti.\nLa generazione del 1925.\n\u201cNon possiamo guardare senza ribrezzo il basso e sordido ruralismo di Losada. N\u00e9 in questo momento convertire il galiziano nella lingua interprete di tutte le indecenze e volgarit\u00e0 che hanno mostrato Losada e la maggioranza dei maestri minori. N\u00e9 la \"valdeirez\" verbalista, importazione madrilena e con questo gi\u00e0 si \u00e8 detto tutto, di Curros. [...]\nCi sono quelli di un qualche valore e lo smentiscono esprimendosi in castigliano.\nMa vi \u00e8 una ragione di ordine supremo: la nostra Lingua \u00e8 nostra. Posporla a un'altra qualsiasi, \u00e8 una forma di suicidio.\nNe rinneghiamo cos\u00ec i maestri e i loro consigli [...] Ne rinneghiamo le Leggi e la Tradizione [...] Ne rinneghiamo i temi consueti [...] Ne rinneghiamo la completa imitazione\u201d\nEstratto dal manifesto \"M\u00e1is al\u00e1\" (1922), di Manuel Ant\u00f3nio e \u00c1lvaro Cebreiro.\nLa generazione del 1925 comprende gli scrittori nati intorno al 1900, e la cui attivit\u00e0 letteraria si realizza nel periodo delle Avanguardie. Questi autori possono anche sembrare definiti come la generazione dei novencentisti (denominazione attribuita da Carvalho Calero) o come la Generazione del 1922.\nNel 1922, il poeta Manuel Ant\u00f3nio e anche il pittore \u00c1lvaro Cebreiro fanno conoscere il manifesto \"M\u00e1is Al\u00e1\", dove si raccoglie una critica rivolta ai \"vecchi\" e anche ai \"giovanissimi\" (\"pollitos bien\"). I primi erano gli scrittori che, bench\u00e9 vivessero in pieno XX secolo, continuavano a imitare la poetica dei tre grandi maestri del \"Rexurdimento\" (Rosal\u00eda de Castro, Manuel Curros Enr\u00edquez e Eduardo Pondal). I secondi, seguaci di Valle-Incl\u00e1n, i creatori letterari che, anche se galiziani, realizzavano le loro opere in lingua spagnola. Pertanto, in questo manifesto avanguardista questi due autori chiedevano un mutamento urgente della letteratura galiziana. Ricordiamoci, inoltre, che questa \u00e8 un'epoca in cui, in quasi tutta l'Europa, la volont\u00e0 di rottura con le generazioni letterarie anteriori \u00e8 molto pi\u00f9 accentuata del normale. Tuttavia, nel caso galiziano, risulta che Manuel Antonio, il massimo rappresentante dell'avanguardismo, accetti l'insegnamento di Vicente Risco.\nNella poesia, le correnti avanguardiste a cui partecipano gli scrittori di questa generazione saranno le seguenti:\nNel teatro, gli autori della generazione del 1925 continuarono con il rinnovamento portato a termine all'epoca delle \"Irmandades\". \u00c1lvaro das Casas e Rafael Dieste (\"A fiestra valdeira\", 1927) sono due scrittori teatrali che emergono di questa generazione.\nAppartengono anche alla generazione del 1925 Eduardo Blanco Amor, di notevole valore nell'innovazione della prosa del dopoguerra, il quale inizia a pubblicare alla fine del decennio del XX secolo narrativa e poesia (\"Poema en catro tempos\").\nLa letteratura galiziana del dopoguerra.\nIl colpo di stato del generale Francisco Franco e la conseguente guerra civile spagnola (1936-1939) veniva a troncare tutta questa produzione letteraria. Dopo la vittoria della fazione nazionalista, la letteratura in lingua galiziana svanisce, poich\u00e9 il nuovo regime praticamente non ne permetteva la pubblicazione. Cos\u00ec, subito dopo la guerra, si annoverano testimonianze teatrali di tipo folclorico, simili a quelle prodotte durante la dittatura di Miguel Primo de Rivera (1923-1929). Sar\u00e0 precisamente un'opera teatrale il primo testo pubblicato dopo la barbarie del 1936, la \"zarzuela\" \"\u00a1Non Chores, Sabeli\u00f1a!\" (1943) di Xos\u00e9 Trapero Pardo. Il seguente sar\u00e0 il libro di poesie di Aquilino Iglesia Alvari\u00f1o \"C\u00f3maros Verdes\" (1947). A mo' d'esempio, si pu\u00f2 dire che tra gli anni 1939 e 1950 non vi fossero che una decina di pubblicazioni in lingua galiziana su tutto il territorio della Galizia, in maggior parte di ambito rurale.\nQuesta situazione di scarsissima produzione (e pubblicazione) letteraria comincer\u00e0 a cambiare a partire al 1950, anno in cui appare, per mano di Ram\u00f3n Pi\u00f1eiro, Xaime Isla Couto e Celestino Fern\u00e1ndez de la Vega, l'\"editorial Galaxia\".\nLa letteratura del dopoguerra nell'esilio e nella diaspora.\nA partire dal 1936, e durante i decenni del 1940 e 1950, la letteratura galiziana non si era spenta, ma viene ad essere perpetuata dagli autori galiziani, costretti all'esilio, o a emigrare nell'America del Sud al momento dello scoppio della guerra. La sua opera sar\u00e0 fortemente segnata dal dramma della sconfitta del luglio del 1936. La maggior parte dell'attivit\u00e0 letteraria era concentrata in Messico e Buenos Aires. In quest'ultima citt\u00e0 gli esiliati entrarono in contatto gli emigrati galiziani arrivati prima della sollevazione militare (Eduardo Blanco Amor, Emilio Pita, ...), cominciando a promuovere riviste, libri e ristampe, per dare in questo modo continuit\u00e0 a una cultura minacciata. \u00c8 cos\u00ec che i condizionamenti come l'extra-territorialit\u00e0, le difficolt\u00e0 editoriali e la mancanza di un pubblico di lettori fecero acquisire alla letteratura galiziana dell'esilio caratteristiche speciali: compromesso politico galizianista e repubblicano, poesia narrativa con una forte componente autobiografica, introduzione della tematica civico-sociale nella poesia e la mescolanza culturale che aggiunge elementi tematici e stilistici nuovi.\nNella poesia, emerge l'opera letteraria di Emilio Pita, Lu\u00eds Seoane e Lorenzo Varela. In breve, di Emilio Pita si potrebbe dire che sia il primo autore galiziano ad aver lavorato nella corrente del socialrealismo, con il suo libro di poesie \"Jacobusland\" (1942), anche se vi \u00e8 chi considera che il vero padre della poesia sociale galiziana contemporanea sia, precisamente, Seoane, con il suo libro \"Fardel d'Eisiliado\" (1952). Quanto a Lorenzo Valera, questi ha prodotto una scarsa opera in lingua galiziana per quanto concerne la quantit\u00e0, ma di un livello molto alto. In \"Catro Poemas para Catro Grabados\" (1944), anche conosciuto con il titolo di \"Mar\u00eda Pita e Tres Grabados Medievais\", il poeta evoca il passato glorioso della Galizia, insieme a Lu\u00eds Seoane, autore delle incisioni che illustrano queste composizioni. Si pu\u00f2 inoltre rintracciare anche in \"Lonxe\" (1954) la problematica sociale.\nNella narrativa, possiamo evidenziare i romanzi di Silvio Santiago e Ram\u00f3n de Valenzuela. Per quanto riguarda il teatro, esiste un pubblico galiziano che cerca opere evocatrici del paese che ha abbandonato. I temi sopra i quali era impossibile scrivere in Galizia (la repressione sessuale, la critica al franchismo, ...) saranno trattati all'esterno. Autori galiziani teatrali notevoli di questa epoca furono Manuel Daniel Varela Bux\u00e1n e Eduardo Blanco Amor (sebbene quest'ultimo abbia pubblicato la sua opera teatrale solo nel decennio 1970-1980). L'opera \"A Soldadeira\" (1956), di Seoane, merita di essere citata separatamente nell'ambito della drammaturgia galiziana prodotta nell'America del Sud (precisamente a Buenos Aires, Argentina), a causa (tra gli altri pregi) della sua innovazione estetica.\nNel teatro, risalta la figura di Manuel Varela Bux\u00e1n, il quale fonda a Buenos Aires la compagnia \"Aires da Terra\". Castel\u00e3o ha partecipato a una rappresentazione dell'opera di Varela Bux\u00e1n, \"Pola nosa culpa\", restando impressionato dall'accoglienza del pubblico, la qual cosa motiv\u00f2 che gli si affidasse il debutto di \"Os vellos non deben de namorarse\".\nLa letteratura del dopoguerra in Galizia. Il ruolo di \"Galaxia\".\nCome si \u00e8 detto precedentemente, la situazione della letteratura galiziana comincer\u00e0 a mutare a partire dal 1950. In questo anno nascer\u00e0 la casa editrice \"Galaxia\", elemento di grandissima importanza all'interno del processo di recupero culturale e di risistemazione del \"galizianismo\" prodotto in Galizia. La prima pubblicazione portata a termine da \"Galaxia\" non \u00e8 altro che \"Ant\u00edfona da Cantiga\" (1950), di Ram\u00f3n Cabanillas. Gli autori vincolati a questa casa editrice si dedicarono con particolare impegno al genere del saggio. Saggisti del calibro di Ram\u00f3n Pi\u00f1eiro, Celestino Fern\u00e1ndez de la Vega, Xaime Illa Couto, Ricardo Carvalho Calero, Francisco Fern\u00e1ndez del Riego, Xos\u00e9 Mar\u00eda \u00c1lvarez Bl\u00e1zquez o Xo\u00e1n Rof Carballo collaborarono con \"Galaxia\". Le traduzioni, a partire da questo momento, avranno la stessa importanza che ebbero durante gli anni 1920-1930. \"Galaxia\" fece s\u00ec che molti scrittori in lingua galiziana dell'anteguerra possano pubblicare le loro opere in lingua galiziana (Ram\u00f3n Cabanillas, Otero Pedrayo, Aquilino Iglesia Alvari\u00f1o...). E, attraverso la raccolta \"Illa Nova\", i nuovi autori (Xohana Torres, Bernardino Gra\u00f1a, Xos\u00e9 Lu\u00eds M\u00e9ndez Ferr\u00edn, Manuel Mar\u00eda, Mar\u00eda Xos\u00e9 Queiz\u00e1n...) potranno affidarsi a un mezzo su cui poter pubblicare.\nDurante il decennio 1950-1960 avr\u00e0 inoltre un ruolo importante (e non sempre riconosciuto) la casa editrice vigese \"Monterrey\". Tramite questa nel 1953 Ferm\u00edn Bouza-Brey pubblicher\u00e0 la prima edizione dell'opera teatrale di Gabriel Feixoo de Ara\u00faxo, \"Entrem\u00e9s Famoso sobre da Pesca no R\u00edo Mi\u00f1o\" (1671), conosciuta anche come \"A Contenda dos Labradores de Caldelas\". Questa e altre opere stampate dalla \"Monterrey\" sono fondamentali per la divulgazione della letteratura galiziana prodotta durante i \"S\u00e9culos Escuros\".\nIl recupero culturale e letterario nella Galizia degli anni '60.\nDurante il decennio 1960-1970, la Galizia vedr\u00e0 accentuato il processo di recupero culturale gi\u00e0 cominciato nel decennio precedente, che avr\u00e0 nel complesso ripercussioni nella letteratura. Cos\u00ec, nell'anno 1961 si celebrer\u00e0 la prima edizione del \"Certame de Teatro do Mi\u00f1o\" e, due anni pi\u00f9 tardi, nel 1963, nell'anno in cui si celebra per la prima volta il \"D\u00eda das Letras Galegas\", apparir\u00e0 la rivista \"Grial\", organo di vitale importanza in ambito letterario e culturale. Inoltre, tra il 1963 e il 1965, avranno luogo le tre edizioni dei \"Premios de Teatro Castelao\".\nA partire dal 1960 proliferanno fortemente gruppi culturali, i quali influiranno soprattutto sul teatro.\nLa narrativa dal dopoguerra in poi.\nSe precedentemente \u00e8 stato dimostrato che il teatro e la poesia erano avallate da testimonianze in lingua galiziana durante il decennio 1940-1950, per incontrare la prima opera narrativa (pubblicata in Galizia) successiva alla sconfitta del 1936 si dovr\u00e0 aspettare fino al 1951, anno in cui vide la luce il romanzo di Ricardo Carvalho Calero, \"A Xente da Barreira\".\nI tre grandi narratori in lingua galiziana rinnovatori della prosa galiziana (al margine della \"Nova Narrativa Galega\") saranno \u00c1lvaro Cunqueiro, Eduardo Blanco Amor e \u00c1nxel Fole. Si tratta di tre grandi narratori, cultori di diverse correnti. Cos\u00ec, si pu\u00f2 dire del primo che si muoveva come prosatore all'interno del realismo magico (es. \"Merl\u00edn e familia\"), il secondo sulla scia del socialrealismo (es. \"A esmorga\") e, il terzo, avrebbe combinato le caratteristiche del racconto popolare con la narrativa colta (es. \"\u00c1 lus do candil\"). Inoltre, Rafael Dieste contribu\u00ec al rinnovamento della prosa coi suoi racconti \"Dos arquivos do trasno\".\nA partire dalla comparsa della precedente menzionata raccolta \"Illa Nova\" della casa editrice \"Galaxia\", si iniziavano a conoscere nuovi autori in prosa e in lingua galiziana. La maggior parte dei quali vengono a inquadrarsi all'interno del movimento della \"Nova Narrativa Galega\". Ispirati dal \"Nouveau Roman\" francese, gli scrittori che si muovono nell'ambito di questa tendenza possiedono una serie di caratteristiche comuni, tra cui: \nNon esiste un criterio unificato che consenta di dare agli autori l'appartenenza a questo movimento. Tuttavia, si \u00e8 soliti classificare come membri della \"Nova Narrativa Galega\" i seguenti: Xos\u00e9 Lu\u00eds M\u00e9ndez Ferr\u00edn (\"Percival e outras historias\"), Carlos Casares (\"Xoguetes para un tempo prohibido\"), Camilo Su\u00e1rez-Llanos (Camilo Gonsar, \"Cara a Times Square\"), Xoh\u00e1n Casal, Xohana Torres, Mar\u00eda Xos\u00e9 Queiz\u00e1n (\"A orella no buraco\") e Gonzalo Rodr\u00edguez Mourullo (\"Memorias de Tains\").\nContemporaneo a questi autori \u00e8 Xos\u00e9 Neira Vilas, inquadrato per\u00f2 fuori dalla \"Nova Narrativa\", dato che presenta una narrativa pi\u00f9 tradizionale e si incentra su temi come il mondo rurale e l'emigrazione. Le sue \"Memorias dun neno labrego\" (1961) sviluppano il tema del bambino contadino del dopoguerra.\nLa poesia dal dopoguerra in poi.\nCome si \u00e8 visto precedentemente, il primo libro di poesia del dopoguerra pubblicato in Galizia fu \"C\u00f3maros Verdes\" (1947), di Aquilino Iglesia Alvari\u00f1o.\nCome ben indica Xos\u00e9 Lu\u00eds M\u00e9ndez Ferr\u00edn, nel suo libro \"De Pondal a Novoneyra\" (1984), il caso della letteratura galiziana successiva alla guerra civile \u00e8 anomalo, sebbene vi si trovino allo stesso tempo tre generazioni diverse che non rompono esteticamente le une con le altre. Queste sarebbero:\nTuttavia, si devono distinguere tre componenti della generazione del 1936 che gi\u00e0 pubblicarono poesia prima del sollevamento anti-repubblicano: \u00c1lvaro Cunqueiro, Aquilino Iglesia Alvari\u00f1o e Ricardo Carvalho Calero. Appartengono anche a questa generazione Xos\u00e9 Mar\u00eda D\u00edaz Castro, o lo stesso Celso Emilio Ferreiro e molti altri (Emilio Pita, Xos\u00e9 Mar\u00eda \u00c1lvarez Bl\u00e1zquez e suo fratello Emilio, Guerra da Cal, Pura V\u00e1zquez, Mar\u00eda Mari\u00f1o, ecc.). Gli autori della generazione del '36 furono educati in un ambiente di maggior libert\u00e0 rispetto a quella che permetteva il regime franchista, riflesso nella loro opera.\nI membri della \"Promoci\u00f3n de Enlace\" (Luz Pozo Garza, Ant\u00f3n Tovar, Manuel Cu\u00f1a Nov\u00e1s, ...) cresceranno in un ambiente sfavorevole sia dal punto di vista culturale che linguistico, per cui cominceranno la loro produzione poetica in spagnolo, facendo trasparire la scarsit\u00e0 di formazione e di riferimenti europei.\nNon succeder\u00e0 lo stesso con i membri della Generazione delle \"Festas Minervais\" o altrimenti detta Generazione del 50: Xos\u00e9 Lu\u00eds M\u00e9ndez Ferr\u00edn, Bernardino Gra\u00f1a, Xos\u00e9 Lu\u00eds Franco Grande, Ux\u00edo Novoneyra, Xohana Torres, Manuel Mar\u00eda, Ant\u00f3n Avil\u00e9s de Taramancos, Salvador Garc\u00eda-Boda\u00f1o, ... Questa generazione, cos\u00ec come fece a suo tempo il \"gruppo N\u00f3s\", tenter\u00e0 di collegare nuovamente la sua produzione letteraria a quella europea.\nInoltre, le due correnti dominanti in questa fase nella poesia galiziana sono:\nIl teatro dal dopoguerra in poi.\nNegli anni immediatamente successivi al 1939, il teatro galiziano andr\u00e0 per gli stessi sentieri percorsi durante la dittatura di Miguel Primo de Rivera (1923-1930) o, il che \u00e8 lo stesso, il folclorismo e il ruralismo saranno nuovamente le note dominanti. Nel decennio 1940-1950, si arriva ugualmente a vedere come i cori popolari (vale a dire, i responsabili delle rappresentazioni) si appropriano dei testi degli autori che avrebbero potuto risultare pericolosi a causa del regime franchista (o, detto altrimenti, queste opere saranno rappresentate senza la citazione del nome dei loro autori). Durante il decennio 1950-1960 si vede una certa produzione teatrale, che vuole continuare il teatro del periodo delle avanguardie. La professoressa Laura Tato, nel suo lavoro \"Il teatro dal 1936\" (2001), intravede un'altra linea, quella del teatro dell'\"angoscia esistenziale\", che in questo articolo viene riferito alla scuola poetica di \"Tebra\".\nA partire dagli anni '60, il recupero culturale influir\u00e0 sulla normalizzazione teatrale. E ci\u00f2 si rifletter\u00e0 ben oltre le celebrazioni precedentemente menzionate del \"Certame de Teatro do Mi\u00f1o\" (1960) e dei \"Premios de Teatro Castelao\" (1963-1965). Nel 1965, attraverso l'\"Agrupaci\u00f3n Cultural O Facho\", nascer\u00e0 il gruppo teatrale \"O Facho\", diretto da Manuel Lourenzo. Due anni pi\u00f9 tardi, nel 1967, lo stesso Manuel Lourenzo fu, come cofondatore, responsabile del \"Grupo de Teatro Circo\", il quale riceve questo nome dalla nascita del \"C\u00edrculo de Artes\u00e1ns da Coru\u00f1a\". Con questi due gruppi, si pu\u00f2 dire che nasce il cosiddetto Teatro Indipendente, che si prefiggeva di restituire il teatro al popolo, senza rinunciare n\u00e9 alle possibili innovazioni n\u00e9 ai rigori estetici e formali. Bisogna distinguere che, a differenza del caso spagnolo, il teatro indipendente galiziano nasce nelle strade, non nelle universit\u00e0, il che favorisce la sua diffusione.\nCome conseguenza del culmine del teatro indipendente, appaiono a Ribadavia le \"Mostras de Teatro Abrente de Ribadavia\", cos\u00ec chiamate per essere state organizzate dall'\"Agrupaci\u00f3n Cultural Abrente\". Le otto edizioni di queste mostre, celebrate tra il 1973 e il 1980, ottennero un importante successo di pubblico. In esse vi parteciperanno o si faranno conoscere i membri della prima generazione di drammaturghi professionali in lingua galiziana, il gruppo Abrente, i cui massimi rappresentanti sono Manuel Lourenzo, Euloxio R. Ruibal, Francisco Taxes e Roberto Vidal Bola\u00f1o.\nAltri drammaturghi importanti degli anni 60 e 70 sono stati \u00c1lvaro Cunqueiro, Daniel Cortez\u00f3n, Xohana Torres e Bernardino Gra\u00f1a. Cunqueiro con \"Don Hamlet\" interpreta in modo creativo la famosa opera di Shakespeare. Daniel Cortez\u00f3n propone una revisione della storia della Galizia, da un punto di vista nazionalista: \"Prisciliano\" (1970), \"Os irmandi\u00f1os\" (1977) o \"Pedro Madruga\" (1981) son alcune delle sue opere teatrali. Xohana Torres tratta i temi dell'esilio in \"A outra banda do Iberr\" (1968) e delle espropriazioni di terre in \"Un hotel de primeira sobre o r\u00edo\" (1968). Bernardino Gra\u00f1a sviluppa tecniche del cinema poliziesco in \"20 mil pesos crime\" (1962).\nNel 1973 l'associazione culturale \"O Facho\" di La Coru\u00f1a indice un concorso per teatro infantile, in cui vincono, tra gli altri, autori come Carlos Casares (\"As laranxas m\u00e1is laranxas de todas as laranxas\"), Manuel Lourenzo (vincitore in tre occasioni) e Ana Mar\u00eda Fern\u00e1ndez e Xo\u00e1n Babarro (\"Grande invento para sa\u00edr do aburrimento\", 1983).\nLa letteratura galiziana alla fine del XX secolo.\nA partire dall'approvazione dello Statuto di Autonomia della Galizia del 1981, la portata della letteratura galiziana cambier\u00e0 con la nuova situazione socio-politica. L'insediamento delle case editrici e l'istituzione di premi letterari aiutarono a promuovere la letteratura in questi ultimi decenni: il \"Premio Esqu\u00edo\" di poesia (1981), il \"Certame teatrale di Ribadavia\" (1973-1980), il premio di racconti Modesto Figueiredo (1975), i premi della critica galiziana (1978), il premio di \"Novela Longa Blanco Amor\" (1981), lo \"Xerais de Novela\" (1984) o il \"Merl\u00edn\" (1984) fecero conoscere un'ampia quantit\u00e0 di autori e autrici. Anche se bisogna risalire fino al decennio del 1970-1980 nel caso della poesia e del teatro, in questa sezione verr\u00e0 trattata soprattutto la letteratura dal 1980 al 1999.\nLa poesia alla fine del XX secolo.\nNegli anni '70, precisamente a partire dal 1975, cominceranno a sorgere collettivi poetici che continueranno il recupero culturale iniziato nel decennio precedente. Il primo a sorgere sar\u00e0 \"Rompente\", che sosteneva, senza rinunciare al formalismo, una correlazione tra la poesia intimista e sociale. Altro gruppo notevole \u00e8 \"Cravo Fondo\" (1977), che, prendendo la metafora dell'opera ferriniana, cercava come estetica la congiunzione tra la \"p\u00f3lvora e a magnolia\" (polvere da sparo e la magnolia). Gruppi che emergono in questo periodo furono, tra gli altri, \"Loia\", \"Dolmen\", \"Al\u00e9n\", ...\nInoltre, si \u00e8 affermato che il rinnovamento della poesia galiziana in questo tempo fosse venuto a realizzarsi per mezzo della pubblicazione del libro di poesie di Xos\u00e9 Lu\u00eds M\u00e9ndez Ferr\u00edn \"Con P\u00f3lvora e Magnolias\" (1976) e del libro di Arcadio L\u00f3pez-Casanova \"Mesteres\" (1976). In realt\u00e0, \"Mesteres\" venne pubblicato a Valencia e in Galizia allora arrivarono solo due esemplari di questa opera, per cui la sua diffusione fu molto ridotta. Inoltre, vi sono coloro che apprezzano in Ferr\u00edn l'influenza dell'ultimo \u00c1lvaro Cunqueiro e, il professore Luciano Rodr\u00edguez G\u00f3mez vede in L\u00f3pez-Casanova quella di Aquilino Iglesia Alvari\u00f1o. C'\u00e8 anche chi fa riferimento all'opera di Alfonso Pexegueiro \"Seraogna\" (1976) come \"pungolo\" (\"aguill\u00f3n\") di questo mutamento, ma questo libro di poesie non abbandona completamente la tendenza socialrealista.\nGli autori della promozione degli anni '80 saranno i primi a mostrare un chiaro e apprezzabile mutamento estetico rispetto alla poesia precedente. Questi scrittori si muoveranno soprattutto nel solco del culturalismo: (erotismo, mondi mitici, simbologia dei colori, ...), con una presenza molto minore della linea sociale. L'apertura tematica e stilistica appare riflessa, poi, nell'opera di autori come Ramiro Fonte, Manuel Forcadela, Xavier R. Baixeras, Rom\u00e1n Ra\u00f1a, Lino Braxe, Ant\u00f3n Reixa, Pilar Pallar\u00e9s, Lois Pereiro, Chus Pato, Xos\u00e9 Mar\u00eda \u00c1lvarez C\u00e1ccamo, Miguel Anxo Fern\u00e1n-Vello, Ana Roman\u00ed, Claudio Rodr\u00edguez Fer, Lu\u00edsa Villalta, Henrique Rabunhal, Francisco Salinas Portugal, Gonzalo Navaza, ...\nInfine, si \u00e8 parlato di una promozione degli anni novanta, formata dagli autori che si fecero conoscere nel decennio passato. In realt\u00e0, la distinzione tra la promozione degli anni ottanta e quella degli anni novanta risponde a un criterio generazionale, poich\u00e9 non vi \u00e8 una grande differenza tra l'opera dei poeti dell'una o dell'altra promozione. Si apprezza, a partire dal 1990, una maggiore presenza della poesia femminile. Alcuni autori notevoli di questo gruppo generazionale sono Yolanda Casta\u00f1o, Olga Novo, Emma Couceiro, Enma Pedreira, Mar\u00eda Lado, Luc\u00eda Aldao, Est\u00edbaliz Espinosa, Marica Campo, Fran Alonso, Rafa Villar, Miro Villar, Estevo Creus, Eduardo Est\u00e9vez, Celso Fern\u00e1ndez Sanmart\u00edn, ...\nLa narrativa alla fine del XX secolo.\nDopo la \"Nova Narrativa Galega\", vi \u00e8 nella narrativa galiziana una grande dispersione di stili e tendenze. In questa epoca, la produzione in questo genere conoscer\u00e0 un pi\u00f9 che notevole ampliamento della tematica, cos\u00ec come anche un aumento di sottogeneri (romanzo poliziesco, romanzo storico, romanzo pseudo-storico, romanzo per bambini e giovani, romanzo d'avventure...) dovuto in buona parte alla considerazione di un nuovo pubblico giovanile - la cosiddetta \"literatura de instituto\" - per cui si scrivono testi prevalentemente accessibili.\nAnche se l'elemento simbolico continuer\u00e0 ad essere impiegato, il suo uso sar\u00e0 quantitativamente minore in quest'epoca. Comunque, al di l\u00e0 dei limiti che vengono ad essere tracciati per la \"Nova Narrativa\", alla fine degli anni '70 registriamo un insieme di opere e autori - Xavier Alcal\u00e1, Rei Ballesteros, o lo stesso M\u00e9ndez Ferr\u00edn - che aprono nuove possibilit\u00e0.\nA partire dal 1980, tuttavia, registriamo nello stesso tempo un ritorno ai modi pi\u00f9 tradizionali di narrare senza per questo rinunciare all'impiego di tecniche nuove e, soprattutto, a una grande apertura tematica con l'esplorazione di settori fino a quel momento sconosciuti della prosa di fantascienza galiziana. Inoltre, la richiesta di una \"letteratura da bancarella\" continua ad essere una chiave fondamentale per comprendere questo periodo.\nAnche se \u00e8 piuttosto difficile stabilire linee dominanti, \u00e8 possibile comunque rilevare le seguenti tendenze:\nNarratori rilevanti di questo periodo sono, tra gli altri, Manuel Rivas, Suso de Toro, Carlos G. Reigosa, Xos\u00e9 Carlos Caneiro, Xurxo Borraz\u00e1s, Marilar Aleixandre, Xavier Docampo, Agust\u00edn Fern\u00e1ndez Paz, Paco Mart\u00edn, Tucho Calvo, Dar\u00edo Xoh\u00e1n Cabana, Fina Casalderrey.\nPossiamo stabilire una classificazione degli scrittori in prosa per promozioni:\nIl teatro alla fine del XX secolo.\nIn questa epoca, nel genere teatrale, accadr\u00e0 un fatto piuttosto curioso. Se nella poesia e nella narrativa i mutamenti estetici verranno forniti dagli autori delle nuove generazioni, nel teatro saranno i drammaturghi del gruppo Abrente i veri artefici del cambiamento. Completate le \"Mostras de Teatro Abrente de Ribadavia\" nel 1980, e con l'approvazione dello statuto di autonomia in questo stesso anno, si apre una nuova possibilit\u00e0 per la creazione teatrale e appare a La Coru\u00f1a la \"Sala teatrale Lu\u00eds Seoane\", la prima sala del teatro stabile della Galizia, chiusa nel 1988. Nel 1984, finanziato dalla \"Xunta de Galicia\", e con un \"budget\" iniziale di 25 milioni di \"pesetas\", viene fondato il \"Centro Dram\u00e1tico Galego\" (CDG). Inizia, pertanto, la fase del teatro istituzionale. Nel 1989, appare l'\"Instituto Galego das Artes Esc\u00e9nicas e Musicais\" (IGAEM).\nEppure, nonostante l'esistenza di questo teatro istituzionale, i gruppi amatoriali seguiranno a dominare nel panorama drammatico galiziano. Infatti, la professoressa Laura Tato, nel suo lavoro \"O teatro actual\" (1998), afferma che, nella prima met\u00e0 del decennio 1990-2000, la Galizia annoverava soltanto quattro compagnie professionali al margine del CDG. A causa di questa circostanza, si arriva a situazioni veramente kafkiane. Cos\u00ec, tanto per fare un esempio, uno dei pi\u00f9 esperti drammaturghi e attori, Manuel Lourenzo, aument\u00f2, fino alla sua apparizione in una nota serie televisiva (Mareas vivas), la lista di \"dilettanti\".\nDobbiamo segnalare inoltre che i premi teatrali aiutano a normalizzare la creazione teatrale, tra i quali possiamo menzionare: \"\u00c1lvaro Cunqueiro\" della \"Xunta de Galicia\", \"Rafael Dieste\" della \"Deputaci\u00f3n da Coru\u00f1a\" e i \"Premios Compostela de Teatro\" de giornale \"El Correo Gallego\". Alcuni dei premiati furono, tra gli altri, Vicente Montouto, Eduardo Alonso o Xan Cejudo (migliore direttore nel 1990).\n\u00c8 notevole anche la situazione del teatro infantile e giovanile, che attualmente gode di buona salute, specialmente il teatro dei burattini. Alcune notevoli compagnie di marionette sono \"Tanxarina t\u00edteres e marionetas\", \"T\u00edteres Cachirulo\", \"T\u00edteres Falcatr\u00faa\", ... E tra le compagnie di teatro galiziane possiamo menzionare \"Ollomoltranv\u00eda\", \"Teatro do Atl\u00e1ntico\", \"Uveg\u00e1 Teatro\", \"Teatro do Noroeste\", \"Teatro do Aqu\u00ed\", \"Matarile\", \"Ch\u00e9vere\", \"Teatro do Morcego\", \"Sarabela Teatro\", ...\nPer quanto riguarda i nuovi creatori, \u00e8 generalmente ammesso l'esistenza di una promozione degli anni ottanta pi\u00f9 una promozione degli anni novanta. Tuttavia, non tutti gli studiosi teatrali concordano nel fissare gli stessi limiti per l'inizio e la fine delle stesse. Vi sono, tra gli altri, nuovi autori di questo fine secolo: Henrique Rabunhal, Miguel Anxo Fern\u00e1n-Vello, Xes\u00fas Pis\u00f3n, Ra\u00fal Dans, C\u00e1ndido Paz\u00f3, Miguel Anxo Murado, Quico Cadaval, Lino Braxe, Marcos Orsi, Ana Vall\u00e9s, Inma Antonio Souto, Xos\u00e9 Lu\u00eds Send\u00f3n, ...\nIl saggio alla fine del XX secolo.\nIl saggio non ebbe molto sviluppo, sebbene appaiano segni di recupero con la comparsa di autori specializzati in storia come Ram\u00f3n M\u00e1iz, Xusto Gonz\u00e1lez Beramendi, Pegerto Saavedra, Xos\u00e9 Ram\u00f3n Barreiro o Ram\u00f3n Villares. Dobbiamo menzionare che l'offerta \u00e8 andata aumentando negli ultimi anni, con la nascita di case editrici specializzate (\"Andavira Editora\" - testi tecnici e universitari -, \"Edici\u00f3ns Lea\" - mezzi di comunicazione, sport e mare -, \"Edici\u00f3ns L\u00f3strego\" - biografia e saggio scientifico -, \"Ouvirmos\" - musica e patrimonio -...), oltre alle collezioni saggistiche delle case editrici che pubblicano in galiziano (tra cui le pi\u00f9 importanti \"Galaxia\", \"Xerais\", \"Sotelo Blanco\", \"Edici\u00f3ns do Castro\", \"Edici\u00f3ns A Nosa Terra\", \"Edici\u00f3ns do Cumio\", \"Laiovento\", \"Ba\u00eda\", ...)\nI campi in cui il saggio concentra una grande attivit\u00e0 sono quelli della lingua e letteratura galiziane con opere come \"Problemas da l\u00edngua galega\" (1981) e \"Da fala e da escrita\" (1983) di Ricardo Carvalho Calero; \"Informe(s) sobre a lingua galega. Presente e pasado\" (1991) di Xes\u00fas Alonso Montero; \"De Pondal a Novoneyra\" (1984) di Xos\u00e9 Lu\u00eds M\u00e9ndez Ferr\u00edn, \"L\u00edngua e sociedade na Galiza\" (1993) di Manuel Portas, \"Literatura galega\" (1994) di Anxo Tarr\u00edo, \"Historia social da lingua galega\" (1999) di Henrique Monteagudo, o \"Dicionario da literatura galega\" (1995-1999) coordinato da Dolores Vilavedra, ecc.\nBisogna inoltre citare due autori che orientarono la loro produzione verso il saggio teologico e antropologico: Andr\u00e9s Torres Queiruga, il quale scrisse opere come \"Nova aproximaci\u00f3n a unha filosof\u00eda da saudade\" (1981); e Xos\u00e9 Chao Rego, autore di lavori sopra l'identit\u00e0 galiziana come \"Eu renazo galego\" (1983) e \"Para comprendermos Galicia\" (1987)."}
{"id": "3133126", "revid": "793215", "url": "https://it.wikipedia.org/wiki?curid=3133126", "title": "Debian GNU/kFreeBSD", "text": "Debian GNU/kFreeBSD \u00e8 un progetto che ha come scopo la realizzazione di un sistema operativo per architetture IA-32 e x86-64. Si tratta di una distribuzione GNU che utilizza la GNU C Library ed un kernel FreeBSD sottostante, abbinati con l'insieme di pacchetti Debian.\nLa \"k\" di kFreeBSD indica che \u00e8 utilizzato esclusivamente il kernel del progetto FreeBSD. Una prima piattaforma di testing per iniziare a compilare i pacchetti per questo sistema \u00e8 nata nel 2002, e nello stesso anno fu reso utilizzabile l'Advanced Packaging Tool.\nCon Debian 6.0 (nome in codice \"Squeeze\") sono stati distribuiti in anteprima due nuovi \"port\" del kernel del progetto FreeBSD sul sistema Debian/GNU: Debian GNU/kFreeBSD per i PC a 32 bit (kfreebsd-i386) e a 64 bit (kfreebsd-amd64). Questi \"port\" sono in assoluto i primi inclusi in una \"release\" di Debian a non essere basati sul kernel Linux.\nIl supporto ai comuni programmi server \u00e8 solido e unisce le funzionalit\u00e0 esistenti delle versioni di Debian basate sul kernel Linux con le peculiarit\u00e0 del mondo BSD. Tuttavia, per questa \"release\" i due nuovi port sono limitati; ad esempio, alcune funzionalit\u00e0 avanzate per il desktop non sono ancora supportate."}
{"id": "3133127", "revid": "204012", "url": "https://it.wikipedia.org/wiki?curid=3133127", "title": "Gundomaro I", "text": ""}
{"id": "3133137", "revid": "287204", "url": "https://it.wikipedia.org/wiki?curid=3133137", "title": "Campionato ucraino di pallavolo femminile", "text": "Il campionato ucraino di pallavolo femminile \u00e8 un insieme di tornei pallavolistici per squadre di club ucraini, istituiti dalla federazione pallavolistica dell'Ucraina."}
{"id": "3133138", "revid": "547034", "url": "https://it.wikipedia.org/wiki?curid=3133138", "title": "Alessandria Unione Sportiva 1961-1962", "text": "Questa pagina raccoglie le informazioni riguardanti l'Alessandria Unione Sportiva nelle competizioni ufficiali della stagione 1961-1962.\nStagione.\nNella stagione 1961-1962 l'Alessandria disput\u00f2 il quattordicesimo campionato di Serie B della sua storia.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "3133141", "revid": "1305772", "url": "https://it.wikipedia.org/wiki?curid=3133141", "title": "A Year Without Rain (singolo)", "text": "A Year Without Rain \u00e8 un brano musicale di genere eurodance ed elettropop cantato dall'attrice americana Selena Gomez ed estratto come secondo singolo dal secondo album della band Selena Gomez &amp; the Scene, \"A Year Without Rain\". \u00c8 stato pubblicato il 7 settembre 2010 nel Nordamerica sotto l'etichetta discografica Hollywood Records. Il brano \u00e8 entrato nella top 40 sia negli Stati Uniti, sia in Canada. Il singolo \u00e8 stato scritto da Lindy Robbins e Toby Gad ed \u00e8 stato prodotto da Toby Gad.\nIl brano \u00e8 accompagnato da un video musicale, pubblicato il 3 settembre 2010 su Disney Channel dopo la presentazione del film \"\", assieme alla nuova canzone di Hannah Montana intitolata \"Que ser\u00e1\". All'inizio, Selena Gomez e la sua band si trovano in un deserto, che stanno attraversando in automobile. La cantante inizia a cantare in un punto del deserto mentre delle immagini della sua relazione cadono dal cielo. Alla fine, inizia a piovere, e il suo fidanzato la raggiunge. \"A Year Without Rain\" si \u00e8 aggiudicata una nomination per il miglior videoclip del 2011 di un artista internazionale ai MuchMusic Video Award. Il video ha ottenuto la certificazione Vevo."}
{"id": "3133161", "revid": "1714743", "url": "https://it.wikipedia.org/wiki?curid=3133161", "title": "Maria di Nassau (1556-1616)", "text": "Biografia.\nEra figlia del principe Guglielmo I d'Orange e della prima moglie Anna di Egmond.\nAll'inizio della Guerra degli ottant'anni, Filippo Guglielmo fu catturato e portato in Spagna dove venne allevato come un cattolico. Maria, rimasta in patria, difese strenuamente i diritti di suo fratello al titolo di principe di Orange, alla baronia e sulla citt\u00e0 di Breda contro quelli del loro fratellastro Maurizio di Nassau, figlio di Anna di Sassonia, seconda moglie di Guglielmo I.\nFu desiderio di Maria sposare Filippo di Hohenlohe-Neuenstein, che aveva conosciuto all'et\u00e0 di undici anni. Questo suo proposito incontr\u00f2 dapprima la disapprovazione paterna (Guglielmo I dette il suo consenso poco prima di morire), poi quella di suo fratello Filipo Guglielmo, succeduto al padre nel 1584.\nLe venne suggerito di sposare il figlio del duca di Aerschot Filippo de Cro\u00ff ma ella rifiut\u00f2 per motivi religiosi: lei era calvinista e lui cattolico.\nIl 2 febbraio 1595 Maria riusc\u00ec a sposare a Buren Filippo che mor\u00ec nel 1606 e da cui non ebbe figli.\nFond\u00f2 un grande orfanotrofio a Buren nel 1612."}
{"id": "3133170", "revid": "270833", "url": "https://it.wikipedia.org/wiki?curid=3133170", "title": "Brazilian Expeditionary Force", "text": ""}
{"id": "3133175", "revid": "1543377", "url": "https://it.wikipedia.org/wiki?curid=3133175", "title": "Capanna Alpe d'Osola", "text": "La capanna dell'Alpe d'Osola \u00e8 una capanna alpina, situata in val d'Osura, nel comune di Brione Verzasca, nel Canton Ticino, nella val d'Osura, nelle Alpi Lepontine, a 1.418\u00a0m s.l.m.\nStoria.\nFu inaugurata nel 1986.\nCaratteristiche e informazioni.\nLa capanna \u00e8 disposta su un piano, con refettorio unico per un totale di 18 posti. Piano di cottura a legna, completo di utensili di cucina.\nRiscaldamento a legna, acqua corrente in capanna, illuminazione con pannelli solari. Servizi igienici all'interno. Posti letto suddivisi in 2 stanze."}
{"id": "3133182", "revid": "502559", "url": "https://it.wikipedia.org/wiki?curid=3133182", "title": "Capanna Osola", "text": ""}
{"id": "3133183", "revid": "373458", "url": "https://it.wikipedia.org/wiki?curid=3133183", "title": "Angelo Morettini", "text": ""}
{"id": "3133189", "revid": "125463111", "url": "https://it.wikipedia.org/wiki?curid=3133189", "title": "Craig Gillespie", "text": "Biografia.\nNato e cresciuto a Sydney, si trasferisce a New York all'et\u00e0 di diciannove anni per studiare illustrazione, graphic design e pubblicit\u00e0 alla School of Visual Arts di Manhattan.\nGillespie ha lavorato come regista pubblicitario per oltre quindici anni, ottenendo candidature ai Directors Guild of America Award 2001, 2002 e 2003 nella categoria \"Outstanding Directorial Achievement in Commercials\", vincendo il premio nell'edizione del 2006. \nNel 2007 ha debuttato come regista cinematografico con la commedia \"Mr. Woodcock\", film che ha avuto alcuni problemi produttivi, tanto che dopo alcuni test screening Gillespie lascia il progetto ed alcune scene vengono riscritte e rigirate da David Dobkin. A meno da mese dalla fine delle riprese di \"Mr. Woodcock\", quando il film era ancora in post-produzione, Gillespie inizia lavorazione di un nuovo film, \"Lars e una ragazza tutta sua\", basato su un copione di Nancy Oliver che aveva tra le mani da quattro anni. Il film, interpretato da Ryan Gosling, racconta la storia di un ragazzo introverso che inizia una relazione con una RealDoll. Il film ottiene una candidatura all'Oscar per la migliore sceneggiatura originale.\nSuccessivamente lavora per la televisione dirigendo alcuni episodi, incluso l'episodio pilota, della serie televisiva \"United States of Tara\". Nel 2010 dirige l'episodio pilota della seri TV \"My Generation\". Nel 2011 dirige il film \"Fright Night - Il vampiro della porta accanto\", remake del film del 1985 \"Ammazzavampiri\", con Colin Farrell, Anton Yelchin e Toni Collette."}
{"id": "3133199", "revid": "122246", "url": "https://it.wikipedia.org/wiki?curid=3133199", "title": "Valentina Diouf", "text": "Carriera.\nClub.\nValentina Diouf, nata da padre senegalese e madre italiana, comincia a giocare a pallavolo fin da giovanissima ed inizia la sua carriera da professionista nella stagione 2009-10, partecipando al campionato di Serie A2, con la squadra della federazione italiana del Club Italia.\nNella stagione 2011-12, viene ingaggiata dal Volley Bergamo, dove resta per tre annate, disputando il suo primo campionato di Serie A1, con la quale vince la Supercoppa italiana.\nNella stagione 2014-15 viene ceduta in prestito al , mentre nella stagione successiva \u00e8 definitivamente acquistata dalla LJ Volley di Modena, sempre in Serie A1: nell'annata 2016-17 \u00e8 nuovamente al club di Busto Arsizio, in seguito rinominato , con cui raggiunge la finale in Coppa CEV 2016-17, venendo premiata come MVP.\nPer il campionato 2018-19 si trasferisce in Brasile, vestendo la maglia del , in Superliga S\u00e9rie A, con cui si aggiudica il Campionato paulista 2018, mentre in quello seguente disputa la V-League coreana con il .\nRientra in Italia nella stagione 2021-22, accasandosi alla , in Serie A1: tuttavia nel gennaio 2022 rescinde il contratto con la squadra umbra, per concludere poi il resto dell'annata con le polacche del , in Liga Siatk\u00f3wki Kobiet.\nNazionale.\nNel 2009, con la nazionale Under-18 si aggiudica la medaglia di bronzo al campionato europeo, mentre l'anno seguente con la nazionale Under-19 vince l'oro al campionato europeo di categoria e nel 2011 con la nazionale Under-20 l'oro campionato mondiale Under-20.\nNel 2013 ottiene le prime convocazioni in nazionale, con la quale, nello stesso anno, vince la medaglia d'oro ai XVI Giochi del Mediterraneo."}
{"id": "3133200", "revid": "287204", "url": "https://it.wikipedia.org/wiki?curid=3133200", "title": "Elsa Triolet", "text": "Biografia.\nIl cognome Triolet lo prese dal primo marito e continu\u00f2 a usarlo per tutta la vita. Era nata in Russia dalla musicista Elena Jur'evna Berman e dall'avvocato Jurij Aleksandrovi\u010d Kagan, entrambi ebrei. Sua sorella era Lilja Brik, storica musa e compagna di Vladimir Majakovskij, verso la quale provava gelosia e ammirazione, senza nasconderlo n\u00e9 a lei n\u00e9 agli altri, mentre un loro amico d'infanzia era il linguista Roman Jakobson. Durante la Rivoluzione del 1905, dato che conosceva bene il francese, si mise in contatto con i comunisti europei. Nel 1918 abbandon\u00f2 la Russia per sposare l'anno successivo a Parigi un ufficiale francese, Andr\u00e9 Triolet, che segu\u00ec per un anno nel suo trasferimento a Tahiti. Su questo soggiorno scrisse (in russo, adotter\u00e0 il francese pi\u00f9 tardi) la sua prima opera.\nIntanto sub\u00ec una depressione legata al clima e alla nostalgia per l'Europa. Lasci\u00f2 il marito nel 1921 e si mise a vagare tra Parigi, Mosca, Londra e Berlino. Questi vagabondaggi le fanno ambiente e ispirazione per i libri successivi, fino al 1924 quando si install\u00f2 a Montparnasse, frequentando l'ambiente surrealista e artisti come Fernand L\u00e9ger e Marcel Duchamp. \nNel 1928 incontr\u00f2 Louis Aragon alla Coupole, locale frequentato da artisti per i quali divent\u00f2 una sorta di musa. Negli anni trenta progettava collane e abiti d'alta moda e scriveva reportage per giornali russi. A forza di tradurre nelle due lingue, nel 1938 si mise a scrivere un primo romanzo in francese, \"Bonsoir Th\u00e9r\u00e8se\". Il 28 febbraio 1939 spos\u00f2 Aragon e insieme parteciparono alla resistenza, spostandosi nel sud della Francia, verso Lione e nella Dr\u00f4me. Qui aiut\u00f2 a pubblicare e distribuire i giornali clandestini \"La Dr\u00f4me en armes\" e \"Les \u00c9toiles\".\nScrisse anche il romanzo \"Le Cheval blanc\" (1943) e i racconti di \"Le premier accroc co\u00fbte 200 francs\", che vinse il premio Goncourt. Nel 1946 assistette al processo di Norimberga, scrivendo un reportage per \"Les Lettres fran\u00e7aises\". Fece parte della direzione del Comitato nazionale degli scrittori (CNE), un gruppo legato al PCF che promuoveva la lettura e la vendita di libri negli anni cinquanta. Il ricordo della guerra e della resistenza contro i nazisti, intanto, le fornisce materia per scrivere \"L'Inspecteur des ruines\" (1948), la minaccia atomica e la guerra fredda \"Le Cheval roux\" (1953).\nIn questo periodo viaggi\u00f2 molto con Aragon nei paesi del blocco socialista, dove viene a conoscenza dell'antisemitismo verso la sorella (sposata con Osip Maksimovi\u010d Brik e accusata, tra l'altro, di aver portato al suicidio Majakovskij), e dal lato meno privato, degli abusi del regime di Stalin. La sua critica ai sovietici si espresse in \"Monument\" (1957) e nell'essersi adoperata perch\u00e9 si pubblicasse in Francia Aleksandr Isaevi\u010d Sol\u017eenicyn. Su come sia stata falsificata la biografia del \"cognato\" Majakovskij, scrisse quindi \"Le Grand Jamais\" (1965) e \"\u00c9coutez-voir\" (1968).\nDopo la pubblicazione di \"La Mise en mots\" (1969) e ancora di \"Le Rossignol se tait \u00e0 l'aube\" (1970), si spense per un attacco cardiaco mentre si trovava nel vecchio mulino di campagna acquistato con Aragon presso Saint-Arnoult-en-Yvelines, oggi visitabile."}
{"id": "3133202", "revid": "701660", "url": "https://it.wikipedia.org/wiki?curid=3133202", "title": "Vela sopra Iesse, Davide e Salomone", "text": "La vela sopra Iesse, Davide e Salomone venne affrescata da Michelangelo Buonarroti nel 1511-1512 circa e fa parte della decorazione della volta della Cappella Sistina nei Musei Vaticani a Roma, commissionata da Giulio II.\nStoria.\nLe vele, come le lunette sottostanti, contengono la serie degli \"Antenati di Cristo\", e sono ad esse strettamente correlate da un punto di vista iconologico, sebbene molto diverse iconograficamente e dal punto di vista dello stile e della forma. Si tratta infatti di spazi triangolari concavi, che l'artista riemp\u00ec con gruppi familiari su uno sfondo scuro (a differenza degli sfondi chiari delle lunette) e con posizioni diverse, sedute in terra piuttosto che su gradoni, per assecondare la forma dello spazio da dipingere. L'individuazione dei soggetti, tratti dalla genealogia di Cristo del Vangelo di Matteo, si basa sui nomi scritti sulle tabelle al centro delle lunette sottostanti: le lunette sormontate da vela infatti presentano tre nomi invece dei normali due. Su quali gruppi rappresentino per\u00f2 i vari nomi non c'\u00e8 concordanza tra gli studiosi, anche perch\u00e9 Michelangelo non us\u00f2 alcun attributo iconografico e forse non era neanche interessato a un'identificazione diretta e inoppugnabile, concentrandosi piuttosto sulla rappresentazione di vari tipi umani e vari atteggiamenti.\nGli spazi triangolari sopra ciascuna vela vennero riempiti dai cosiddetti nudi bronzei, figure a monocromo che simula il bronzo, inseriti in posizioni simmetriche davanti a sfondi scuri, violacei, separati da un teschio d'ariete dal quale pendono nastri dorati.\nLe vele furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nLa vela sopra Iesse, Davide e Salomone fu quindi una delle ultime a venire dipinta.\nDescrizione e stile.\nNella lunetta di sottostante si sono riconosciuti Re Davide e Salomone, quindi nella vela dovrebbe essere rappresentato Iesse, probabilmente il bambino appena visibile nello sfondo a destra, con il padre e la madre.\nLa madre di Iesse occupa tutto il primo piano e guarda frontalmente verso l'esterno, in una posa di assoluta immobilit\u00e0. Le gambe sono piegate e parte, coi piedi intrecciati e coperte da un manto violetto; il busto indossa una veste verde aderente, che lascia intravedere quella muscolatura mascolina tipica delle donne michelangiolesche. Una mano \u00e8 adagiata sulle gambe e un'altra tocca col dorso il viso, esaltando lo sguardo enigmatico. \nSullo sfondo si scorge un uomo, a sinistra, pi\u00f9 scuro e sbozzato in maniera pi\u00f9 compendiaria, e a destra, come gi\u00e0 accennato, un bambino appena visibile nell'oscurit\u00e0.\nNudi bronzei.\nI due nudi bronzei sono incuneati con naturalezza negli spazi triangolari, e volgono il dorso e la testa dalla parte opposta allo spettatore, con un braccio in primo piano abbandonato, mentre l'altro tiene le corde dorate che pendono dal teschio d'ariete al centro. Si tratta di figure ricavate da un medesimo cartone ribaltato, quasi perfettamente simmetriche, ma con alcune differenze che rompano uno schema troppo rigido: ad esempio quello di destra ha il braccio molto pi\u00f9 robusto."}
{"id": "3133207", "revid": "38120", "url": "https://it.wikipedia.org/wiki?curid=3133207", "title": "Ora Zero", "text": ""}
{"id": "3133208", "revid": "131358", "url": "https://it.wikipedia.org/wiki?curid=3133208", "title": "Societ\u00e0 calcistiche", "text": ""}
{"id": "3133211", "revid": "486946", "url": "https://it.wikipedia.org/wiki?curid=3133211", "title": "Marina Reale Britannica", "text": ""}
{"id": "3133225", "revid": "115585467", "url": "https://it.wikipedia.org/wiki?curid=3133225", "title": "RapeLay", "text": " \u00e8 un videogioco di simulazione erotica (eroge) in grafica 3D per PC sviluppato dalla Illusion Soft e pubblicato il 21 aprile 2006 in Giappone. Rispetto alle precedenti opere della casa produttrice, \"RapeLay\" ha una storia meno complessa e pi\u00f9 breve, ma un motore grafico migliore ed \u00e8 interamente giocabile soltanto col mouse. Il videogioco segue il personaggio maschile controllato dal giocatore, che perseguita e stupra ripetutamente una donna e le sue due figlie. Tre anni dopo la sua pubblicazione, il gioco ha generato attenzione mediatica internazionale e suscitato grandi polemiche.\nTrama.\nDopo aver molestato in un treno la giovane Aoi Kiry\u016b, Kimura Masaya viene arrestato, ma essendo figlio di un importante politico riesce a cavarsela facilmente ed uscire immediatamente dal carcere. Per vendicarsi, Masaya inizia a tormentare la sorella minore Manaka, seguendola nella metro, molestandola e stuprandola selvaggiamente nel bagno della metro. Poco dopo rapisce Yuuko stuprandola anch'essa, alla fine Masaya rapisce Aoi e la strupra. Dopodich\u00e9 il gioco continua all'infinito ma pu\u00f2 concludersi in due modi:\nModalit\u00e0 di gioco.\nIl giocatore pu\u00f2 scegliere fra molteplici posizioni sessuali e controllare l'azione riproducendo i movimenti con il mouse o scorrendo la rotellina del mouse, attraverso un realistico sistema del simulazione dell'atto sessuale. La schermata di selezione dove si pu\u00f2 scegliere area, ragazza ed modalit\u00e0 di gioco.\nDopo aver completato la storia del gioco e aver avuto rapporti sessuali con tutte e tre le protagoniste femminili, viene data al giocatore la possibilit\u00e0 di scegliere tra sei differenti modalit\u00e0 di gioco.\nIl gioco si ripete all'infinito, ed l'obiettivo diventa \"addestrare\" le donne nel diventare sue schiave compiacenti, eseguendo determinate azioni, le caselle degli obiettivi sessuali sotto la ragazza si sbloccheranno, ed dopo averle sbloccate tutte, la ragazza cambia comportamento dove arriver\u00e0 a piacergli il protagonista ed sar\u00e0 disponibile per un rapporto con le altre ragazze (3P\\4P) .\nControversie.\nInizialmente, alcune recensioni di siti specializzati avevano espresso \"orrore\" nei confronti della trama del gioco. Il membro del parlamento britannico Keith Vaz, aveva parlato di giochi che includevano scene di violenze sessuali come motivo per regolamentare maggiormente la censura nei videogiochi.\n\"RapeLay\" in particolar modo era arrivato all'attenzione di Vazm, in quanto liberamente acquistabile su Amazon.com, e voleva fare in modo che il gioco non arrivasse nei negozi britannici. Tuttavia anche Amazon ha rapidamente rimosso il videogioco dal sito. L'organizzazione Equality Now in seguito, ha fatto pressione affinch\u00e9 fosse scritta una lettera di protesta alla Illusion Soft ed al primo ministro del Giappone Tar\u014d As\u014d, argomentando sul fatto che il videogioco violasse gli obblighi assunti nel 1985 con la convenzione sull'eliminazione di ogni forma di discriminazione della donna. Tutte queste azioni sono culminate con alcune restrizioni nella vendita e nella produzione di \"RapeLay\" imposte dalla Ethics Organization of Computer Software (EOCS), una organizzazione giapponese sul trattamento del materiale videoludico per adulti, rendendo praticamente impossibile il reperimento di \"RapeLay\".\nSono stati scritti anche articoli in difesa del videogioco, e in molti veniva fatto notare che lo stupro \u00e8 un crimine minore rispetto all'omicidio, ma nonostante ci\u00f2 sono tranquillamente in commercio decine di giochi in cui lo scopo \u00e8 uccidere il proprio avversario. L'unica risposta della Illusion Soft in merito alla polemica \u00e8 stata confermare che il videogioco non viola alcuna legge del Giappone, unico paese in cui \u00e8 ufficialmente venduto. In seguito, la Illusion ha rimosso qualunque riferimento al gioco dal proprio sito, ed ha cessato la sua distribuzione."}
{"id": "3133227", "revid": "298229", "url": "https://it.wikipedia.org/wiki?curid=3133227", "title": "John Rimmer", "text": ""}
{"id": "3133230", "revid": "35064488", "url": "https://it.wikipedia.org/wiki?curid=3133230", "title": "Regina d'Irlanda", "text": ""}
{"id": "3133231", "revid": "486946", "url": "https://it.wikipedia.org/wiki?curid=3133231", "title": "La Morte di Ferro Lad", "text": ""}
{"id": "3133233", "revid": "1543377", "url": "https://it.wikipedia.org/wiki?curid=3133233", "title": "Minotauria", "text": "Minotauria \u00e8 un genere di ragni appartenente alla Famiglia Dysderidae dell'Ordine Araneae della Classe Arachnida.\nEtimologia.\nI primi esemplari di questo genere sono stati rinvenuti nell'aprile del 1900 dall'entomologo austriaco Carl Attems nel \"Labirinto di Gortyna\", un'antica cava sotterranea sita nei pressi della citt\u00e0 minoica di Gortyna. Data la localit\u00e0 di ritrovamento, il nome fu attribuito in riferimento al mitologico Minotauro che vi avrebbe abitato.\nCaratteristiche.\nSono ragni di dimensioni medio-grandi.\nCheliceri e pedipalpi.\nHanno i cheliceri provvisti di due denti prossimali anteriori e due leggermente disgiunti, posteriori. I pedipalpi sono a forma di fuso, provvisti di una congrua cavit\u00e0 che contiene l'embolo a struttura laminare.\nZampe.\nLe coxae del II e IV paio di zampe hanno spine retrodorsali; le patelle delle zampe posteriori hanno spine pro- e retrodorsali; le tibie e i metatarsi delle zampe anteriori hanno spine ventrali.\nEpigino.\nL'epigino ha uno sclerite basale che si prolunga di lato con piccole lamine e nel cui centro \u00e8 posta la spermateca provvista di alta cresta; posteriormente vi \u00e8 una lamina a forma di imbuto alla quale \u00e8 collegato un sacco membranoso.\nDistribuzione.\nIl genere \u00e8 stato finora rinvenuto in alcune localit\u00e0 della parte centro-orientale dell'isola di Creta.\nTassonomia.\nAttualmente, a giugno 2010, si compone di due specie:"}
{"id": "3133234", "revid": "2033069", "url": "https://it.wikipedia.org/wiki?curid=3133234", "title": "La squadriglia delle pecore nere", "text": "La squadriglia delle pecore nere (\"Baa Baa Black Sheep\") \u00e8 una serie televisiva ambientata nella seconda guerra mondiale.\nProdotta da Donald P. Bellisario nel 1978, vide la partecipazione di attori come Tim Matheson, Red West nel ruolo del sergente Andy Micklin, Ernie Hudson, Dana Elcar, Morgan Paull, e la sceneggiatura di Stephen J. Cannell. La serie vince un Golden Globe per il miglior attore in una serie drammatica nel 1978.\nTrama.\nLa storia \u00e8 ispirata alle azioni realmente effettuate da una squadriglia del corpo dei Marines degli Stati Uniti, la VMA-214 basata sull'aeroporto di Vella Lavella, isola del pacifico coinvolta nella campagna di Guadalcanal tra il 1942 e il 1943 e dotata di Chance Vought F4U Corsair, detto anche \"l'uccellaccio dalle ali piegate\" per la sua ala a W. Nella serie i nomi dei luoghi vennero cambiati, e Vella Lavella divent\u00f2 \"Vella Lacava\", mentre Espiritu Santo divenne \"Espiritos Marcos\". La squadriglia era comandata dal maggiore Pappy Boyington, ex-alcolizzato, che figur\u00f2 anche come consulente tecnico della serie. La mascotte della squadriglia era il bull terrier \"Meatball\", \"Polpetta\" nella serie italiana, di propriet\u00e0 del maggiore."}
{"id": "3133239", "revid": "1543377", "url": "https://it.wikipedia.org/wiki?curid=3133239", "title": "Nell'assenzio", "text": "Nell'assenzio \u00e8 un brano musicale pubblicato come primo singolo estratto dall'album \"Compis\" del cantautore italiano Luca Dirisio.\nIl brano \u00e8 stato reso disponibile per il download digitale, a partire dal 4 agosto 2010; per la rotazione radiofonica a partire dal 30 luglio 2010. A distanza di una sola settimana dalla sua uscita, il singolo si afferma come \"highest climber\" (nuova entrata pi\u00f9 alta della settimana per numero di passaggi e incremento di ascolti in radio) nella classifica dei singoli stilata da \"Music Control\". Il pezzo rimane in top20 per 14 settimane arrivando anche al primo posto come massima posizione nella classifica EarOne.\nPrimo singolo di Dirisio per l'etichetta discografica Ultrasuoni, il brano \u00e8 stato scritto da Dirisio e arrangiato dal produttore svedese Martin Terefe (n\u00b0 10 dei migliori produttori del mondo nel 2009 secondo Billboard https://web.archive.org/web/20100325082311/http://www.martinterefe.com/news/2010/01/10-in-the-billboard-2009-produ.html ), e registrato presso gli studi \"Kensal Road\" di Londra.\nIl video.\nIl video musicale prodotto per \"Nell'assenzio\" \u00e8 stato girato a Londra nell'agosto 2010 e diretto dal regista Gaetano Morbioli."}
{"id": "3133243", "revid": "1714743", "url": "https://it.wikipedia.org/wiki?curid=3133243", "title": "Anna di Nassau", "text": "Biografia.\nEra figlia di Guglielmo I d'Orange e della sua seconda moglie Anna di Sassonia.\nA causa della malattia mentale della madre, Anna e i fratelli vennero tenuti lontani da lei e vennero allevati dallo zio Giovanni VI di Nassau-Dillenburg a Dillenburg.\nAnna spos\u00f2 il cugino Guglielmo Luigi a Franeker il 25 novembre 1587. Il matrimonio tra Anna e Guglielmo Luigi fu voluto da Guglielmo I e da Louise de Coligny (matrigna di Anna) ma Giovanni VI vi si era dapprima opposto a causa delle scarse risorse finanziarie della nuora.\nAlla dote di Anna pensarono allora suo fratello Maurizio di Nassau e altri parenti, per convincere Giovanni IV ad accettare il matrimonio del figlio.\nAnna mor\u00ec sei mesi dopo il matrimonio e quindi non diede alcun figlio al marito, il quale non si rispos\u00f2 mai pi\u00f9."}
{"id": "3133247", "revid": "180559", "url": "https://it.wikipedia.org/wiki?curid=3133247", "title": "Campionato americano maschile di pallacanestro 1993", "text": "Il 6\u00ba Campionato Americano Maschile di Pallacanestro FIBA (noto anche come Torneo delle Americhe 1993) si \u00e8 svolto dal 28 agosto al 5 settembre 1993 a San Juan, in Porto Rico.\nI Campionati americani maschili di pallacanestro sono una manifestazione biennale tra le squadre nazionali organizzato dalla FIBA Americas.\nTurno preliminare.\nGruppo A.\n28 agosto 1993\n29 agosto 1993\n30 agosto 1993\n31 agosto 1993\n1\u00ba settembre 1993\nGruppo B.\n28 agosto 1993\n29 agosto 1993\n30 agosto 1993\n31 agosto 1993\n1\u00ba settembre 1993"}
{"id": "3133248", "revid": "228587", "url": "https://it.wikipedia.org/wiki?curid=3133248", "title": "Episodi di Mad Men (quarta stagione)", "text": "La quarta stagione della serie televisiva Mad Men \u00e8 stata trasmessa in prima visione negli Stati Uniti d'America da AMC dal 25 luglio al 17 ottobre 2010.\nIn Italia \u00e8 stata trasmessa in prima visione satellitare da FX dal 2 dicembre 2010 al 24 febbraio 2011.\nAttualmente sono in corso le repliche della serie su Rai 4.\nPubbliche relazioni.\nTrama.\nnovembre 1964 (un anno dopo il termine della terza stagione). Don Draper viene intervistato da un reporter dell'\"Advertising Age\" ma, di fronte a domande personali, si mantiene molto riservato: il risultato \u00e8 un articolo poco soddisfacente per l'immagine della Sterling Cooper Draper Pryce.\nPete e Peggy ingaggiano due attrici perch\u00e9, al mercato, fingano di litigare per accaparrarsi del prosciutto della marca Sugarberry Ham, che l'agenzia sta pubblicizzando. La cosa sembra funzionare, ma poi le due donne finiscono per accapigliarsi per davvero e l'una denuncia l'altra; Peggy chiama Don in aiuto per avere del denaro per la cauzione e per mettere a tacere la cosa, e viene da lui criticata per questi metodi ben poco ortodossi.\nNel frattempo, l'avvocato di Don gli consiglia di fare pressioni affinch\u00e9 Betty e Henry lascino la casa, di sua propriet\u00e0, ma Don preferisce non esacerbare gli animi. Roger Sterling organizza per lui un appuntamento con un'amica di sua moglie Jane, Bethany: i due passano una piacevole serata, ma la ragazza alla fine non gli concede pi\u00f9 di un bacio. Contemporaneamente Don frequenta anche una prostituta che, su sua richiesta, lo schiaffeggia violentemente mentre copulano.\nUn cliente dell'agenzia lascia la Sterling Cooper Draper Pryce perch\u00e9 Don, nell'intervista, non l'ha nominato: Lane Pryce sottolinea che, a seguito di ci\u00f2, ora il loro cliente pi\u00f9 importante, la Lucky Strike, costituisce ben il 71% del totale dei loro affari, rendendoli pericolosamente dipendenti da quest'unico account.\nBetty e i bambini passano il giorno del ringraziamento a casa della madre di Henry, ma Sally si comporta male e anche la madre di lui, Pauline, \u00e8 critica verso la scelta del figlio di risposarsi. Tra madre e figlia vi sono poi ulteriori screzi quando Sally cerca di telefonare al padre, Don, nel cuore della notte. Quindi anche fra Don e Betty sale la tensione quando egli chiede che lei e Henry si trasferiscano finalmente da casa sua: mentre Henry ritiene che Don abbia ragione, Betty vorrebbe evitare ai bambini altri sconvolgimenti.\nDon rilascia un'altra intervista, stavolta al \"Wall Street Journal\", in cui, imparata la lezione della precedente esperienza, abbandona riserbo e modestia e assume un atteggiamento molto pi\u00f9 sfacciato.\nGuest star: Robert Morse (Bertram Cooper), Christopher Stanley (Henry Francis)\nL'ospite inatteso.\nTrama.\nSi avvicina il Natale: mentre Don chiede alla sua segretaria, Allison, di acquistare dei regali per i suoi figli, Lane ordina che il party dell'agenzia sia fatto in tono minore per tagliare le spese. Viene riassunta una vecchia conoscenza, Freddy Rumsen (che era stato licenziato dalla Sterling Cooper nella seconda stagione per la sua dipendenza dall'alcol), ormai completamente guarito dalla sua malattia: Peggy \u00e8 molto felice di rivederlo, anche se le idee antiquate dell'amico, soprattutto sulla concezione della donna, un po' la urtano.\nSally e Glen Bishop stringono amicizia, ma Betty non ne \u00e8 affatto contenta. Un istituto di ricerca sui consumatori offre i suoi servizi alla Sterling Cooper Draper Pryce, nella persona della dott.ssa Faye Miller, che inizia sottoponendo ai membri dello staff un questionario con domande personali per aiutare a conoscersi meglio: Don si rifiuta di compilarlo.\nRoger Sterling riceve una telefonata inaspettata da Lee Garner Jr. della Lucky Strike ed \u00e8 praticamente obbligato a invitare il cliente al party natalizio dell'agenzia, che a questo punto, vista la presenza inattesa, dovr\u00e0 essere in tutta fretta trasformato da festicciola al risparmio a festa in grande scala.\nPeggy frequenta un ragazzo di nome Mark, il quale pensa erroneamente che lei sia ancora vergine e vorrebbe convincerla a fare l'amore con lui; Peggy non lo corregge, ma non sembra molto convinta.\nLa sera, Glen e un amico entrano nella casa di Betty e Henry e la mettono a soqquadro: la stanza di Sally viene per\u00f2 risparmiata, e Glen vi lascia un regalino che consentir\u00e0 alla ragazzina di capire chi \u00e8 stato. Contemporaneamente, al party della Sterling Cooper Draper Pryce, all'arrivo di Lee Garner Jr., si scatenano le danze: l'uomo, consapevole dell'enorme importanza della Lucky Strike per l'agenzia, sa di potersi permettere tutto quello che vuole, e ne approfitta per umiliare sottilmente Roger di fronte a tutti, costringendolo ad indossare il costume di Babbo Natale e prendendolo in giro. Roger deve fare buon viso a cattivo gioco e accettare col sorriso sulle labbra. Alla festa vi \u00e8 anche un chiarimento tra Don e la dott.ssa Miller, quindi l'uomo, ubriaco, fa ritorno al suo appartamento: si accorge per\u00f2 di aver dimenticato le chiavi in ufficio e telefona alla segretaria Allison perch\u00e9 gliele porti: quando la ragazza arriva, i due finiscono per copulare. Il giorno seguente, in ufficio, Allison rimane per\u00f2 fortemente delusa quando Don le fa capire che quello che c'\u00e8 stato fra loro non conta nulla per lui. Peggy accetta alla fine di andare a letto con Mark, ma semplicemente perch\u00e9 non vuole rimanere da sola la notte di Capodanno.\nGuest star: Robert Morse (Bertram Cooper), Christopher Stanley (Henry Francis), Joel Murray (Freddy Rumsen), Alison Brie (Trudy Campbell), Cara Buono (Faye Miller)\nLa buona novella.\nTrama.\nJoan si sottopone a una visita ginecologica e viene rassicurata sul fatto che, sebbene in passato abbia avuto due aborti, lei e suo marito Greg potranno avere figli. Quindi, in ufficio, chiede a Lane un periodo di ferie a gennaio, per stare insieme al marito, prossimo a partire per il Vietnam, ma questi non glielo concede. Don si reca a Los Angeles per far visita alla sua cara amica Anna Draper, e conosce la sorella di lei, Patty, e la nipote, la giovane Stephanie. Don, Anna e Stephanie escono insieme la sera, Don parla all'amica del suo divorzio da Betty, ma, rimasto solo con Stephanie, riceve la tremenda notizia che Anna ha un cancro in fase terminale, e che i suoi parenti hanno deciso di non dirle nulla: seppure dubbioso e devastato dalla notizia, Don accetta di mantenere il segreto.\nA New York, un errore della segretaria di Lane fa s\u00ec che a Joan sia recapitato, invece che un messaggio di scuse per la recente discussione avuta, un mazzo di fiori con un biglietto dal tono pi\u00f9 intimo, che invece l'uomo aveva indirizzato alla moglie, e viceversa. Questo equivoco causa a Lane incomprensioni con la consorte, Rebecca, tanto che egli cancella un viaggio a Londra per andarla a trovare che aveva programmato; al ritorno di Don dalla California, i due uomini decidono di passare una serata insieme. Nel corso di essa, Lane ammette di non avere pi\u00f9 intenzione di riunirsi con la famiglia in Inghilterra, perch\u00e9 vivere a New York gli piace molto. Infine, i due trascorrono la notte in compagnia di due prostitute.\nGuest star: Sam Page (Greg Harris), Melinda Page Hamilton (Anna Draper)\nFocus Group.\nTrama.\nPer la campagna pubblicitaria di una crema cosmetica per la pelle, Peggy suggerisce un focus group condotto dalla dott.ssa Faye Miller cui parteciperanno le segretarie dell'agenzia. La stessa campagna, inoltre, genera un conflitto di interessi con quella della concorrente Clearasil, l'azienda in cui lavora il suocero di Pete, Tom: Roger e Lane informano dunque Pete che, poich\u00e9 la Clearasil \u00e8 meno redditizia per la Sterling Cooper Draper Pryce, dovr\u00e0 comunicare al suocero che l'agenzia ha deciso di terminare il rapporto.\nPeggy fa amicizia con Joyce, una ragazza anticonformista e con talento per la fotografia, omosessuale, che lavora per la rivista \"Life\": Joyce la invita a un party alternativo.\nPrima che Pete possa parlare al suocero di affari, questi lo anticipa congratulandosi per l'ottima notizia che ha saputo dalla figlia: Trudy, la moglie di Pete, \u00e8 incinta. Pete, che ancora non ne era a conoscenza, reagisce con grande gioia, ma non ha poi il coraggio di dire subito a Tom della Clearasil. Corre a casa ad abbracciare la moglie, ma non pu\u00f2 impedire che gli torni in mente che non sar\u00e0 la prima volta che diventer\u00e0 padre (ha gi\u00e0 avuto un figlio illegittimo dalla sua relazione extraconiugale con Peggy, che per\u00f2 non ha mai conosciuto perch\u00e9 la ragazza ha deciso di darlo in adozione).\nMentre Don, Freddy e Peggy osservano non visti la scena, Faye e le segretarie discutono sul perch\u00e9 le donne desiderino apparire belle, se per sentirsi bene con s\u00e9 stesse o per suscitare reazioni negli uomini. Allison, che poco tempo prima \u00e8 stata sedotta e poi freddamente scaricata da Don, si mostra a disagio, e infine non riesce a trattenere le lacrime, e lascia la stanza. Peggy prova a consolarla, ma quando capisce, dalle confidenze della ragazza, cosa \u00e8 successo, e inoltre che Allison \u00e8 convinta che la stessa cosa sia capitata in passato anche a lei, prende subito le distanze. Allison, non potendo pi\u00f9 sopportare di lavorare quotidianamente fianco a fianco con Don, si licenzia, lasciando l'ufficio con una scenata melodrammatica. A sostituirla come segretaria di Don viene chiamata l'anziana e bisbetica Miss Blankenship, cos\u00ec che presumibilmente in futuro non si verifichino pi\u00f9 simili incidenti.\nMentre, al party cui \u00e8 stata invitata da Joyce, Peggy incontra un giovane scrittore di nome Abe Drexler con cui scatta subito una certa attrazione, sebbene egli disprezzi il mondo della pubblicit\u00e0, a casa sua Pete riesce a costringere il suocero Tom ad assicurargli, ora che la Clearasil \u00e8 persa, la pubblicit\u00e0 per tutti i prodotti della Vicks Chemical.\nIl giorno dopo, in ufficio, Peggy viene a sapere che Pete e Trudy avranno un bambino: facendosi forza, si reca da Pete per congratularsi, ed egli la ringrazia, imbarazzato ed emozionato. Pi\u00f9 tardi, i due si incrociano di nuovo nell'ingresso dell'agenzia: Pete sta andando a cena con il suocero e altri manager della Vicks Chemical, mentre Peggy esce per incontrare Joyce e i suoi amici. I due ex amanti si scambiano un lungo, affettuoso sguardo senza parole mentre si dirigono per strade diverse.\nGuest star: Cara Buono (Faye Miller), Zosia Mamet (Joyce Ramsay), Charlie Hofheimer (Abe Drexler)\nLa spada e il crisantemo.\nTrama.\nPete organizza un incontro con i rappresentanti della Honda: Roger, che ha combattuto nel Pacifico durante la seconda guerra mondiale, \u00e8 fortemente contrario a fare affari con i giapponesi, ma Cooper, Don e Pete ribattono che la guerra \u00e8 finita vent'anni prima. Per familiarizzare con le usanze e la mentalit\u00e0 giapponesi, Pete si prepara leggendo il saggio \"Il crisantemo e la spada\" di Ruth Benedict.\nDon lascia Sally e Bobby in custodia alla sua vicina di casa, Phoebe, per uscire a cena con Bethany: al ristorante incontra Ted Chaough, un creativo di un'agenzia pubblicitaria concorrente, anch'essa interessata a fare affari con la Honda. Durante la sua assenza, Sally, eludendo la sorveglianza della baby-sitter, si taglia i capelli da sola maldestramente: quando Betty lo viene a sapere, si arrabbia con la figlia e con Don, ma Henry la prega di moderare la sua reazione.\nIn ufficio, Cooper, Don e Pete parlano con i rappresentanti della Honda: questi spiegano le regole che hanno imposto alle varie agenzie contattate per poter partecipare alla \"gara\" per assicurarsi il contratto. Giunge inaspettato Roger, che non era stato avvisato, che insulta pesantemente gli ospiti. Quando questi se ne sono andati, Cooper, Don e Pete attaccano vivacemente Roger per il suo inqualificabile comportamento: Pete accusa Roger di aver sabotato apposta quell'incontro da lui organizzato perch\u00e9 cos\u00ec la Sterling Cooper Draper Pryce continuer\u00e0 a dipendere prevalentemente dall'unico cliente di Roger, la Lucky Strike.\nSally continua ad avere comportamenti problematici, e Henry suggerisce a Betty di rivolgersi a uno psicologo infantile. Quando viene chiesto il suo parere, per\u00f2, Don non \u00e8 affatto d'accordo. L'uomo ha quindi un'idea per vincere la competizione con le altre agenzie per la Honda: la Sterling Cooper Draper Pryce non ha i soldi per girare uno spot, ma far\u00e0 credere che sia questo il suo intento: tutti gli altri, Ted Chaough della CGC in testa, faranno subito la stessa cosa, con ci\u00f2 violando le regole della competizione, che vietavano di presentare prodotti finiti: fidando sul tradizionale senso dell'onore dei giapponesi, Don \u00e8 convinto che non violeranno mai le norme che essi stessi hanno imposto. Don parla poi alla dott.ssa Miller dei problemi che lui e la sua ex moglie stanno avendo con Sally, ormai quasi adolescente. Nel frattempo anche Betty si rivolge a una specialista, la dott.ssa Edna Keener, che accetta di vedere la ragazzina.\nLa mossa rischiosa di Don si rivela vincente: come aveva previsto, la Sterling Cooper Draper Pryce, avendo rispettato le regole a differenza degli altri concorrenti, \u00e8 l'agenzia prescelta dai giapponesi della Honda. Roger non \u00e8 contento, ma Joan gli consiglia di smettere di autocommiserarsi.\nGuest star: Robert Morse (Bertram Cooper), Christopher Stanley (Henry Francis), Cara Buono (Faye Miller), Kevin Rahm (Ted Chaough)\nIl premio.\nTrama.\nDanny Siegel, cugino di Jane, la moglie di Roger, aspirante copywriter, vorrebbe lavorare alla Sterling Cooper Draper Pryce: presenta a Don e Peggy alcune sue idee per degli slogan, che per\u00f2 sono variazioni della stessa identica frase: Don ovviamente non lo assume, ma Roger gli ricorda che sua moglie ci tiene molto. Peggy ha problemi ad andare d'accordo con il nuovo direttore artistico, Stan Rizzo, che non fa che stuzzicarla dandole della repressa e della suorina.\nRoger sta dettando al registratore la sua autobiografia: in un flashback, ricorda il suo primo incontro con Don, che all'epoca lavorava in un negozio di pellicce. Roger voleva acquistarne una per la sua amante Joan, e Don, saputo che il cliente dirige un'agenzia pubblicitaria, riesce con insistenza a sottoporgli alcune sue idee.\nStanno per assegnarsi i premi Clio, dedicati ai migliori spot televisivi: fra i candidati anche quello per una cera per pavimenti ideato da Don. Roger, Don, Pete e Joan si recano alla premiazione, che si svolge al Waldorf-Astoria Hotel; nell'attesa, Don e Roger bevono parecchi drink e Pete incontra l'ex collega Ken Cosgrove con un cliente. Lo spot di Don vince, ma non c'\u00e8 tempo per festeggiare: i quattro vengono avvisati che in agenzia sono arrivati dei clienti che si aspettano una presentazione. Esaltato dal successo e ancora un po' alticcio, Don propone loro alcuni slogan, tra cui senza accorgersene inserisce anche quello ascoltato da Danny Siegel, ed \u00e8 proprio quello ad essere accettato: Peggy cerca di avvisarlo che sta usando un'idea non sua, ma Don non l'ascolta, e anzi le ordina di chiudersi in una stanza d'albergo assieme a Stan e uscirne solo quando avranno trovato delle idee per la campagna della Vicks Chemical. L\u00ec, Stan continua a prenderla in giro, ma rimane ammutolito e ridicolizzato quando la ragazza lo sfida spogliandosi dei vestiti e invitandolo, visto che egli si vanta di essere tanto anticonformista, a fare altrettanto.\nPete viene a sapere da Lane che a breve Ken Cosgrove sar\u00e0 assunto alla Sterling Cooper Draper Pryce e lavorer\u00e0 fianco a fianco con lui: Pete, che si \u00e8 sempre sentito in competizione con Ken quando lavoravano assieme, non \u00e8 affatto contento.\nDon festeggia la vittoria del premio con abbondante alcol: va a letto con una donna appena conosciuta, ma, quando viene svegliato dallo squillare del telefono, accanto a lui c'\u00e8 un'altra donna (che addirittura lo chiama \"Dick\", cio\u00e8 col suo vero nome): al telefono c'\u00e8 la sua ex moglie, Betty, e parlando con lei Don scopre di aver perso un intero giorno, non ricorda nulla di quanto gli \u00e8 successo. Pi\u00f9 tardi, viene a trovarlo Peggy, che riesce finalmente a dirgli che lo slogan che ha venduto ai clienti non \u00e8 suo, ma di Danny Siegel: l'unica soluzione, allora, \u00e8 assumerlo.\nGuest star: Cara Buono (Faye Miller), Kevin Rahm (Ted Chaough), Danny Strong (Danny Siegel), Mark Moses (Herman \"Duck\" Phillips)\nBuon compleanno.\nTrama.\n\u00c8 il 25 maggio 1965, giorno dell'attesissimo match fra i due pugili Muhammad Ali e Sonny Liston, e anche del ventiseiesimo compleanno di Peggy. Peggy, Stan, Danny e un altro giovane creativo di nome Joey stanno lavorando a uno spot per le valigie Samsonite; la ragazza riceve un regalo dall'ex amante Duck Phillips: al telefono, l'uomo le rivela di aver ripreso a bere.\nStephanie, la nipote di Anna Draper, prova a chiamare Don dalla California, ma egli non accetta la telefonata. L'uomo rinuncia ad andare all'incontro di pugilato per rimanere in ufficio la notte a lavorare per lo spot Samsonite. All'orario di chiusura, Peggy si prepara per uscire: il suo fidanzato, Mark, l'aspetta al ristorante per una cenetta. Nel bagno dell'ufficio, ha la sgradita sorpresa di incontrare Trudy, la moglie di Pete, che ormai sfoggia raggiante un bel pancione. Prima che la ragazza possa andare via, Don la blocca, ordinandole di rimanere con lui per finire il lavoro. Peggy \u00e8 costretta a telefonare a Mark per dirgli che ritarder\u00e0: non sa per\u00f2 che il ragazzo, per farle una sorpresa, ha invitato anche la madre, la sorella e il cognato di Peggy. La ragazza cerca di sbrigarsela al pi\u00f9 presto, ma, non vedendola arrivare, Mark telefona in ufficio e le dice che la stanno aspettando in quattro gi\u00e0 seduti al tavolo: Peggy promette di partire subito, ma Don la trattiene. La ragazza \u00e8 costretta a chiamare di nuovo il fidanzato, ma i due finiscono per litigare e addirittura per lasciarsi al telefono. Peggy, arrabbiata, dice a Don che la colpa \u00e8 anche sua, e i due discutono anche sul fatto che, secondo la ragazza, l'uomo non l'ha ringraziata a sufficienza per il suo apporto nella creazione dello spot per cui Don ha vinto il premio. Poi scappa piangente in bagno. Dopo pochi minuti, Don la chiama nel suo ufficio, e i due stemperano la tensione facendosi quattro risate ascoltando la registrazione dell'autobiografia di Roger trovata casualmente da Don, piena di aneddoti piccanti. Peggy riflette che in fondo con Mark non poteva funzionare: lei si aspettava una cenetta intima per il suo compleanno, e lui invece invita tutta la sua famiglia, con cui ella non va affatto d'accordo, segno che la conosce molto poco. Don e Peggy vanno a mangiare qualcosa in un locale, e poi a bere in un bar, dove una radio trasmette la cronaca del match, scambiandosi confidenze: la ragazza commenta con amara ironia che in ufficio sono tutti convinti che abbia ottenuto il suo posto solo perch\u00e9 \u00e8 andata a letto con lui. Il discorso passa poi sul figlio di Peggy: la ragazza rivela che la sua famiglia \u00e8 convinta che il padre sia Don, visto che era stato l'unico a venire a trovarla in ospedale. Don le chiede se sappia di chi sia il bambino, ed ella risponde: \"Certo\". Confessa anche di provare a non pensarci, ma a volte il pensiero del figlio dato in adozione le ritorna alla mente all'improvviso, causandole ancora dolore.\nTornati in ufficio, Peggy accompagna in bagno Don, che deve vomitare. Arriva a sorpresa Duck, completamente ubriaco, che fraintende la situazione e pensa che Peggy e Don siano amanti: i due uomini si prendono a pugni. Dopo che Duck se ne \u00e8 andato, Don ricomincia a bere, di fronte a una Peggy preoccupata e perplessa. Quindi, i due si addormentano sul divano. Durante la notte, Don apre gli occhi e vede davanti a s\u00e9 l'immagine di Anna con una valigia che lo saluta, e scompare. All'alba, trova finalmente il coraggio di telefonare in California e viene a sapere che Anna \u00e8 morta durante la notte. Scoppia a piangere, dicendo a Peggy che \u00e8 morta l'unica persona che lo conosceva veramente, ma la ragazza gli risponde che non \u00e8 vero.\nLa mattina, Peggy sta dormendo sul divano del suo ufficio quando Stan la sveglia bruscamente; Don le presenta un'idea per la pubblicit\u00e0 Samsonite ispirata alla vittoria di Muhammad Ali, che Peggy giudica molto buona.\nGuest star: Cara Buono (Faye Miller), Mark Moses (Herman \"Duck\" Phillips), Alison Brie (Trudy Campbell)\nIl diario.\nTrama.\nDon cerca di tenere un diario, per mettere ordine nella sua sempre pi\u00f9 problematica vita privata. Al lavoro, Joey litiga con Joan, rivolgendole parole ingiuriose: \u00e8 un momento particolarmente difficile per la donna, anche perch\u00e9 suo marito Greg sta per partire per il Vietnam. Anche Peggy rimprovera Joey per il suo comportamento poco rispettoso.\nBetty e Henry sono a cena in un ristorante con un amico e collega di lui, e notano che ad un altro tavolo sono seduti anche Don e Bethany: Betty non riesce a nascondere il suo nervosismo e pi\u00f9 tardi, sulla via di casa, Henry le chiede se non provi ancora qualcosa per l'ex marito.\nIn ufficio, Joey fa un disegno osceno che prende in giro Joan e Lane: quando Joan lo scopre, non riesce a sapere con certezza chi ne sia l'autore. Anche Peggy lo vede, e chiede a Don di intervenire: questi per\u00f2 le consiglia di cavarsela da sola. Convinta che sia stato Joey, la ragazza va da lui e gli ordina di scusarsi con Joan e, di fronte al suo rifiuto, lo licenzia. Quando lo riferisce a Joan, per\u00f2, si sente rispondere che cos\u00ec ha solo confermato al ragazzo il pregiudizio che Joan \u00e8 una segretaria che non conta nulla e Peggy una senza senso dell'umorismo.\nParlando con l'amica Francine, Betty racconta dell'incontro con Don al ristorante e della successiva discussione con Henry: Francine le consiglia di non rovinare il suo matrimonio per colpa di Don. Nel frattempo Don invita a cena la dott.ssa Faye Miller, e a fine serata i due si baciano, ma l'uomo decide di non andare oltre. La domenica seguente, si presenta alla festa di compleanno del suo ultimogenito, il piccolo Gene: Henry \u00e8 un po' contrariato, ma Betty lo tranquillizza, dicendogli di non preoccuparsi.\nGuest star: Cara Buono (Faye Miller), Christopher Stanley (Henry Francis), Sam Page (Greg Harris), Anna Camp (Bethany Van Nuys), Anne Dudek (Francine Hanson)\nLe ragazze della Sterling Cooper.\nTrama.\nDon e Faye sono ormai amanti. In ufficio, Roger flirta con Joan, che per\u00f2 reagisce offesa: l'uomo apprende dalla segretaria che non \u00e8 il momento adatto per gli scherzi perch\u00e9 il marito di Joan, Greg, \u00e8 in partenza per il Vietnam: per farsi perdonare regala a Joan un massaggio rilassante. In un locale assieme a Joyce, Peggy incontra \"per caso\" Abe, che in realt\u00e0 ha chiesto alla comune amica di aiutarlo a organizzare quell'incontro. Rimasti da soli, Abe e Peggy parlano, e l'uomo le riferisce che un cliente della Sterling Cooper Draper Pryce, la Fillmore Auto Parts, si rifiuta di assumere persone di colore nei suoi stabilimenti del Sud degli Stati Uniti. Peggy paragona le discriminazioni razziali alle difficolt\u00e0 che incontrano le donne nel farsi rispettare sul lavoro, Abe fa un commento ironico e Peggy, indispettita, se ne va. Il ragazzo va a trovarla il giorno seguente in ufficio, e le porta un articolo che ha scritto che le parole di lei gli hanno suggerito, chiedendole di leggerlo.\nSally scappa di casa per andare a trovare il padre Don in ufficio: avvisata al telefono dall'ex marito, Betty chiede a Don di occuparsi della ragazzina per qualche giorno. Peggy, letto l'articolo di Abe, lo affronta arrabbiata dicendogli che per colpa sua rischia il licenziamento, visto che in esso egli ha menzionato anche la Fillmore Auto Parts. Nota poi che Miss Blankenship, l'anziana segretaria di Don, \u00e8 seduta alla sua scrivania immobile: la donna \u00e8 morta, e Joan e Pete portano via la salma cercando di non far accorgere del trambusto i rappresentanti della Fillmore Auto Parts che nel frattempo si trovano in sala riunioni con Don.\nDon chiede a Faye di occuparsi di Sally a casa sua: la donna non si trova a suo agio con i bambini, ma accetta. Colpito dalla morte di Miss Blankenship, Roger, depresso, chiede a Joan di cenare con lui: nell'autobiografia che sta registrando, le dice, ella ha una parte come una delle donne pi\u00f9 importanti della sua vita. Mentre tornano a casa a piedi, vengono rapinati da un uomo; Joan \u00e8 sotto choc per l'accaduto e, nel tentativo di calmarla, Roger la bacia. I due fanno l'amore. Il giorno dopo, la donna gli dice che fra loro non pu\u00f2 esserci una storia, perch\u00e9 \u00e8 sposata.\nAnche se di fronte ad Abe non ha voluto ammetterlo, Peggy \u00e8 d'accordo con le idee espresse nell'articolo di lui, e prova a suggerire a Don alcune mosse per migliorare l'immagine della Fillmore Auto Parts fra i neri del Sud: Don per\u00f2 replica che non \u00e8 compito loro combattere i pregiudizi razziali dei loro clienti. Betty si presenta in ufficio per riportare a casa Sally, la ragazzina reagisce con rabbia perch\u00e9 desiderava rimanere con il padre, corre via e inciampa: solo l'intervento della segretaria Megan riesce a calmarla. Dopo che Sally e Betty sono partite, Faye dice a Don di non essere brava con i ragazzini. Joyce, venuta a trovare Peggy, le dice che Abe \u00e8 un uomo cui vale la pena dare una possibilit\u00e0. A fine giornata, Peggy, Joan e Faye lasciano insieme l'ufficio.\nGuest star: Robert Morse (Bertram Cooper), Cara Buono (Faye Miller), Zosia Mamet (Joyce Ramsay), Charlie Hofheimer (Abe Drexler)\nIndagini.\nTrama.\nJoan rivela a Roger di essere incinta, e che il figlio \u00e8 sicuramente suo, dato che Greg \u00e8 partito da troppo tempo. Sally intanto \u00e8 felicissima perch\u00e9 il padre ha promesso di portarla a un concerto dei Beatles. Il padre di Lane, Robert Pryce, arriva a New York per convincerlo a tornare a Londra dalla famiglia: Lane rifiuta, ma organizza una serata col padre, cui invita anche Don: i tre uomini vanno in un club, dove Lane presenta al padre una coniglietta di Playboy di colore, di nome Toni, che lavora come cameriera.\nIl paziente lavoro di Pete di corteggiamento della North American Aviation, iniziato anni prima, nel 1962, nel corso di una convention in California (episodio \"Jet Set\" della seconda stagione), sta finalmente dando i suoi frutti: il colosso dell'aviazione sta per diventare un cliente della Sterling Cooper Draper Pryce. Il giorno successivo, Betty riceve la visita di due funzionari governativi, venuti a farle domande di routine sul conto del suo ex marito: si tratta della prassi normale, visto che l'agenzia dell'uomo ha chiesto di lavorare per l'aviazione americana. Betty, tesissima, risponde alle domande non rivelando nulla del segreto di Don (il cambio di identit\u00e0 da Dick Whitman a Don Draper): dopo la partenza degli investigatori, avvisa subito Don. Nervosissimo, Don apprende che tutto \u00e8 stato causato da un modulo compilato dalla sua segretaria Megan (che sostituisce la defunta Miss Blankenship) e da lui firmato senza leggerlo, perch\u00e9 conteneva informazioni standard.\nToni, per Lane, non \u00e8 una semplice cameriera, ma la sua nuova ragazza: egli ha portato il padre al club perch\u00e9 voleva che la conoscesse, ma ora promette alla donna di organizzare un incontro pi\u00f9 tradizionale. Roger e Joan si recano da un medico per parlare della gravidanza di lei, e questi suggerisce loro il nome di un collega che pratica aborti. La donna dice all'uomo che vi si recher\u00e0 da sola.\nDon, preoccupato per le indagini che verranno fatte sul suo conto, chiede a Pete, che assieme a Cooper \u00e8 l'unico in ufficio a conoscere il suo segreto, di bloccarle: Pete promette di chiedere aiuto a un suo amico che lavora al Dipartimento della Difesa. Di fronte alla prospettiva di rinunciare al contratto, Pete reagisce con disappunto: \u00e8 un affare di milioni di dollari, cui lavora da tre anni. Don per\u00f2 \u00e8 irremovibile. Egli chiama anche il suo avvocato per prendere le necessarie disposizioni per il sostentamento dei suoi figli nel caso sia costretto a scappare in tutta fretta per evitare l'arresto per diserzione e furto d'identit\u00e0.\nNello studio medico, Joan consola una madre che ha accompagnato la figlia diciassettenne ad abortire: la donna pensa che anche Joan sia l\u00ec per scortare la figlia. Nel frattempo, Roger va a cena con Lee Garner Jr., e da questi riceve la sconcertante notizia che la Lucky Strike ha deciso di lasciare la Sterling Cooper Draper Pryce: cosciente che questa perdita potrebbe mettere in ginocchio l'agenzia, Roger lo prega di aspettare un mese prima di rendere pubblica la cosa, in modo che nel frattempo egli abbia il tempo di trovare alternative. Lee accetta.\nFaye nota che Don ha un aspetto terribile e lo accompagna a casa: sul pianerottolo, Don incrocia due uomini e, convinto erroneamente che siano venuti ad arrestarlo, ha un attacco di panico. Rivela quindi a Faye la verit\u00e0 sul suo passato. Nel frattempo, Lane presenta Toni a suo padre, che per\u00f2 \u00e8 fortemente contrario a quell'unione, giungendo persino a picchiare il figlio col suo bastone, ordinandogli di tornare in Inghilterra con lui. Roger intanto sta telefonando a tutti i suoi vecchi clienti per trovare qualcuno che rimpiazzi la perdita della Lucky Strike.\nLa mattina seguente, Pete va a casa di Don, trovandovi Faye. Dopo che la donna \u00e8 partita, Don gli dice nuovamente che l'unico modo per bloccare le indagini su di lui \u00e8 rinunciare del tutto al contratto. Durante un incontro con gli altri dirigenti dell'agenzia, Roger, Cooper e Lane, Pete d\u00e0 allora la notizia che l'affare con la North American Aviation \u00e8 sfumato, adducendo come motivo un errore nelle pratiche da lui commesso e prendendosene la responsabilit\u00e0: Roger, l'unico a sapere che quell'occasione mancata \u00e8 pi\u00f9 grave di quanto gli altri pensino a causa della contemporanea perdita della Lucky Strike, lo rimprovera con una violenza inaudita, e Cooper pretende che si scusi con Pete. Lane rassicura tutti dicendo che anche senza la North American Aviation gli affari vanno bene, quindi annuncia che dovr\u00e0 tornare a Londra per qualche tempo. Roger non rivela nulla di quanto ha saputo da Lee Garner Jr., anzi, dice che con la Lucky Strike non ci sono problemi.\nGuest star: Robert Morse (Bertram Cooper), Cara Buono (Faye Miller), Christopher Stanley (Henry Francis), Alison Brie (Trudy Campbell), Darren Pettie (Lee Garner Jr.), Jessica Par\u00e9 (Megan), William Morgan Sheppard (Robert Pryce)\nPiani di sopravvivenza.\nTrama.\nPeggy e Abe si incontrano una notte sulla spiaggia. Pi\u00f9 tardi, nell'appartamento di lei, vanno a letto insieme. A cena con la fidanzata e i futuri suoceri, Ken viene a sapere che la Lucky Strike lascer\u00e0 la Sterling Cooper Draper Pryce: subito si reca in ospedale da Pete, la cui moglie Trudy nel frattempo \u00e8 entrata in travaglio: Roger \u00e8 irreperibile, pertanto i due avvisano Don e Cooper (Lane \u00e8 in Inghilterra). Tutti si incontrano quella stessa notte in ufficio: arriva infine anche Roger, che finge di telefonare a Lee Garner Jr. (ma in realt\u00e0 dopo aver composto il numero ha interrotto la comunicazione) e pu\u00f2 cos\u00ec finalmente confermare la notizia, senza dire che lo sapeva da tempo. Si offre di andare di persona da Lee Garner Jr. in Carolina del Nord per provare a fargli cambiare idea.\nTornato in ospedale, Pete informa degli ultimi sviluppi il suocero, e questi gli consiglia di abbandonare una nave che sta affondando. Roger in realt\u00e0 non \u00e8 partito da New York, e da una stanza d'albergo telefona a Cooper per dirgli che non ci sono pi\u00f9 speranze: Cooper, Don e Pete avvisano gli altri impiegati del momento difficile, ma li incoraggiano anche ad avere fiducia. Roger rivela alla sola Joan la verit\u00e0, e cio\u00e8 che sapeva da tempo della Lucky Strike e che al momento si trova a New York, sperando che l'amica si rechi da lui per confortarlo, ma Joan \u00e8 seccata della pusillanimit\u00e0 dell'uomo.\nAssieme a Stan e Danny, Peggy sta lavorando a una campagna per la Playtex, quando Abe viene a trovarla a sorpresa e i due si chiudono nel suo ufficio. Nel frattempo, la notizia della crisi della Sterling Cooper Draper Pryce, che potrebbe portare al suo fallimento, sta seminando il panico fra i clienti: Ken e Pete sono incaricati di rassicurarli, ma non riescono a impedire che molti di loro si dileguino: Don rimprovera Pete dicendo che non si sta impegnando a sufficienza perch\u00e9 distratto dal pensiero del parto della moglie, che presenta alcune complicanze. Arrabbiato, Pete lascia l'ufficio e torna in ospedale, dove trova ad attenderlo Ted Chaough, che gli offre un posto alla sua agenzia, la CGC.\nDon chiede aiuto a Faye: se nel suo lavoro di consulente per le ricerche presso altre agenzie pubblicitarie \u00e8 venuta a sapere che dei clienti sono insoddisfatti, deve dirglielo: la donna per\u00f2 rifiuta perch\u00e9 le sembra scorretto, e perch\u00e9 non vuole mescolare lavoro e vita privata.\nPeggy ha un battibecco con Stan, che cerca di baciarla: per vendicarsi, l'uomo non le dice che ha del rossetto sui denti prima di una presentazione a dei clienti della Playtex. Roger, tornato dal suo finto viaggio, comunica il suo fallimento: Don lo rimprovera per non aver curato a sufficienza il suo unico cliente, sottolineando che Pete, al posto suo, non avrebbe fatto quell'errore. Entra Megan, che annuncia a Pete la nascita della sua bambina: seppure contento, Pete non ha tempo di recarsi in ospedale, perch\u00e9 ci sar\u00e0 il funerale di un influente agente pubblicitario, e lui, Don e Freddy hanno intenzione di andarci per tentare di prendere contatti con i suoi ex clienti. Tornato in ufficio, Don si trattiene fino a notte fonda per lavorare, e Megan si offre di fargli compagnia: i due si baciano, ma Don teme che si ripeta la spiacevole storia con Allison. La ragazza lo rassicura dicendogli che non succeder\u00e0, e i due fanno l'amore. Tornato a casa, Don trova Faye ad aspettarlo: venendo meno ai suoi princip\u00ee, la donna ha organizzato per lui un incontro con un potenziale cliente.\nGuest star: Robert Morse (Bertram Cooper), Cara Buono (Faye Miller), Joel Murray (Freddy Rumsen), Jessica Par\u00e9 (Megan), Charlie Hofheimer (Abe Drexler), Kevin Rahm (Ted Chaough), Peyton List (Jane Sterling), Danny Strong (Danny Siegel)\nFumo negli occhi.\nQuesto episodio non \u00e8 da confondere con quello omonimo della prima stagione.\nTrama.\nLane avvisa Pete che l'agenzia, per tagliare le spese, dovr\u00e0 ridurre il personale. Sally si incontra di nascosto con Glen Bishop: la ragazzina continua a vedere regolarmente la dott.ssa Edna, che \u00e8 soddisfatta dei suoi progressi. Don incontra per caso la sua ex amante, la pittrice Midge Daniels, e l'accompagna a casa. La donna vorrebbe vendergli uno dei suoi quadri, e ammette di aver bisogno di denaro perch\u00e9 \u00e8 diventata dipendente dall'eroina: Don, impietosito, compra un dipinto e se ne va.\nParlando con Betty, la dott.ssa Edna suggerisce con tatto che forse anche a lei servirebbero delle sedute di psicoterapia, ma la donna rifiuta. La situazione della Sterling Cooper Draper Pryce \u00e8 sempre pi\u00f9 critica: i vecchi clienti se ne vanno spaventati, ed \u00e8 quasi impossibile attirarne di nuovi: anche la Philip Morris, contattata da Don, non \u00e8 interessata. Lane chiede che i quattro soci, lui, Cooper, Roger, Don e Pete, contribuiscano a rimpinguare le casse dell'agenzia: la quota sar\u00e0 di 100.000 dollari per Don, Roger e Cooper, di 50.000 per Lane e Pete. Per Pete la spesa \u00e8 insostenibile, essendo diventato da poco padre di una bambina, ma Cooper gli ricorda che vi \u00e8 obbligato a termini del contratto. Pete dice a Don che non ha tutti quei soldi: a casa, la moglie Trudy gli vieta di usare i loro risparmi per andare in soccorso dell'agenzia.\nAccogliendo un suggerimento di Peggy, Don, all'insaputa degli altri partner, fa pubblicare sul \"New York Times\" un annuncio in cui dichiara che la Sterling Cooper Draper Pryce ha volontariamente abbandonato la Lucky Strike, perch\u00e9 non ha pi\u00f9 intenzione di pubblicizzare tabacco. Roger, Cooper e gli altri la giudicano una follia: anche il rivale di Don, Ted Chaough, lo ritiene un errore fatale. Per la rabbia, Cooper si dimette. Soltanto Megan ha capito il senso del messaggio: far credere che la decisione sia partita da loro, non che siano stati scaricati.\nBetty sorprende Sally e Glen insieme e proibisce alla figlia di frequentare il ragazzino. Faye non potr\u00e0 pi\u00f9 lavorare per la Sterling Cooper Draper Pryce perch\u00e9 il suo istituto di ricerca non vuole alienarsi i favori delle industrie del tabacco: per la donna non \u00e8 una cattiva notizia, ora lei e Don potranno frequentarsi apertamente. Andando via, ha un ultimo amichevole colloquio con Peggy, che le esprime la sua ammirazione per il modo con cui \u00e8 riuscita a guadagnarsi il rispetto sul lavoro.\nA cena, Betty dice a Henry che \u00e8 arrivato per loro il momento di trasferirsi altrove: Sally se ne rattrista perch\u00e9 cos\u00ec non potr\u00e0 pi\u00f9 vedere l'amico. L'annuncio di Don ha fatto s\u00ec che l'agenzia sia contattata dall'American Cancer Society per una campagna contro il fumo: rispetto ai contratti milionari con le industrie del tabacco, \u00e8 poca cosa, ma in questo periodo \u00e8 meglio che niente. Pete dice a Lane che non pu\u00f2 dare la sua quota di 50.000 dollari, ma Lane lo informa che Don ha gi\u00e0 pagato al posto suo: Pete scambia uno sguardo con Don, ringraziandolo per avergli restituito il favore (per evitare che il segreto di Don venisse scoperto, poco tempo prima Pete aveva mandato a monte un contratto con la North American Aviation assumendosene la colpa). Nel frattempo, arriva il momento di fare i primi licenziamenti.\nGuest star: Robert Morse (Bertram Cooper), Cara Buono (Faye Miller), Christopher Stanley (Henry Francis), Jessica Par\u00e9 (Megan), Alison Brie (Trudy Campbell), Kevin Rahm (Ted Chaough), Rosemarie DeWitt (Midge Daniels), Danny Strong (Danny Siegel)\nGuardare al futuro.\nTrama.\nDon sta per partire per la California con i figli, e saluta Faye teneramente. Lane promuove Joan, anche se non pu\u00f2 al momento aumentarle lo stipendio. In un incontro con l'American Cancer Society, Don propone le sue idee per una campagna anti-fumo. Pete, Roger e Don chiedono a Ken di sfruttare le conoscenze del suo futuro suocero per favorire l'agenzia, ma egli non ha intenzione di mischiare lavoro e vita privata, e rifiuta. A casa di Betty, mentre ella \u00e8 assente Carla permette a Glen di entrare in camera di Sally per salutarla, Betty lo scopre e, arrabbiata, licenzia la fedele governante. A questo punto Don si trova in difficolt\u00e0 perch\u00e9 non sa a chi affidare i figli durante il loro prossimo viaggio: alla fine propone a Megan di venire con loro per fare da baby-sitter, e la ragazza accetta.\nTramite Joyce e una modella sua amica Peggy ottiene un incontro con una casa produttrice di biancheria intima: grazie al suo impegno riesce ad assicurare un nuovo contratto alla Sterling Cooper Draper Pryce in un momento cos\u00ec delicato. In California, Megan si dimostra bravissima con i bambini; assieme ai figli Don visita per un'ultima volta la casa di Anna, e Stephanie gli d\u00e0 l'anello di fidanzamento che la defunta zia aveva ricevuto dal vero Don Draper: Anna voleva che fosse consegnato a lui dopo la sua morte.\nA casa, Henry e Betty litigano perch\u00e9 l'uomo non \u00e8 d'accordo con la decisione impulsiva della moglie di licenziare Carla. Nel frattempo, Don e Megan passano la notte insieme. Al ritorno a New York, Don chiede a Megan di sposarlo: la ragazza, sorpresa e felicissima, accetta subito. L'annuncio del prossimo matrimonio di Don fa passare in secondo piano il successo di Peggy; credendo di farle piacere, Don dice a Peggy che Megan gli ricorda molto lei. In privato, Peggy e Joan commentano sarcasticamente che per una donna \u00e8 difficile ricevere soddisfazioni sul lavoro: il nuovo contratto ottenuto da Peggy \u00e8 stato oscurato dall'annuncio di Don, e Joan ha ricevuto una promozione a titolo puramente onorifico.\nDon informa per telefono Faye della sua decisione improvvisa di risposarsi con un'altra: in lacrime, la donna commenta che il matrimonio avr\u00e0 breve durata, perch\u00e9 a lui piace solo l'inizio delle cose. Nel frattempo, al telefono col marito lontano, Joan gli rivela di essere incinta: si scopre cos\u00ec la donna non ha abortito come aveva inizialmente pensato di fare, e che \u00e8 decisa a far credere a Greg che il figlio sia suo.\nDon si reca nella sua vecchia casa, che i Francis hanno ormai svuotato: l\u00e0 vi trova a sorpresa Betty. I due parlano un po', ricordano quando, da giovane coppia, erano andati a vivere l\u00ec, e Betty confessa all'ex marito che le cose fra lei e Henry non sono perfette. Don invece le annuncia il suo prossimo matrimonio.\nGuest star: Cara Buono (Faye Miller), Christopher Stanley (Henry Francis), Jessica Par\u00e9 (Megan), Sam Page (Greg Harris), Anne Dudek (Francine Hanson), Zosia Mamet (Joyce Ramsay)"}
{"id": "3133251", "revid": "298229", "url": "https://it.wikipedia.org/wiki?curid=3133251", "title": "George Orton", "text": "\u00c8 stato il primo canadese a vincere una medaglia d'oro olimpica.\nBiografia.\nNato nell'Ontario, Orton rimase paralizzato all'et\u00e0 di tre anni quando cadde da un albero. Riguadagn\u00f2 la mobilit\u00e0 all'et\u00e0 di dodici anni. Orton studi\u00f2 prima all'Universit\u00e0 di Toronto e poi, nel 1893, all'Universit\u00e0 della Pennsylvania. All'epoca era gi\u00e0 uno dei pi\u00f9 grandi mezzofondisti del Nord America.\nVinse numerosi titoli in Canada, Stati Uniti e Regno Unito nelle specialit\u00e0 del miglio, due miglia e siepi. Il suo miglior tempo nel miglio (4'21\"8) fu record canadese per 30 anni. Il numero totale delle sue vittorie \u00e8 121.\nOrton consegu\u00ec il dottorato nel 1896, ma continu\u00f2 a praticare attivit\u00e0 sportiva. L'apice della sua carriera fu raggiunto ai Giochi olimpici del 1900, dove l'atleta canadese vinse due medaglie: una d'oro nei 2500 metri siepi e una di bronzo nei 400 metri ostacoli. Partecip\u00f2 anche alla gara dei 4000 metri siepi, ottenendo invece un quinto posto.\nOrton fu anche un ottimo giocatore di calcio, hockey e cricket durante la sua permanenza a Filadelfia. Gi\u00e0 all'Universit\u00e0 di Toronto gioc\u00f2 per una squadra di calcio chiamata \"Varsity\" ed entr\u00f2 a far parte della squadra delle all-stars di Toronto.\nDopo il ritiro, Orton divenne allenatore di atletica leggera in Pennsylvania e scrisse un libro sulla storia dell'atletica leggera in quella universit\u00e0. Fu inserito nella Canada's Sports Hall of Fame e nella Canadian Olympic Hall of Fame. Mor\u00ec all'et\u00e0 di 85 anni nel New Hampshire."}
{"id": "3133253", "revid": "119598781", "url": "https://it.wikipedia.org/wiki?curid=3133253", "title": "Canis lupus alces", "text": "Il lupo della Penisola di Kenai (Canis lupus alces ), detto anche semplicemente lupo di Kenai, era una sottospecie di lupo grigio (\"Canis lupus\") che viveva nell'omonima penisola dell'Alaska meridionale. Questa sottospecie raggiungeva i 210\u00a0cm di lunghezza, i 110\u00a0cm d'altezza e i 90\u00a0kg di peso, dimensioni che le consentivano di cacciare con pi\u00f9 facilit\u00e0 i grandi alci che vivono nell'area. Questo lupo, una delle quattro sottospecie originarie dell'Alaska, venne classificato per la prima volta da Edward Goldman nel 1941. Nonostante a Kenai vivano ancora oggi dei lupi, la mancanza di somiglianze genetiche con i membri della sottospecie \"alces\" ha portato gli studiosi a considerare ormai estinta questa variet\u00e0.\nStoria.\nIl lupo di Kenai veniva spesso avvistato agli inizi degli anni '90 del XIX secolo, quando molti coloni raggiunsero la regione durante la corsa all'oro del Klondike. Tuttavia, gi\u00e0 alla fine degli anni '10, la popolazione di lupi della penisola era gi\u00e0 quasi completamente scomparsa a causa della caccia e dello sconsiderato utilizzo della stricnina.\nNonostante alcuni avvistamenti di lupi nella penisola nel corso degli anni '40, il ritorno di questi animali a Kenai fu confermato solamente negli anni '60. Gli studiosi non sanno con certezza se i lupi che vivono attualmente a Kenai appartengano ad un'altra sottospecie dell'Alaska che ha colonizzato l'area o se siano i discendenti dei pochi lupi di Kenai sopravvissuti. Le ricerche sul DNA hanno dimostrato che, al massimo, si tratta di discendenti di lupi di Kenai accoppiatisi con altre sottospecie dell'Alaska, dato che la struttura del loro DNA \u00e8 molto simile a quella di altre sottospecie dell'Alaska."}
{"id": "3133254", "revid": "767487", "url": "https://it.wikipedia.org/wiki?curid=3133254", "title": "Mehmed I (selgiuchide)", "text": "Figlio del sultano Malik Shah I, Mehmed I succedette come sultano al nipote Malik Shah II anche se il vero potere sull'impero rest\u00f2 nelle mani del fratello di Mehmed, Ahmed Sanjar, signore del Khorasan. Mehmed I intervenne nel Levante prima (1107) appoggiando il signore di Aleppo, Ridwan ibn Tutush contro Qilij Arslan I del Sultanato di Rum, poi ordinando continue spedizioni contro gli Stati crociati nel quinquennio 1110-1115.\nAlla morte di Mehmed I, il potere sull'impero pass\u00f2 al fratello Ahmed mentre sultano a Baghdad divenne Mahmud II."}
{"id": "3133256", "revid": "125759518", "url": "https://it.wikipedia.org/wiki?curid=3133256", "title": "Morettini", "text": "I Morettini furono una famiglia di costruttori d'organo o organari perugini la cui attivit\u00e0 attraverser\u00e0 tutto il XIX secolo. I Morettini furono tre: Angelo, Nicola e Francesco. Tutti o quasi gli organi Morettini sono tutt'oggi funzionanti.\nAngelo Morettini (1799 - 1877).\nIl capostipite Angelo Morettini nacque a Perugia nel 1799 da una famiglia non abbiente, ma sin da piccolo mostr\u00f2 un interesse particolare per la meccanica.\nNel 1819 fu mandato, dal padre, a bottega dell'organaro marchigiano Sebastiano Vici di Montecarotto. Costru\u00ec vari organi con il suo maestro ma i primi organi firmati da lui provengono dal suo laboratorio di Perugia aperto nel 1823 in cui, nello stesso anno, nacque il suo primo organo, collocato nella chiesa di San Nicol\u00f2 a Cantiano, che rimase uno dei suoi migliori esemplari. Divenuto famoso costru\u00ec in poco pi\u00f9 di cinquant'anni oltre 200 organi presenti in maggior numero in Umbria, nelle Marche e nel Lazio.\nAl suo fianco, negli ultimi tempi, lavor\u00f2 il figlio Nicola. Nel 1877 padre e figlio fecero l'opera pi\u00f9 importante e laboriosa: cio\u00e8 la costruzione dell'organo per la Chiesa di Sant'Agostino di Santiago del Cile. Questo organo accuratamente smontato venne imbarcato a Civitavecchia su di un mercantile. Pochi giorni dopo questa grossa commissione Angelo Morettini spir\u00f2 lasciando l'eredit\u00e0 di una tradizione che perdurer\u00e0 fino agli anni trenta del secolo successivo.\nNicola Morettini (1836 - 1924).\nFiglio di Angelo nacque nel 1836 e fu, forse, pi\u00f9 importante del padre, ma tutta la prima parte della sua produzione fu un frutto della collaborazione dei due organari insieme, insomma un prodotto di bottega. Una bottega che nel frattempo si era affermata, divenendo forse la pi\u00f9 importante dell'Italia centrale. Nicola lavor\u00f2 molto anche per chiese importanti come la Basilica di San Giovanni in Laterano, nel 1886. Papa Leone XIII apprezz\u00f2 a tal punto il lavoro di Nicola per la sua Cattedrale che l'anno dopo lo nomin\u00f2 Cavaliere di San Gregorio Magno.\nFu, in seguito, ancora premiato dal Vaticano, con una grande commissione: l'organo per una cappella della Basilica di San Pietro nel 1891. Nicola mor\u00ec nel 1924 non tralasciando di passare il testimone, e la ditta ormai consolidata e famosa pass\u00f2 nelle mani del figlio Francesco.\nFrancesco Morettini (1871 - 1938).\nFrancesco era nato nel 1871 e in giovent\u00f9 lavor\u00f2 a fianco del padre com'era successo anche per il padre stesso. Il patrimonio della bottega ormai quasi centenaria era cospicuo e Francesco prefer\u00ec, dopo la morte di Nicola nel 1924, chiudere il vecchio laboratorio e trasferirsi in America del Sud.\nTornato a Perugia nel 1933 continu\u00f2 la professione di famiglia, ma dopo la sua morte, nel 1938, la bottega dei Mastri organari Morettini chiuse definitivamente.\nIl Festival Organistico Morettini di Panicale.\nOggi gli organi Morettini sono molto usati tanto che annualmente nella Collegiata di S. Michele Arcangelo a Panicale, in provincia di Perugia, dove si trova un organo Morettini del 1835, restaurato in occasione del Giubileo del 2000, viene organizzato, dal 2002, il \"Festival Organistico Morettini\" con la partecipazione di celebri organisti italiani e stranieri."}
{"id": "3133257", "revid": "119021099", "url": "https://it.wikipedia.org/wiki?curid=3133257", "title": "Gianluca Vitiello", "text": "Biografia.\nStudia Lettere Moderne e si interessa di tutti i fenomeni legati alle culture urbane e metropolitane. Lavora a Napoli prima nell'organizzazione di Eventi Culturali, poi come Ufficio Stampa. Come musicista nel 2004, sotto il nome di Triplazero, ha pubblicato un album hip hop autoprodotto \"Hai notizie di me?\", che viene anche promosso attraverso un tour in tutta Italia.\nNel 2011 esce il suo secondo lavoro discografico con il gruppo \"Biscuits\", una sorta di connessione musicale tra Napoli, Milano e Londra. Successivamente lavora a Roma prima come copywriter e poi come caporedattore.\nNel 2006 si trasferisce a Milano dove lavora come copywriter. Nel 2007 lavora a Radio Deejay, inizialmente come redattore per \"Platinissima\" e \"Deejay chiama Italia\". \nDal 2 settembre 2009 conduce insieme a Nicola Vitiello, stesso cognome ma non sono parenti, \"Dee Notte\" in onda dal luned\u00ec al venerd\u00ec dalle 22 alle 24, su Radio Deejay.\nOltre a \"DeeNotte\", sempre con Nicola Vitiello ha condotto \"Weejay, contenitore della domenica di Radio Deejay\".\nDocente per l'Accademia della Moda e del Lusso di Milano in \" Linguaggi Urbani e Culture Metropolitane\" e \"Trends e Ricerca\"\u201d.\nDa ottobre 2011 ha aperto un suo blog \"Deejaynellarmadio\".\nA Novembre 2013 organizza a Milano Deejaynellarmadio Exhibition, mostra fotografica con finalit\u00e0 benefica in cui 34 artisti di Radio Deejay si sono fatti fotografare davanti agli armadi delle loro case. La mostra nel 2015 sar\u00e0 allestita al Museo MAXXI di Roma.\nA Ottobre 2014 sotto lo pseudonimo di Tripla, pubblica Hai Notizie di Me? il singolo che anticipa l'album solista. Il video \u00e8 interamente girato a Tokyo.\nAppassionato di sneakers, cura per Wu Magazione la rubrica sulla \"sneakers culture\".\nNel 2017 ha scritto e diretto il docufilm Napolitaners, una sorta di diario di vita e di viaggio di napoletani che hanno lasciato Napoli e la raccontano nella prospettiva di chi la vive da lontano. Attualmente il docufilm \u00e8 presente in streaming e download su Amazon Prime e altre diverse piattaforme. Distribuito in Home Video da Feltrinelli.\nTiene su Instagram la sua video-rubrica: Pene d'Amore, la posta del cuore degli uomini, in cui risponde alle domande dei suoi follower sulle questione di cuore.\nAttualmente sta girando il suo secondo docufilm con uscita prevista a fine 2021."}
{"id": "3133258", "revid": "110157", "url": "https://it.wikipedia.org/wiki?curid=3133258", "title": "Educa\u00e7\u00e3o Sentimental", "text": "Educa\u00e7\u00e3o Sentimental (\"Educazione sentimentale\") \u00e8 il secondo album musicale prodotto dalla gruppo musicale brasiliano di genere new wave Kid Abelha.\nLa prima distribuzione avvenne nel 1985 per conto della WEA e rese celebri alcuni titoli sul palinsesto Brasiliano. Tra essi si ricordano particolarmente \"L\u00e1grimas e Chuva\", \"Educa\u00e7\u00e3o Sentimental (Parte I &amp; II)\", \"Garotos\" e \"A F\u00f3rmula do Amor\"."}
{"id": "3133259", "revid": "729019", "url": "https://it.wikipedia.org/wiki?curid=3133259", "title": "Morane-Saulnier Rallye", "text": "Il Morane-Saulnier Rallye o Socata Rallye \u00e8 una gamma di monomotori da turismo ad ala bassa, con struttura interamente metallica, prodotti dal 1959, dall'azienda aeronautica francese Morane-Saulnier prima e dalla SOCATA in seguito.\nDestinato al mercato dell'aviazione generale ma utilizzato anche in ambito militare come aereo da addestramento e da collegamento dall'A\u00e9ronautique navale, componente aerea della Marine nationale (la marina militare francese), \u00e8 stato uno degli addestratori francesi pi\u00f9 diffusi negli aeroclub in Francia, prima del Robin DR400, per la formazione dei nuovi piloti.\nLa struttura \u00e8 semplice e robusta, con fusoliera a struttura monoscocca e ala rettangolare in pianta. Parte dell'assemblaggio \u00e8 eseguito mediante classica rivettatura, e parte mediante elettrosaldatura automatizzata. Grazie ai caratteristici ipersostentatori automatici sul bordo d'attacco alare (SLAT) e ai flap a fessura di generose dimensioni, possiede ottime caratteristiche di volo lento e di decollo e atterraggio corto (STOL), oltre ad una straordinaria resistenza allo stallo e alla vite. Il tettuccio trasparente a bolla consente un'eccellente visibilit\u00e0. Il carrello triciclo con gambe articolate ed ammortizzatori oleopneumatici su tutti e tre gli elementi consente l'utilizzo su piste in erba, terra battuta o accidentate.\nIl prototipo MS 880 vola per la prima volta il 10 giugno 1959, pilotato da Jean Cliquet. La certificazione e conseguente avvio della produzione in serie delle prime varianti MS 880B ed MS 885 avviene sul finire del 1961.\nMa la Morane-Saulnier versa in difficolt\u00e0 finanziarie, ed entrer\u00e0 in regime di amministrazione controllata il 7 gennaio 1963, venendo poi rilevata dal gruppo Potez. A questo periodo risalgono alcune versioni proposte appunto con motorizzazione Potez.\nNel 1962 inizia lo sviluppo della versione ingrandita della cellula (con numero di serie a 5 cifre, avendo il numero di costruzione aumentato di 10000), che dar\u00e0 luogo nel 1964 alle prime versioni della serie 890, che rimpiazzeranno il MS 885.\nNel 1965 il gruppo Potez non ha la possibilit\u00e0 di rilevare completamente il marchio Morane-Saulnier, l'azienda viene pertanto acquisita dalla Sud Aviation, azienda statale nata dalla fusione della SNCASO (azienda statale costruzioni aeronautiche Sud Ovest) e SNCASE (azienda statale costruzioni aeronautiche Sud Est), e che si fonder\u00e0 poi con la Nord Aviation dando vita alla SNIAS, poi divenuta Aerospatiale. Nel 1966, la Sud Aviation costituisce la controllata SOCATA (Soci\u00e9t\u00e9 pour la construction d\u2019avion de tourisme et d\u2019affaires) per gestire gli asset e la produzione dell'ormai defunta Morane-Saulnier.\nLa produzione continua con diversi aggiornamenti alle varie versioni fino al 1977, quando la SOCATA ceder\u00e0 il progetto e la licenza di costruzione dei Rallye alla polacca PZL (in realt\u00e0 facente anch'essa parte della galassia Aerospatiale), per lasciare progressivamente posto alla successiva serie TB. Rimarranno in produzione solo gli ultimi esemplari del 110 ST e delle varianti con cellula grande, l'ultimo dei quali lascer\u00e0 la catena di montaggio nel 1984.\nLa produzione della PZL continuer\u00e0 fino alla fine degli anni 90.\nVarianti.\nLe varie versioni del Rallye sono equipaggiate con motori di potenza da 100 a 235 CV, e realizzati con due tipi di cellula, quella originale pi\u00f9 piccola (versioni 88X), successivamente affiancata da una leggermente pi\u00f9 grande (versioni 89X). Ne sono stati prodotti 3396 esemplari in tutte le versioni, e venduti in 65 paesi in tutto il mondo."}
{"id": "3133261", "revid": "35065405", "url": "https://it.wikipedia.org/wiki?curid=3133261", "title": "Socata Rallye", "text": ""}
{"id": "3133263", "revid": "1305772", "url": "https://it.wikipedia.org/wiki?curid=3133263", "title": "Figli delle stelle", "text": ""}
{"id": "3133264", "revid": "287204", "url": "https://it.wikipedia.org/wiki?curid=3133264", "title": "Wladyslaw Kulczynski", "text": ""}
{"id": "3133265", "revid": "287204", "url": "https://it.wikipedia.org/wiki?curid=3133265", "title": "Muhammad I", "text": ""}
{"id": "3133270", "revid": "1282260", "url": "https://it.wikipedia.org/wiki?curid=3133270", "title": "Capotasto", "text": "Il capotasto, o capo tasto (raramente capo d'astro o capodastro), \u00e8 un componente di alcuni strumenti musicali cordofoni (ad esempio archi e chitarre) che si trova all'estremit\u00e0 della tastiera e tiene sollevate le corde dalla medesima. Solitamente \u00e8 realizzato in avorio, ebano o altri legni duri. \nIl capotasto inferiore, presente negli strumenti ad arco, si trova invece all'estremit\u00e0 opposta della cassa rispetto al manico e funge da punto di appoggio per il filo che tiene la cordiera fissata al bottone. Anch'esso \u00e8 comunemente realizzato in ebano o altro legno duro.\nNella tecnica musicale si indica con capotasto mobile un dispositivo a pinza usato in uno strumento a corde per schiacciare le corde, innalzando quindi la tonalit\u00e0. \u00c8 usato per chitarre, mandolini e banjo. G.B. Doni us\u00f2 per primo il termine nel suo \"Annotazioni\" del 1640, ci\u00f2 nonostante \u00e8 probabile che l'utilizzo del capotasto mobile sia cominciato prima nel diciassettesimo secolo. Vari tipi di capitasto mobile usano meccanismi differenti, ma la maggior parte utilizza una barretta di gomma per schiacciare le corde, fissata con una striscia di elastico o nylon e un morsetto di metallo o una pinza.\nIl termine pollice capotasto indica una tecnica propria del violoncello e del contrabbasso, che consiste nell'appoggiare il pollice della mano sinistra sopra una corda, invece di lasciarlo ancorato sotto il manico, permettendo di coprire con la mano sinistra intervalli pi\u00f9 ampi."}
{"id": "3133271", "revid": "110157", "url": "https://it.wikipedia.org/wiki?curid=3133271", "title": "Serie A 1972 (hockey su pista)", "text": "La Serie A 1972 \u00e8 stata la 49\u00aa edizione (la 23\u00aa a girone unico), del torneo di primo livello del campionato italiano di hockey su pista. La competizione ha avuto inizio il 22 aprile e si \u00e8 conclusa l'11 novembre 1972.\nLo scudetto \u00e8 stato conquistato dal per la sedicesima volta, la quarta consecutiva, nella sua storia.\nStagione.\nNovit\u00e0.\nA prendere il testimone del e dell' retrocesse in serie B vi furono, vincendo il campionato cadetto, il , la cui ultima stagione in serie A risaliva la torneo del 1969, e dall'. Al torneo parteciparono: , , , , , , , (campione in carica), , e appunto il DLF Trieste e l'Enel Bari.\nFormula.\nLa formula del campionato fu la stessa della stagione precedente; la manifestazione fu organizzata con un girone all'italiana, con gare di andata e ritorno per un totale di 22 giornate: erano assegnati 2 punti per l'incontro vinto e un punto a testa per l'incontro pareggiato, mentre non ne era attribuito alcuno per la sconfitta. Al termine del campionato la prima squadra classificata venne proclamata campione d'Italia mentre l'undicesima e la dodicesima classificate retrocedettero in serie B.\nAvvenimenti.\nIl campionato inizi\u00f2 il 22 aprile e si concluse l'11 novembre 1972. Il campionato fu dominato ancora una volta dal Novara di Battistella e Olthoff. I piemontesi infilarono diciassette vittorie consecutive vincendo il titolo con cinque tornate di anticipo sulla fine del torneo. Al secondo posto si classific\u00f2 il Laverda Breganze distanziato di ben quattordici punti. Il Novara raggiunse cos\u00ec i settantacinque risultati utili consecutivi con l'ultima sconfitta in campionato che risaliva alla stagione 1969. Dopo aver vinto anche la coppa Italia il Novara raggiunse anche la finale della Coppa dei Campioni dove per\u00f2 venne sconfitta nuovamente dai campioni d'Europa in carica del Reus Deportiu. A retrocedere in serie B furono il CGC Viareggio, dopo lo spareggio contro la Pol. Follonica e l'Enel Bari. Beniamino Battistella del Novara segnando 62 reti vinse per la terza volta la classifica dei cannonieri.\nClassifica finale.\nLegenda:\nNote:"}
{"id": "3133272", "revid": "38120", "url": "https://it.wikipedia.org/wiki?curid=3133272", "title": "Capo tasto", "text": ""}
{"id": "3133273", "revid": "38120", "url": "https://it.wikipedia.org/wiki?curid=3133273", "title": "Capodastro", "text": ""}
{"id": "3133274", "revid": "38120", "url": "https://it.wikipedia.org/wiki?curid=3133274", "title": "Capo d'astro", "text": ""}
{"id": "3133285", "revid": "528603", "url": "https://it.wikipedia.org/wiki?curid=3133285", "title": "Mindfreak", "text": ""}
{"id": "3133291", "revid": "1573940", "url": "https://it.wikipedia.org/wiki?curid=3133291", "title": "Unio pictorum", "text": "Unio pictorum , \u00e8 un mollusco bivalve d'acqua dolce della famiglia Unionidae, diffuso in Europa."}
{"id": "3133292", "revid": "767487", "url": "https://it.wikipedia.org/wiki?curid=3133292", "title": "Kid Abelha", "text": "I Kid Abelha sono un gruppo musicale di genere new wave di Rio de Janeiro, Brasile, composta da Paula Toller (cantante principale), George Israel (sassofono, chitarra e voce) e Bruno Fortunato (chitarra acustica e chitarra elettrica).\nLa formazione ha registrato tredici album in studio, tre album \"live\" e due DVD. Ha composto molte canzoni di musica pop-rock brasiliana. Ha venduto oltre otto milioni di album in tutto il mondo.\nStoria.\nIl gruppo fu formato nel 1981 dal batterista Carlos Beni, da George Israel e Leoni, assieme a Paula Toller, unitasi durante delle sessioni di prova. Nel 1982, il chitarrista Beto Martins e il tastierista statunitense Richard Owens registrarono due demo dai titoli \"Distra\u00e7\u00e3o\" e \"Vida de c\u00e3o \u00e9 chato pra cachorro\". Beni port\u00f2 la cassetta alla stazione radio Fluminense FM; quando gli fu chiesto il nome del gruppo, tir\u00f2 fuori un foglietto dalla tasca su cui erano scritti i nomi che erano stati ipotizzati senza aver per\u00f2 raggiunto ancora un accordo, e scelse il primo nome in elenco: \"Kid Abelha &amp; os ab\u00f3boras selvagens\".\nRiscuotendo successo nella scena underground carioca, le due canzoni trovarono posto nell'album \"Rock Voador\", al cui interno altri gruppi brasiliani avevano incluso alcune loro musiche. Successivamente i \"Kid Abelha\" registrarono il singolo \"Pintura \u00edntima\"/\"Por que n\u00e3o eu?\", vendendo 100 000 copie del disco.\nNel 1984 pubblicarono il primo album, \"Seu espi\u00e3o\", al cui interno erano incluse \"Pintura \u00edntima\", \"Fixa\u00e7\u00e3o\" e \"Como eu quero\", e per questo lavoro ricevettero il primo disco d'oro della nuova generazione di musicisti brasiliani. L'anno successivo il gruppo suon\u00f2 al Rock in Rio, un'esperienza che i musicisti considerarono il loro \"esame d'ammissione\" nel circuito musicale.\nNel 1986 Leoni ebbe un alterco con L\u00e9o Jaime in cui fu coinvolta anche Paula Toller, la moglie di Leoni Fabiana Kherlakian e Herbert Vianna. Dopo esser stato colpito da Paula con un pandeiro, Leoni abbandon\u00f2 la formazione musicale."}
{"id": "3133300", "revid": "287204", "url": "https://it.wikipedia.org/wiki?curid=3133300", "title": "Kalle Kriit", "text": " \u00c8 soprannominato \"Estonian Emperor\" (Imperatore estone)."}
{"id": "3133301", "revid": "256896", "url": "https://it.wikipedia.org/wiki?curid=3133301", "title": "Minotauria attemsi", "text": "Minotauria attemsi \u00e8 un ragno appartenente al genere Minotauria della famiglia Dysderidae.\nEtimologia.\nI primi esemplari di questo genere sono stati rinvenuti nell'aprile del 1900 dall'entomologo austriaco Carl Attems nel \"Labirinto di Gortyna\", un'antica cava sotterranea sita nei pressi della citt\u00e0 minoica di Gortyna. Data la localit\u00e0 di ritrovamento, il nome fu attribuito in riferimento al mitologico Minotauro che vi avrebbe abitato.\nIl nome proprio deriva dall'entomologo austriaco Carl Attems che li rinvenne.\nCaratteristiche.\nSono ragni di dimensioni medio-grandi.\nDistribuzione.\nGli esemplari rinvenuti provengono dalle localit\u00e0 cretesi di: \nTassonomia.\nAttualmente, al 2010, non sono note sottospecie."}
{"id": "3133304", "revid": "196390", "url": "https://it.wikipedia.org/wiki?curid=3133304", "title": "Haven (relitto)", "text": ""}
{"id": "3133305", "revid": "1602064", "url": "https://it.wikipedia.org/wiki?curid=3133305", "title": "Angelica Van Buren", "text": "Angelica infatti era sposata con il figlio del presidente, Abraham Van Buren. Assunse il ruolo di first lady dato che la moglie del presidente era morta diciassette anni prima dell'elezione di Van Buren, che non si rispos\u00f2.\nBiografia.\nSarah Angelica Singleton era nata a Wedgefield, nella Carolina del Sud, da Richard Singleton e Rebecca Travis Coles. Era la quarta di sei figli. Frequent\u00f2 la Columbia Female Academy e la Madame Grelaud's French School a Filadelfia. Sebbene tutti gli studenti di Madame Grelaud fossero ricchi, l'istituto includevano cattolici e ebrei sefarditi, due gruppi con cui Angelica non avrebbe mai potuto socializzare.\nMatrimonio.\nNel 1838, Angelica visit\u00f2 Washington con sua sorella. L'ex First Lady Dolley Madison, cugina di Rebecca Travis Coles, decise di presentare le ragazze Singleton ai figli scapoli del presidente Martin Van Buren. Otto mesi dopo Angelica spos\u00f2 Abraham Van Buren il 27 novembre 1838 a Wedgefield. Il matrimonio rafforz\u00f2 i legami del Presidente con il Vecchio Sud. Ebbero quattro figli:\nNella primavera del 1839, la coppia fece un lungo viaggio attraverso l'Inghilterra (dove viveva suo zio Andrew Stevenson, che era stato ambasciatore degli Stati Uniti nel Regno Unito) e in altri paesi europei. Il viaggio fu un enorme successo e quando la coppia torn\u00f2 a Washington, Angelica sperava di portare uno stile europeo alla Casa Bianca. \nDopo che Martin Van Buren non fu rieletto nel 1841, Angelica e suo marito trascorsero il resto della propria vita presso la casa dell'ex presidente a Lindenwald, New York."}
{"id": "3133311", "revid": "701660", "url": "https://it.wikipedia.org/wiki?curid=3133311", "title": "Vela sopra Salm\u00f2n, Booz e Obed", "text": "La vela sopra Salm\u00f2n, Booz e Obed venne affrescata da Michelangelo Buonarroti nel 1511-1512 circa e fa parte della decorazione della volta della Cappella Sistina nei Musei Vaticani a Roma, commissionata da Giulio II.\nStoria.\nLe vele, come le lunette sottostanti, contengono la serie degli \"Antenati di Cristo\", e sono ad esse strettamente correlate da un punto di vista iconologico, sebbene molto diverse iconograficamente e dal punto di vista dello stile e della forma. Si tratta infatti di spazi triangolari concavi, che l'artista riemp\u00ec con gruppi familiari su uno sfondo scuro (a differenza degli sfondi chiari delle lunette) e con posizioni diverse, sedute in terra piuttosto che su gradoni, per assecondare la forma dello spazio da dipingere. L'individuazione dei soggetti, tratti dalla genealogia di Cristo del Vangelo di Matteo, si basa sui nomi scritti sulle tabelle al centro delle lunette sottostanti: le lunette sormontate da vela infatti presentano tre nomi invece dei normali due. Su quali gruppi rappresentino per\u00f2 i vari nomi non c'\u00e8 concordanza tra gli studiosi, anche perch\u00e9 Michelangelo non us\u00f2 alcun attributo iconografico e forse non era neanche interessato a un'identificazione diretta e inoppugnabile, concentrandosi piuttosto sulla rappresentazione di vari tipi umani e vari atteggiamenti.\nGli spazi triangolari sopra ciascuna vela vennero riempiti dai cosiddetti nudi bronzei, figure a monocromo che simula il bronzo, inseriti in posizioni simmetriche davanti a sfondi scuri, violacei, separati da un teschio d'ariete dal quale pendono nastri dorati.\nLe vele furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nLa vela sopra Salm\u00f2n, Booz e Obed fu quindi una delle ultime a venire dipinta.\nDescrizione e stile.\nNella lunetta sottostante si sono riconosciuti Booz e Obed, quindi nella vela dovrebbe essere rappresentato Salm\u00f2n, probabilmente il bambino con il padre e la madre.\nIl gruppo \u00e8 perfettamente inserito nello spazio triangolare, con un intreccio tra gesti e sguardi. Tutti sembrano concentrati sull'attivit\u00e0 sartoriale della madre, che sta tagliando un drappo retto dal bambino e da una mano, forse della donna o forse del marito. \nEssi sembrano seduti davanti allo spigolo di un edificio, ed emergono pi\u00f9 o meno illuminati a seconda della loro vicinanza al primo piano. Le gambe della donna ad esempio sono coperte da un manto di un giallo brillante, che arriva ad essere bianco nei punti pi\u00f9 illuminati in corrispondenza delle ginocchia. Il marito invece, con un cappello viola e un mantello verde scuro, affiora appena dalla penombra.\nNudi bronzei.\nI due nudi bronzei sono inseriti negli spazi triangolari come se stessero arrampicandosi lungo la cornice per sbirciare qualcosa vicino alla testa d'ariete centrale. Essi sono simmetrici, ricavati da un medesimo cartone ribaltato, e danno le spalle allo spettatore, mostrando la nuca. Le gambe sono piegate, con alcune differenze che rompono uno schema troppo rigido: ad esempio quello di destra ha la gamba in primo piano in una posizione leggermente diversa."}
{"id": "3133313", "revid": "287204", "url": "https://it.wikipedia.org/wiki?curid=3133313", "title": "Maria di Nassau", "text": "Con il nome Maria di Nassau sono conosciuti i seguenti personaggi:"}
{"id": "3133316", "revid": "767487", "url": "https://it.wikipedia.org/wiki?curid=3133316", "title": "Esopeptidasi", "text": "Le esopeptidasi sono una famiglia di enzimi prodotti a livello pancreatico che catalizzano la rimozione di un amminoacido dalla parte carbossi terminale di una catena polipeptidica.\nAppartengono alla pi\u00f9 vasta famiglia delle proteasi, delle quali costituiscono una variante specifica.\nPossono essere prodotte all'interno della cellula e racchiuse dai lisosomi, e prendono il nome di \"esopeptidasi endocellulari\", oppure possono essere rilasciate all'esterno della cellula perci\u00f2 definite \"esopeptidasi esocellulari\"."}
{"id": "3133323", "revid": "98077", "url": "https://it.wikipedia.org/wiki?curid=3133323", "title": "Edizioni Calderini", "text": ""}
{"id": "3133330", "revid": "729019", "url": "https://it.wikipedia.org/wiki?curid=3133330", "title": "Krusty's Fun House", "text": "Krusty's Fun House \u00e8 un videogioco basato sulla serie televisiva animata \"I Simpsons\". Originariamente intitolato Rat-Trap, il videogioco \u00e8 stato progettato da Fox Williams per la software house britannica Audiogenic, licenziataria della Acclaim Entertainment.\nIl videogioco \u00e8 stato pubblicato fra il 1992 e il 1993 per Amiga, NES, IBM PC, Sega Master System, Game Boy, Super NES e Mega Drive/Genesis. Acclaim pubblic\u00f2 le versioni per consolle, e cedette la licenza per la versione per PC alla Virgin Games. La versione a 16 bit per Super NES e Mega Drive si chiama Krusty's Super Fun House."}
{"id": "3133331", "revid": "120683623", "url": "https://it.wikipedia.org/wiki?curid=3133331", "title": "La ladra (serie televisiva)", "text": "La ladra \u00e8 una serie televisiva italiana di successo trasmessa da Rai 1 nel 2010, ideata da Dido Castelli (gi\u00e0 ideatore di \"Provaci ancora prof!\") e da Giovanna Gra. La serie \u00e8 prodotta da Rai Fiction e Endemol, e diretta da Francesco Vicario. La fiction viene replicata pi\u00f9 volte su Rai Premium e il pubblico attende impaziente una nuova stagione.\nL'interprete principale della serie \u00e8 Veronica Pivetti, nel ruolo di Eva Marsiglia.\nTrama.\nEva \u00e8 una donna dalla doppia vita: di giorno proprietaria del ristorante \"Il frutto proibito\" ed apprezzata cuoca, rispettosa delle tradizioni della cucina italiana, e di notte ladra in stile Robin Hood. Gli episodi ruotano intorno alla vita di Eva, del figlio adolescente Lorenzo, della cameriera Gina, della parrucchiera Lola e della farmacista Andreina. Eva e le tre amiche, di notte si trasformano in ladre che mettono a segno colpi per aiutare e vendicare coloro che hanno subito un'ingiustizia. Tra la professione di cuoca e l'attivit\u00e0 di ladra, Eva si ritaglia uno spazio per l'amore: infatti, la protagonista vive una storia d'amore con Dante, cuoco che ha girato il mondo a bordo di yacht e che ora \u00e8 cuoco nel suo ristorante (con idee un po' pi\u00f9 innovative sulla cucina rispetto a quelle di Eva).\nLa bravura di Eva come ladra \u00e8 frutto del passato, segreto, da ladra professionista con il padre di Lorenzo, Max, dileguatosi appena saputo che Eva aspettava un figlio da lui e che ritorner\u00e0 nella vita della donna.\nProduzione.\nLa serie \u00e8 stata girata a Roma in 24 settimane.\nCollegamenti esterni.\nLa serie ha riscosso grande successo in termini di audience: La ladra, nel primo episodio,\u00a0 \u201cL\u2019oro dello squalo\u201d,\u00a0 \u00e8 stata seguita da 4.852.000 telespettatori, con il 18,07%\u00a0di share e nel secondo, \u201cUna magica bionda\u201c, da 4.339.000, con il 19,41%.\ncontinua su: La Ladra batte Distretto di Polizia secondo Auditel 26 settembre (fanpage.it)"}
{"id": "3133332", "revid": "380453", "url": "https://it.wikipedia.org/wiki?curid=3133332", "title": "Vaqueras de Bayam\u00f3n", "text": "Le Vaqueras de Bayam\u00f3n sono una franchigia pallavolistica femminile portoricana, con sede a Bayam\u00f3n e militante nella Liga Superior."}
{"id": "3133333", "revid": "767487", "url": "https://it.wikipedia.org/wiki?curid=3133333", "title": "Una moglie in pericolo", "text": "Una moglie in pericolo \u00e8 un film del 1939 diretto da Max Neufeld. Prodotto dall'Astra Film la pellicola \u00e8 stata girata negli studi di Cinecitt\u00e0 ottenendo il \"visto censura\" n. 30648 il 3 giugno 1939.\nTrama.\nMary Arnold partecipa ad un ballo mascherato ma per non cedere alle avances di un corteggiatore si fa sostituire dalla cameriera Michelina ma questo stratagemma non impedisce al marito di avere dei sospetti."}
{"id": "3133334", "revid": "256896", "url": "https://it.wikipedia.org/wiki?curid=3133334", "title": "Minotauria fagei", "text": "Minotauria fagei \u00e8 un ragno appartenente al genere Minotauria della famiglia Dysderidae.\nEtimologia.\nI primi esemplari di questo genere sono stati rinvenuti nell'aprile del 1900 dall'entomologo austriaco Carl Attems nel \"Labirinto di Gortyna\", un'antica cava sotterranea sita nei pressi della citt\u00e0 minoica di Gortyna. Data la localit\u00e0 di ritrovamento, il nome fu attribuito in riferimento al mitologico Minotauro che vi avrebbe abitato.\nIl nome proprio deriva dall'aracnologo francese Baptiste-Louis Fage (1883-1964).\nCaratteristiche.\nSono ragni di dimensioni medio-grandi.\nDistribuzione.\nGli esemplari rinvenuti provengono dalla localit\u00e0 cretese di \"Spilaio tou Melidonion\" nell'unit\u00e0 periferica di Rethymnon.\nTassonomia.\nAttualmente, al 2010, non sono note sottospecie."}
{"id": "3133339", "revid": "1305772", "url": "https://it.wikipedia.org/wiki?curid=3133339", "title": "La ladra", "text": "La ladra pu\u00f2 fare riferimento a:"}
{"id": "3133340", "revid": "1494169", "url": "https://it.wikipedia.org/wiki?curid=3133340", "title": "Manio Acilio Balbo", "text": ""}
{"id": "3133348", "revid": "183694", "url": "https://it.wikipedia.org/wiki?curid=3133348", "title": "Heinrich Ahrens", "text": "Esule in Francia per motivi politici, fu professore di filosofia nelle universit\u00e0 di Parigi, Bruxelles e Graz, poi, tornato in patria, in quella di Lipsia."}
{"id": "3133350", "revid": "1005847", "url": "https://it.wikipedia.org/wiki?curid=3133350", "title": "Ulla Weigerstorfer", "text": "Biografia.\nLa Weigerstorfer \u00e8 stata incoronata trentasettesima Miss Mondo il 12 novembre 1987 presso il \"Royal Albert Hall\" di Londra all'et\u00e0 di venti anni, ricevendo la corona dalla Miss Mondo uscente, la trinidadiana Giselle Laronde. \u00c8 stata la seconda Miss Mondo austriaca, dopo Eva Rueber-Staier nel 1969.\nDopo l'anno di regno Ulla Weigerstorfer \u00e8 comparsa in numerose trasmissioni e serial della televisione austriaca (fra cui \"Il commissario Rex\") ed ha presentato un programma radiofonico sportivo. Ha inoltre scritto due libri su bellezza e cosmetica: \"Tips und Tricks f\u00fcr Ihre Sch\u00f6nheit. Die Ex- Miss World verr\u00e4t ihr Geheimnis\" nel 1998 e \"Im Reich der D\u00fcfte. \u00c4therische \u00d6le und ihre Wirkung\" nel 2000.\nNel 2013, Ulla \u00e8 eletta al Consiglio nazionale austriaco, in rappresentanza di Team Stronach."}
{"id": "3133351", "revid": "767487", "url": "https://it.wikipedia.org/wiki?curid=3133351", "title": "Glicosidasi", "text": "La glicosidasi, conosciuta anche come glicoside idrolasi, \u00e8 una famiglia di enzimi deputata alla catalisi dell'idrolisi di un legame glicosidico per scindere un glicoside originando due glicosidi pi\u00f9 semplici.\nOssia in termini semplici il gruppo delle glicosidasi partecipa sostanzialmente alla trasformazione di alcuni zuccheri complessi (polisaccaridi), sino alla forma pi\u00f9 semplice di zuccheri monosaccaridi come ad esempio il Glucosio e il Fruttosio assimilabili prontamente dall'organismo.\nSono enzimi estremamente comuni in natura che presentano differenti ruoli, quali la degradazione delle biomasse, come cellulosa ed emicellulosa, nei lisozimi per la difesa da aggressione batterica, come anche nei meccanismi di patogenetici dei virus, mediati dalle neuraminidasi.\nLa reazione catalizzata \u00e8 la seguente:\nVengono suddivise principalmente in alfa glicosidasi e beta glicosidasi."}
{"id": "3133358", "revid": "1714743", "url": "https://it.wikipedia.org/wiki?curid=3133358", "title": "Emilia di Nassau", "text": "Biografia.\nEra figlia di Guglielmo I d'Orange e della seconda moglie Anna di Sassonia.\nA causa della malattia mentale della madre, Emilia e i fratelli vennero tenuti lontani da lei e vennero allevati dallo zio Giovanni VI di Nassau-Dillenburg a Dillenburg.\nDopo la morte del padre, visse alla corte del fratello Maurizio di Nassau dove ebbe modo di conoscere Emanuele del Portogallo, figlio del pretendente al trono Antonio.\nEmilia ed Emanuele si sposarono segretamente nel 1597. Maurizio si oppose formalmente al matrimonio, perch\u00e9 Emanuele era cattolico, e band\u00ec per dieci anni dalla corte la sorella.\nMarito e moglie si separarono di fatto quando Emanuele decise di andare a vivere a Bruxelles presso la corte di Isabella Clara Eugenia d'Asburgo, nemica della Casa d'Orange. Emilia invece and\u00f2 a vivere a Ginevra con i figli, dove mor\u00ec tre anni dopo.\nDiscendenza.\nLa coppia ebbe dieci figli:"}
{"id": "3133359", "revid": "118627656", "url": "https://it.wikipedia.org/wiki?curid=3133359", "title": "Amami", "text": ""}
{"id": "3133360", "revid": "709565", "url": "https://it.wikipedia.org/wiki?curid=3133360", "title": "Giselle Laronde", "text": "Biografia.\nLa Laronde \u00e8 stata incoronata trentaseiesima Miss Mondo il 13 novembre 1986 presso il \"Royal Albert Hall\" di Londra all'et\u00e0 di ventitr\u00e9 anni, ricevendo la corona dalla Miss Mondo uscente, l'islandese H\u00f3lmfr\u00ed\u00f0ur Karlsd\u00f3ttir. \u00c8 stata la prima Miss Mondo proveniente da Trinidad e Tobago.\nDopo l'anno di regno Giselle Larone ha utilizzato i soldi del premio per frequentare l'universit\u00e0 di Londra dove ha ottenuto una laurea in sociologia della comunicazione. La sua vittoria le ha fatto ottenere l'onorificenza della Chaconia Medal ed un aeroplano BWIA \u00e8 stato varato con il suo nome. Successivamente si \u00e8 sposata con Heathcliff West ed ha avuto due figli."}
{"id": "3133362", "revid": "125410767", "url": "https://it.wikipedia.org/wiki?curid=3133362", "title": "Kenjir\u014d Tsuda", "text": " Lavora per la Stardust Promotion. \u00c8 noto per aver doppiato Kento Nanami in \"Jujutsu Kaisen\", Tatsu in \"La Via del Grembiule\" e Joker in \"Fire Force\"."}
{"id": "3133370", "revid": "92920", "url": "https://it.wikipedia.org/wiki?curid=3133370", "title": "Abigail Williams", "text": "Gli Abigail Williams sono un gruppo musicale heavy metal originario di Phoenix (Arizona), attualmente residente a New York.\nStoria e stile musicale.\nLa band ha subito stressanti cambiamenti di formazione durante la propria carriera. Dopo il tour per presentare \"In The Shadow Of Thousand Suns\", il cantante e chitarrista, nonch\u00e9 fondatore del gruppo, Ken Sorceron rimase l'unico membro originale. Da l\u00ec la band ha cambiato il proprio stile musicale, allontanandosi sempre gradualmente dal background metalcore e deathcore dei primi lavori, arrivando ad un sound pi\u00f9 nettamente black metal.\nIl nome della band fa riferimento ad Abigail Williams, ragazza vissuta nel XVIII secolo, ritenuta vittima di stregoneria e coinvolta, in qualit\u00e0 di principale accusatrice, nei processi alle streghe di Salem."}
{"id": "3133375", "revid": "76963", "url": "https://it.wikipedia.org/wiki?curid=3133375", "title": "Dirk van den Berg", "text": "Biografia.\nLasciando la Germania, si sposta a Roma per studiare musicologia e teoria e pratica del cinema alla Sapienza Universit\u00e0 di Roma. Come uno degli ultimi allievi di Andrea Camilleri, van den Berg si diploma nel 1992 come regista all'Accademia Nazionale d'Arte Drammatica Silvio D'Amico.\nPoco dopo, gli viene offerta la possibilit\u00e0 di fare il suo primo film da regista e assieme all'autore russo Vladimir Makanin van den Berg scrive una serie di sceneggiature incentrate sulla realt\u00e0 dell'ex-Unione Sovietica in piena trasformazione. Nonostante il buon esito del film non furono prodotti altri episodi al di l\u00e0 del pilota.\nVan den Berg decise di dedicarsi al cinema e di re-imparare il lavoro del regista direttamente sul campo. In parallelo all'ormai iniziata carriera artistica, comincia a lavorare prima come aiuto regista, comeregista d'azione e di seconda unit\u00e0 e come line producer e produttore. Dopo aver partecipato a numerosi progetti internazionali, nel 2006 van den Berg decide di tornare in Germania e inizia a lavorare come producer per la casa di produzione indipendente K5 Film. Qui produce tra l'altro lo thriller \"Steel Trap\", diretto dal regista americano-messicano Luis Camara, la commedia romantica \"Separation City\"e altri progetti. Tornato produttore indipendente dall'inizio del 2009, come Associate Producer firma la co-produzione americano-tedesca \"Generation 9/11\", un documentario-dramma impegnato diretto dal premio Oscar Nigel Noble. La maggior parte delle sequenze medio-orientali (le riprese si sono svolte tra l'altro in Afghanistan, Iraq, Siria, Giordania e in Palestina) sono state girate da van den Berg stesso.\nNel febbraio del 2010, van den Berg fonda la produzione cinematografica OutreMer Film, che sviluppa e produce film incentrati su tematiche ancorate nell'area del medio oriente e dell'asia centrale. Il primo film in produzione, \"Seams of Desire\", si propone di entrare nel regno segreto della sessualit\u00e0 delle donne arabe di Damasco e Beirut."}
{"id": "3133377", "revid": "767487", "url": "https://it.wikipedia.org/wiki?curid=3133377", "title": "Tre fratelli in gamba", "text": "Tre fratelli in gamba \u00e8 un film del 1939 diretto da Alberto Salvi.\nProdotto da Ettore Catalucci la pellicola \u00e8 stata girata negli studi della Titanus ottenendo il visto censura n. 30503 il 31 gennaio 1939."}
{"id": "3133382", "revid": "131358", "url": "https://it.wikipedia.org/wiki?curid=3133382", "title": "Stanislav Sukhina", "text": ""}
{"id": "3133389", "revid": "701660", "url": "https://it.wikipedia.org/wiki?curid=3133389", "title": "Vela sopra Roboamo e Abia", "text": "La vela sopra Roboamo e Abia venne affrescata da Michelangelo Buonarroti nel 1511-1512 circa e fa parte della decorazione della volta della Cappella Sistina nei Musei Vaticani a Roma, commissionata da Giulio II.\nStoria.\nLe vele, come le lunette sottostanti, contengono la serie degli \"Antenati di Cristo\", e sono ad esse strettamente correlate da un punto di vista iconologico, sebbene molto diverse iconograficamente e dal punto di vista dello stile e della forma. Si tratta infatti di spazi triangolari concavi, che l'artista riemp\u00ec con gruppi familiari su uno sfondo scuro (a differenza degli sfondi chiari delle lunette) e con posizioni diverse, sedute in terra piuttosto che su gradoni, per assecondare la forma dello spazio da dipingere. L'individuazione dei soggetti, tratti dalla genealogia di Cristo del Vangelo di Matteo, si basa sui nomi scritti sulle tabelle al centro delle lunette sottostanti: le lunette sormontate da vela infatti presentano solitamente tre nomi invece dei normali due; in questo caso sono due, uno riferibile alla lunetta e uno alla vela. Su quali gruppi rappresentino per\u00f2 i vari nomi non c'\u00e8 concordanza tra gli studiosi, anche perch\u00e9 Michelangelo non us\u00f2 alcun attributo iconografico e forse non era neanche interessato a un'identificazione diretta e inoppugnabile, concentrandosi piuttosto sulla rappresentazione di vari tipi umani e vari atteggiamenti.\nGli spazi triangolari sopra ciascuna vela vennero riempiti dai cosiddetti nudi bronzei, figure a monocromo che simula il bronzo, inseriti in posizioni simmetriche davanti a sfondi scuri, violacei, separati da un teschio d'ariete dal quale pendono nastri dorati.\nLe vele furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nLa vela sopra Roboamo e Abia fu quindi una di quelle dell'ultima fase.\nDescrizione e stile.\nNella lunetta sottostante si vede un gruppo familiare ma non \u00e8 chiaro se riferibile a Roboamo o ad Abia.\nIl gruppo della vela, che venne realizzato in sole due \"giornate\" di affresco, mostra una donna in primo piano riprodotta di profilo girata a sinistra, col busto piegato e un braccio che regge il mento appoggiando il naso sulle dita, nella posizione che si direbbe del \"pensatore\". La sua capigliatura \u00e8 molto elaborata e la veste aderente mostra una muscolatura robusta, tipica delle figure femminili di Michelangelo, molto mascoline. Con il braccio destro abbraccia un fanciullo dietro di lei, mentre a sinistra si scorge in lontananza la figura di un uomo canuto. Come in altri episodi della cappella, le parti in primo piano sono ben illuminate e ritratte con nitidezza, mentre quelle nei piani via via arretrati sono pi\u00f9 scure e definite in maniera pi\u00f9 sommaria: si tratta di un procedimento che ricorda il \"non-finito\" scultoreo, visibile in opere come il \"Tondo Pitti\".\nLa scena \u00e8 dominata da un accordo di tonalit\u00e0 calde: rosa, arancio, giallo e, nello sfondo, violetto.\nNudi bronzei.\nI due nudi bronzei sono inseriti negli spazi triangolari, come demoni urlanti che si dimenano furentemente. Hanno una postura quasi acrobatica entro lo stretto spazio che li rinchiude, con la schiena eretta, il busto voltato verso l'esterno; stanno seduti lungo la cornice con una gamba alzata e piegata a 45\u00b0 e l'altra abbassata, pure col ginocchio piegato. Il braccio pi\u00f9 vicino allo spettatore \u00e8 girato indietro a scomparire dietro la testa d'ariete (le due figure sembrano fondersi in quel punto), l'altro \u00e8 abbandonato tra le gambe. Essi furono ricavati da un medesimo cartone ribaltato, con alcune differenze che impediscono una simmetria troppo rigida: ad esempio i capelli di entrambi volano verso destra, come scomposti da una medesima folata di vento. "}
{"id": "3133391", "revid": "460080", "url": "https://it.wikipedia.org/wiki?curid=3133391", "title": "Lago dei Castori", "text": "Il lago dei Castori \u00e8 un piccolo specchio d'acqua della citt\u00e0 metropolitana di Bologna, situato nel basso Appennino bolognese, nell'estremit\u00e0 orientale del comune di Pianoro, presso la frazione \"Botteghino di Zocca\".\nIl lago dei Castori \u00e8 il pi\u00f9 grande di una serie di laghetti circostanti, tutti posizionati tra la valle del torrente Zena e del suo affluente Laurenzano; pi\u00f9 precisamente, si trova in un'ansa dello Zena, sulla sinistra del torrente stesso. Esso venne scavato verso la fine degli anni settanta per crearvi un luogo di pesca sportiva; il piccolo lago, infatti, oltre a essere tuttora impiegato come una placida localit\u00e0 appenninica festiva, offre ai pescatori molti esemplari di trota, alborella, persico sole e di gamberetto."}
{"id": "3133396", "revid": "986213", "url": "https://it.wikipedia.org/wiki?curid=3133396", "title": "Luisa Giuliana di Nassau", "text": "Biografia.\nEra la figlia maggiore di Guglielmo I d'Orange, e della sua terza moglie, Carlotta di Borbone-Montpensier. Dopo che suo padre fu ucciso a Delft da Balthasar G\u00e9rard nel 1584, lei e altre cinque sorelle vennero cresciute dalla matrigna Louise de Coligny. Come capo di una delle pi\u00f9 importanti famiglie protestanti, Louise cerc\u00f2 di trovare mariti influenti di questa fede per le sue figlie.\nMatrimonio.\nSpos\u00f2, a Dillenburg il 23 giugno 1593, Federico IV Elettore Palatino (1574-1610), figlio dell'elettore Ludovico VI e della principessa Elisabetta d'Assia.\nEbbero otto figli:\nDopo un'infanzia e un'adolescenza ricche di privazioni, Luisa Giuliana dovette abituarsi a una corte relativamente ricca e un marito amante del divertimento. Il matrimonio fu considerato felice e Luisa Giuliana si dedic\u00f2 alla sua famiglia.\nDopo la morte prematura di suo marito nel 1610, Luisa Giuliana fu nominata tutrice del figlio maggiore, ma il suo principale turore fu il duca Giovanni II del Palatinato-Zweibr\u00fccken. Dopo un anno, suo figlio fu dichiarato maggiorenne e Luisa Giuliana lo mand\u00f2 a completare la sua educazione alla corte di sua sorella Elisabetta a Sedan.\nQuando l'imperatore Mattia mor\u00ec nel 1619, gli stati boemi elessero come loro re l'elettore Federico V, il 24 agosto 1619. Luisa Giuliana consigli\u00f2 a suo figlio senza successo di non accettare la corona reale. Dopo l'avventura in Boemia, la famiglia elettorale dovette fuggire dalle truppe imperiali dal Palatinato.\nMorte.\nLuisa Giuliana non rivide pi\u00f9 il figlio. And\u00f2 con due dei suoi nipoti prima nel W\u00fcrttemberg, ma il duca Giovanni Federico le chiese, per paura dell'imperatore, di lasciare il paese. Si trasfer\u00ec da sua figlia a Berlino. Luisa Giuliana mor\u00ec il 15 marzo 1644 a K\u00f6nigsberg e fu sepolto nella cattedrale di K\u00f6nigsberg."}
{"id": "3133406", "revid": "110157", "url": "https://it.wikipedia.org/wiki?curid=3133406", "title": "New England Skeptical Society", "text": "The New England Skeptical Society (NESS) \u00e8 un'organizzazione no-profit con lo scopo di promuovere l'educazione scientifica ed il pensiero critico. Fu fondata nel gennaio del 1996 con il nome di \"Connecticut Skeptical Society\". In seguito il \"Connecticut Skeptical Society\" si fuse con lo \"Skeptical Inquirers of New England\" (SINE) ed il \"New Hampshire Skeptical Resource\", creando cos\u00ec l'attuale \"New England Skeptical Society\" (NESS).\nIL NESS produce lo \"The Skeptics' Guide to the Universe\": un podcast settimanale che tratta di argomenti scientifici con discussioni su miti e leggende, teorie di cospirazione, pseudoscienza e paranormale da un punto di vista scientifico. I podcast contengono anche le discussioni sui pi\u00f9 recenti sviluppi scientifici, trattati da un punto di vista laico.\nIl presidente dell'associazione \u00e8 Steven Novella, neurologo docente all'Universit\u00e0 di Yale, che in passato fu uno dei fondatori di Ness. Steven Novella scrive articoli per il New Haven Advocate ed \u00e8 stato un editore associato della \"Scientific Review of Alternative Medicine\" e redattore per l'associazione Quackwatch. Ha partecipato a diversi programmi televisivi (ad esempio Penn &amp; Teller: Bullshit!) sostenendo la posizione di una visione scettica e naturalista del mondo."}
{"id": "3133410", "revid": "830939", "url": "https://it.wikipedia.org/wiki?curid=3133410", "title": "Vela sopra Asaf, Giosafat e Ioram", "text": "La vela sopra Asaf, Giosafat e Ioram venne affrescata da Michelangelo Buonarroti e fa parte della decorazione della volta della Cappella Sistina nei Musei Vaticani a Roma, commissionata da papa Giulio II.\nStoria.\nLe vele, come le lunette sottostanti, contengono la serie degli \"Antenati di Cristo\", e sono ad esse strettamente correlate da un punto di vista iconologico, sebbene molto diverse iconograficamente e dal punto di vista dello stile e della forma. Si tratta infatti di spazi triangolari concavi, che l'artista riemp\u00ec con gruppi familiari su uno sfondo scuro (a differenza degli sfondi chiari delle lunette) e con posizioni diverse, sedute in terra piuttosto che su gradoni, per assecondare la forma dello spazio da dipingere. L'individuazione dei soggetti, tratti dalla genealogia di Cristo del Vangelo di Matteo, si basa sui nomi scritti sulle tabelle al centro delle lunette sottostanti: le lunette sormontate da vela infatti presentano solitamente tre nomi invece dei normali due. Su quali gruppi rappresentino per\u00f2 i vari nomi non c'\u00e8 concordanza tra gli studiosi, anche perch\u00e9 Michelangelo non us\u00f2 alcun attributo iconografico e forse non era neanche interessato a un'identificazione diretta e inoppugnabile, concentrandosi piuttosto sulla rappresentazione di vari tipi umani e vari atteggiamenti.\nGli spazi triangolari sopra ciascuna vela vennero riempiti dai cosiddetti nudi bronzei, figure a monocromo che simula il bronzo, inseriti in posizioni simmetriche davanti a sfondi scuri, violacei, separati da un teschio d'ariete dal quale pendono nastri dorati.\nLe vele furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nLa vela sopra Asaf, Giosafat e Ioram fu quindi una di quelle dell'ultima fase.\nDescrizione e stile.\nNella lunetta sottostante si vede un gruppo familiare attribuito a Giosafat e i suoi figli: la vela dovrebbe quindi mostrare la famiglia di Asaf.\nIl gruppo della vela \u00e8 dominato dalla donna in primo piano, che sta assopita col busto reclinato su una gamba piegata e una distesa, appoggiandosi su un cuscino di traverso. Dietro di lei si vedono un fanciullo e un uomo accovacciato: sono figure in ombra e definite molto sommariamente, secondo un procedimento che ricorda il \"non-finito\" scultoreo, visibile in opere come il \"Tondo Pitti\".\nLa vela venne eseguita in appena una giornata, tranne l'angolo inferiore a destra, e fu usato un cartone preparatorio che venne riportato sull'intonaco tramite incisione, con tratti rapidi e abbreviati. \nNudi bronzei.\nI due nudi bronzei sono inseriti negli spazi triangolari, in una posizione contorta che sembra farli spingere per uscire dallo stretto spazio in cui sono relegati. Essi hanno le gambe distese lungo il profilo della cornice della vela, il busto piegato a novanta gradi e ruotato verso l'esterno, la testa di profilo, le braccia ruotate all'indietro verso la testa d'ariete centrale e i nastri dorati che vi sono appesi. \nEssi furono ricavati da un medesimo cartone ribaltato, con alcune differenze che impediscono una simmetria troppo rigida: ad esempio la fisionomia dei volti \u00e8 diversa. "}
{"id": "3133412", "revid": "79968", "url": "https://it.wikipedia.org/wiki?curid=3133412", "title": "Andrew Mellon", "text": "Biografia.\nFondatore insieme al padre Thomas e al fratello Richard della \"T. Mellon &amp; Sons\", una delle pi\u00f9 importanti banche a cavallo tra il XIX e il XX secolo (in seguito diventata \"Mellon Financial\" e dal 2007 rinominata \"The Bank of New York Mellon\"). Negli anni venti la sua ricchezza era tale da essere considerato il terzo uomo pi\u00f9 ricco degli Stati Uniti dopo John Davison Rockefeller e Henry Ford.\nAlla carriera finanziaria affianc\u00f2 anche quella politica diventando un esponente di primo piano del Partito Repubblicano. Nel 1921 fu nominato Segretario al Tesoro degli Stati Uniti dal nuovo presidente Warren Gamaliel Harding, restando in servizio per dieci anni e undici mesi, la terza pi\u00f9 lunga permanenza di un Segretario del Tesoro (in seguito fu anche ambasciatore degli USA nel Regno Unito).\nIn vita fu anche un filantropo e per questo, diversi enti, istituzioni e monumenti portano il suo nome, tra cui il Mellon Institute of Industrial Research, la Carnegie Mellon University e la Andrew W. Mellon Foundation.\nIl 29 dicembre 1928 venne fatto massone \"a vista\" dal Gran maestro della Gran Loggia della Pennsylvania. In seguito si affili\u00f2 alla loggia \"Fellowship\" n. 679 di Pittsburgh e nel 1931 ricevette i gradi dell'Arco reale..\nMuore nel 1937 e viene sepolto presso il Cimitero parrocchiale della Trinit\u00e0 Episcopale di Upperville, Virginia.\nIl proibizionismo della \"cannabis\".\nNel 1931 nomina alla direzione del neonato Ufficio Narcotici il suo genero Harry Anslinger, gi\u00e0 agente federale durante il proibizionismo degli alcolici, e che divenne uno dei principali promotori del proibizionismo della cannabis."}
{"id": "3133413", "revid": "119982", "url": "https://it.wikipedia.org/wiki?curid=3133413", "title": "Andrew William Mellon", "text": ""}
{"id": "3133414", "revid": "1305772", "url": "https://it.wikipedia.org/wiki?curid=3133414", "title": "Siegfried &amp; Roy", "text": "Carriera.\nI due artisti, tedeschi di nascita naturalizzati statunitensi, omosessuali e sentimentalmente legati tra loro, vinsero per ben due volte (nel 1975 e nel 1983), il prestigioso premio \"Magician of the Year\". In alcuni loro spettacoli, come ad esempio al Caesars Palace di Las Vegas, si esibirono con due tigri bianche.\nIl 3 ottobre 2003 Roy Horn, durante uno spettacolo al Mirage di Las Vegas, fu aggredito da una tigre bianca, chiamata Mantacore, rimanendo sfigurato e gravemente ferito. Il duo a seguito di questo incidente non si esib\u00ec pi\u00f9 sino al 2009.\nI due illusionisti morirono a pochi mesi di distanza l'uno dall'altro: prima Horn, nel maggio 2020, all'et\u00e0 di 75 anni, a causa del COVID-19 ; quindi Fischbacher, nel gennaio 2021, a 81 anni, due giorni dopo aver annunciato pubblicamente di essere affetto da un cancro al pancreas. Mantacore era invece deceduta nel 2014."}
{"id": "3133419", "revid": "119982", "url": "https://it.wikipedia.org/wiki?curid=3133419", "title": "Andrew W. Mellon", "text": ""}
{"id": "3133420", "revid": "767487", "url": "https://it.wikipedia.org/wiki?curid=3133420", "title": "Max Ehrmann", "text": "Biografia.\nNel 1840 i suoi genitori emigrarono in Indiana, Stati Uniti, dove egli nacque. Nel 1896 Ehrmann si laure\u00f2 in legge e filosofia all'universit\u00e0 di Harvard. Nel 1898 fece ritorno nella sua citt\u00e0 natale per praticare la sua professione. A 40 anni smise di praticare la professione forense per scrivere poesie.\nScrisse la famosa opera \"Desiderata\" all'et\u00e0 di 54 anni, ma essa divenne famosa solo dopo la sua morte."}
{"id": "3133422", "revid": "38120", "url": "https://it.wikipedia.org/wiki?curid=3133422", "title": "Tigre Bianca", "text": ""}
{"id": "3133429", "revid": "528603", "url": "https://it.wikipedia.org/wiki?curid=3133429", "title": "Caesars Palace Hotel", "text": ""}
{"id": "3133431", "revid": "307923", "url": "https://it.wikipedia.org/wiki?curid=3133431", "title": "Episodi di In Treatment (terza stagione)", "text": "La terza stagione della serie televisiva In Treatment \u00e8 stata trasmessa in prima visione negli Stati Uniti d'America da HBO dal 25 ottobre al 7 dicembre 2010, con quattro episodi alla settimana. \nIn Italia, la stagione \u00e8 stata trasmessa in prima visione sul canale satellitare Fox Life dal 7 agosto al 20 settembre 2012."}
{"id": "3133432", "revid": "125628008", "url": "https://it.wikipedia.org/wiki?curid=3133432", "title": "Trilogia del terrore", "text": "Trilogia del terrore (\"Trilogy of Terror\") \u00e8 un film per la televisione diviso in tre episodi, diretto da Dan Curtis e con protagonista l'attrice Karen Black; \u00e8 considerato un film di culto.\nTrama.\nEpisodio 1: Julie.\nUn'insegnante d'inglese di nome Julie viene ricattata sessualmente da un suo studente che le ha scattato, dopo averla narcotizzata, diverse foto in pose compromettenti. Dapprima la donna decide di esaudire le incessanti richieste del ragazzo, ma ben presto trover\u00e0 modo di vendicarsi uccidendolo, non prima di avergli comunicato di non essere il primo che subisce tale sorte.\nEpisodio 2: Millicent and Therese.\nMillicent e la sorella gemella Therese sono due persone completamente diverse; la prima \u00e8 una donna frustrata e sessualmente repressa mentre la seconda \u00e8 estroversa e sboccata. L'odio tra le due si esprime in ogni modo possibile e primo tra tutti l'intromissione nelle rispettive vite, come l'allontanamento dell'uomo che sta frequentando Theresa, a causa delle \"rivelazioni\" di Millicent. L'ossessione giunge al suo massimo quando Millicent, dopo che il medico di famiglia, dottor Ramsey, ha avuto un insoddisfacente colloquio con Therese, gli telefona e gli comunica che non ha pi\u00f9 bisogno di lui e che ha trovato il modo di \"risolvere\" i problemi con la sorella. Preoccupato il medico ritorna nell'abitazione e scopre Theresa morta per cause sconosciute, notando tuttavia un pupazzo trafitto da uno spillone, apparentemente secondo un rituale Vud\u00f9, ma, una volta che alla donna viene tolta la parrucca e le viene rimosso il trucco, le sue sembianze indicano che si tratta di Millicent, scoprendo quindi che Therese in realt\u00e0 non esiste e che Millicent era una persona afflitta da un \"disturbo dissociativo di identit\u00e0\".\nEpisodio 3: Amelia.\nAmelia, una giovane donna da poco tempo andata a vivere da sola in un appartamento in affitto, torna a casa con un pacco contenente un regalo alquanto bizzarro per il compleanno del suo nuovo fidanzato. Si tratta di una statuetta di legno di un autentico feticcio Zu\u00f1i, recante con s\u00e9 una pergamena sulla quale \u00e8 spiegato che la statuetta rappresenta un malvagio spirito cacciatore, reso inoffensivo e tenuto prigioniero dentro la statuetta da un potente talismano legato con una catenella intorno alla vita del feticcio. Dopo un diverbio telefonico con sua madre, Amelia sbatte involontariamente sul tavolino del salotto la statuetta, non accorgendosi di aver causato la spaccatura della catenella. Liberatosi dall'incantesimo, lo spirito malvagio ritorna cos\u00ec ad animare il feticcio, che inizia a dare ferocemente la caccia alla giovane donna, brandendo un coltellaccio da cucina, all'interno dell'appartamento. Amelia cerca di sottrarsi alla furia del cacciatore, che riesce a ferire pi\u00f9 volte la donna, manifestando chiaramente la volont\u00e0 di ucciderla. Alla fine la donna riuscir\u00e0 nell'intento di battere lo spirito maligno dando fuoco alla statuetta, ma l'anima dello Zuni passer\u00e0 nel corpo di Amelia, che ora richiamata la madre, l'attende con un coltello in mano e le spuntano dei denti molto affilati.\nProduzione.\nSceneggiatura.\nTutti e tre gli episodi del film sono tratti da alcune storie brevi dell'orrore dello scrittore Richard Matheson; tuttavia, l'unico dei tre segmenti ad essere stato adattato dallo stesso Matheson risulta essere \"Amelia\", tratto dal racconto \"Prey\". Gli altri due episodi sono stati scritti da William F. Nolan.\nRiguardo ad \"Amelia\", Karen Black contribu\u00ec in maniera significativa alla sceneggiatura dell'episodio; l'attrice riscrisse il primo colloquio telefonico tra madre e figlia perch\u00e9 voleva enfatizzare la possessivit\u00e0 che la madre esercitava su Amelia. Un altro contributo della Black riguard\u00f2 la scena finale dell'episodio; fu sua l'idea di indossare la finta dentatura e mostrare l'inquietante e significativo ghigno.\nCast.\nLa protagonista assoluta del film \u00e8 Karen Black che in questa pellicola interpreta ben quattro ruoli diversi. Originariamente l'attrice aveva rifiutato di partecipare al progetto, ma ci ripens\u00f2 dopo che venne scritturato per il ruolo di Chad Foster suo marito Robert Burton. La coppia comunque divorzi\u00f2 poco tempo dopo la fine delle riprese, addirittura prima della messa in onda televisiva del film.\nLa statuetta del film apparteneva al regista Dan Curtis che la riutilizz\u00f2 anche nel sequel del 1996.\nNell'episodio \"Julie\", i due protagonisti assistono alla proiezione in un Drive-in di \"Una storia allucinante\", film tv del 1972 prodotto dal regista Dan Curtis.\nTrasmissione e distribuzione.\nIl film \u00e8 stato trasmesso per la prima volta negli Stati Uniti il 4 marzo 1975, e doveva essere l'episodio pilota di una serie di horror, ma il progetto non vide mai la luce. In seguito alla trasmissione televisiva, \"Trilogia del terrore\" divenne cos\u00ec popolare che qualche tempo dopo venne messo in commercio un pupazzo raffigurante il feticcio Zuni, al giorno d'oggi molto raro e difficilmente reperibile.\nIl film \u00e8 stato trasmesso per la prima volta in Italia nel 1978, all'interno del programma \"Sette storie per non dormire\", un ciclo di film di genere thriller/horror trasmesso con cadenza settimanale il gioved\u00ec in prima serata sulla Rete 2 della Rai.\nCritica.\nIl film, in particolare l'episodio \"Amelia\", \u00e8 divenuto ben presto un oggetto di culto, sia negli USA che in Italia; infatti \"Trilogia del terrore\" risulta essere al 49\u00ba posto nella classifica di \"100 Scariest Movie Moments\" stilata da RetroCRUSH.\nIl Dizionario Morandini del 2003 assegna al film \"due stelle\" su cinque, giudizio poi alzato a \"tre stelle\" dall'edizione del Morandini del 2007. In entrambi i casi, viene segnalato come la riuscita del film sia dovuta alla bravura di Karen Black.\nSequel.\nIl film ha avuto un seguito a distanza di 21 anni, \"Trilogia del terrore 2\", nuovamente diretto da Dan Curtis e con protagonista Lysette Anthony."}
{"id": "3133433", "revid": "93556", "url": "https://it.wikipedia.org/wiki?curid=3133433", "title": "Granducato di Avram", "text": "Il granducato di Avram \u00e8 una micronazione fondata nei primi anni ottanta da John Charlton Rudge, un cittadino australiano contrario alle tasse, che si \u00e8 proclamato \"granduca di Avram\".\nLa prima manifestazione pubblica della micronazione \u00e8 stata una banca che operava, inizialmente, all'interno di negozi di propriet\u00e0 di Rudge a Georgetown, in Tasmania, emettendo le proprie monete e banconote; in seguito l'attivit\u00e0 fu trasferita a Strahan. Questa valuta era necessaria per effettuare acquisti nei negozi di propriet\u00e0 di Rudge.\nL'attivit\u00e0 bancaria (priva di licenza) di Rudge provoc\u00f2 la reazione del governo australiano, che sequestr\u00f2 monete e banconote e avvi\u00f2 un procedimento contro di lui presso la Corte Federale Australiana. Dopo sei processi, il giudice ha stabilito che Rudge non compiva alcuna attivit\u00e0 illegale, permettendogli di riprendere le sue pratiche; nel corso degli anni ha emesso diverse serie di banconote, col nome di \"Royal Bank of Avram\", affermando che la sua banca opera in un certo numero di centri non specificati all'interno e all'esterno della Tasmania. Il successo garant\u00ec a Rudge una certa notoriet\u00e0, aiutandolo nell'essere eletto al parlamento della Tasmania nel 1989, dove ha ricoperto un solo mandato; in seguito \u00e8 stato consigliere e vicesindaco di Sorell.\nRudge afferma di essere Gran Maestro di diversi ordini cavallereschi, sconosciuti a studiosi indipendenti; inoltre afferma di possedere decine di titoli nobiliari e religiosi. Come prova della legittimit\u00e0 dei suoi titoli, cita anche la sua presenza in una pubblicazione intitolata \"Who's Who of the World\", sebbene la voce sia in realt\u00e0 un inserimento pagato.\nIl Ducato di Avram non ha mai rivendicato territori; il suo duca ha dichiarato pubblicamente che il Ducato \u00e8 uno \"stato mentale\"."}
{"id": "3133438", "revid": "2033069", "url": "https://it.wikipedia.org/wiki?curid=3133438", "title": "Outlaw (serie televisiva)", "text": "Outlaw \u00e8 una serie televisiva statunitense di genere giudiziario creata da John Eisendrath e prodotta da Conan O'Brien che ha debuttato il 15 settembre 2010 sul network NBC. La serie \u00e8 stata cancellata dopo quattro episodi trasmessi e un totale di otto prodotti.\nProduzione.\nLa serie venne inizialmente chiamata \"Rough Justice\", e successivamente anche \"Garza\". L'episodio pilota, scritto da John Eisendrath, venne approvata dalla NBC a gennaio 2010 e a met\u00e0 febbraio Terry George venne ingaggiato per dirigerlo.\nJesse Bradford fu il primo attore ad essere ingaggiato, a inizio marzo. Il secondo fu Jimmy Smits, mentre Carly Pope e David Ramsey firmarono il contratto pochi giorni dopo. L'episodio pilota venne girato tra marzo e aprile a Philadelphia, nelle vicinanze di Bensalem Township, ad Atlantic City, e nella contea di Arlington.\nA met\u00e0 maggio 2010 la NBC ha annunciato che avrebbe trasmesso la serie nella stagione televisiva 2010-2011, ma l'11 ottobre \u00e8 stata invece cancellata a causa di un pesante calo di ascolti (da 10 a 4 milioni tra il primo e il secondo episodio).\nTrama.\nIl giudice della Corte Suprema degli Stati Uniti Cyrus Garza decide di cambiare vita dimettendosi dalla prestigiosa carica ed aprendo un suo studio legale, per essere in questo modo garante della giustizia in modo pi\u00f9 diretto.\nEpisodi.\nL'episodio pilota \u00e8 stato trasmesso il 14 settembre 2010 in prima visione assoluta dal canale canadese Global, mentre negli Stati Uniti \u00e8 andato in onda il giorno seguente su NBC."}
{"id": "3133442", "revid": "1543377", "url": "https://it.wikipedia.org/wiki?curid=3133442", "title": "Episodi di Outlaw", "text": "La prima ed unica stagione di \"Outlaw\" \u00e8 composta da otto episodi, trasmessi dal canale televisivo statunitense NBC nell'autunno 2010. Il network canadese Global detiene tuttavia la prima visione del primo e degli ultimi quattro episodi, trasmessi un giorno in anticipo rispetto agli Stati Uniti. La serie venne cancellata quando erano stati trasmessi quattro degli otto episodi prodotti."}
{"id": "3133453", "revid": "4252", "url": "https://it.wikipedia.org/wiki?curid=3133453", "title": "Miracolo di San Gennaro", "text": ""}
{"id": "3133454", "revid": "701660", "url": "https://it.wikipedia.org/wiki?curid=3133454", "title": "Vela sopra Ozia, Ioatam e Acaz", "text": "La vela sopra Ozia, Ioatam e Acaz venne affrescata da Michelangelo Buonarroti nel 1510 circa e fa parte della decorazione della volta della Cappella Sistina nei Musei Vaticani a Roma, commissionata da Giulio II.\nStoria.\nLe vele, come le lunette sottostanti, contengono la serie degli \"Antenati di Cristo\", e sono ad esse strettamente correlate da un punto di vista iconologico, sebbene molto diverse iconograficamente e dal punto di vista dello stile e della forma. Si tratta infatti di spazi triangolari concavi, che l'artista riemp\u00ec con gruppi familiari su uno sfondo scuro (a differenza degli sfondi chiari delle lunette) e con posizioni diverse, sedute in terra piuttosto che su gradoni, per assecondare la forma dello spazio da dipingere. L'individuazione dei soggetti, tratti dalla genealogia di Cristo del Vangelo di Matteo, si basa sui nomi scritti sulle tabelle al centro delle lunette sottostanti: le lunette sormontate da vela infatti presentano solitamente tre nomi invece dei normali due. Su quali gruppi rappresentino per\u00f2 i vari nomi non c'\u00e8 concordanza tra gli studiosi, anche perch\u00e9 Michelangelo non us\u00f2 alcun attributo iconografico e forse non era neanche interessato a un'identificazione diretta e inoppugnabile, concentrandosi piuttosto sulla rappresentazione di vari tipi umani e vari atteggiamenti.\nGli spazi triangolari sopra ciascuna vela vennero riempiti dai cosiddetti nudi bronzei, figure a monocromo che simula il bronzo, inseriti in posizioni simmetriche davanti a sfondi scuri, violacei, separati da un teschio d'ariete dal quale pendono nastri dorati.\nLe vele furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nLa vela sopra Ozia, Ioatam e Acaz, vicina al riquadro del \"Peccato originale e cacciata dal Paradiso terrestre\", \u00e8 datata al momento terminale della prima fase, verso il 1510 circa.\nDescrizione e stile.\nNella lunetta sottostante sono di solito riconosciuti Ioatham e Acaz, quindi nella vela dovrebbe essere rappresentata la famiglia di Ozia.\nLa scena, dipinta in due \"giornate\" d'affresco, mostra una donna seduta in primo piano, col busto ruotato a sfavore dello spettatore come per celare il gesto di allattare il figlio proteso verso il seno. Dietro di loro si trova un uomo con un altro bambino abbracciato. A destra, in basso, si vede un sacco scorciato. I colori delle vesti sono piuttosto spenti, ma ricchi di tonalit\u00e0 e valorizzati nella volumetria da riflessi cangianti, al posto delle normali ombre: la donna ad esempio indossa una veste rosa con ombre verdi. Come in altre scene, le parti meglio illuminate e pi\u00f9 nitide sono quelle in primo piano: dal chiarissimo copricapo della donna si scala velocemente fino al volto del fanciullo in secondo piano, completamente in ombra. Si tratta di un modo per evidenziare la profondit\u00e0, usato anche in scultura tramite il \"non-finito\", visibile ad esempio in opere come il \"Tondo Pitti\" o il \"Tondo Taddei\".\nNudi bronzei.\nI due nudi bronzei, per i quali fu sufficiente un'unica giornata, sono inseriti negli spazi triangolari, sdraiati in posizione simmetrica lungo la cornice obliqua, con una gamba piegata in avanti e un braccio indietro e gli sguardi di profilo, che si fissano tra di loro. \nEssi furono ricavati da un medesimo cartone ribaltato, con alcune differenze che impediscono una simmetria troppo rigida: ad esempio la posizione delle spalle \u00e8 leggermente diversa. "}
{"id": "3133456", "revid": "36426", "url": "https://it.wikipedia.org/wiki?curid=3133456", "title": "Achaz", "text": ""}
{"id": "3133460", "revid": "1573940", "url": "https://it.wikipedia.org/wiki?curid=3133460", "title": "Per\u00feo", "text": "Questa runa compare per la prima volta nell'alfabeto Fu\u00feark antico sulla pietra runica di Kylver (V secolo); il pi\u00f9 antico esempio in un contesto linguistico \u00e8 invece in Fu\u00feorc, nelle iscrizioni sulle monete denominate Kent II, III e IV (su cui compaiono i nomi \"pada\" ed \"\u00e6pa\"/\"epa\"), risalenti all'VIII secolo. Sulla bara di Cutberto di Lindisfarne (698), la runa \"per\u00feo\" viene utilizzata al posto della \u03a0 greca. Sul bastone di Westeremden (met\u00e0 dell'VIII secolo) essa compare due volte: \"op h\u00e6mu\" (\"a casa\") e \"up duna\" (\"sulla collina\").\nLa runa \"per\u00feo\" non esiste nel Fu\u00feark recente, che esprime la /p/ con la runa \"bjarken\" (che esprime anche la /b/), come ad esempio sulla pietra runica di Skarp\u00e5ker (S\u00f6 154) risalente all'epoca vichinga, che riporta:\nper il norreno:\nPoemi runici.\nLa runa \"per\u00feo\" \u00e8 nominata solamente nel poema runico anglosassone con il nome di \"peor\u00f0\":\nOrigine e significato.\nDalla parola antico inglese \"peor\u00f0\" vengono ricostruite le forme proto-germaniche *per\u00fe\u014d (la pi\u00f9 comune), *per\u00f0u o *per\u00feaz; tuttavia il significato di \"per\u00feo\" non \u00e8 noto, cos\u00ec come quello di \"peor\u00f0\". Le molte incertezze riguardo alla storia, alle origini e al significato di tale runa sono conseguenza della rarit\u00e0 del fonema /p/ in proto-germanico, dovuta a sua volta alla rarit\u00e0 del fonema /b/ in proto-indoeuropeo.\nLa runa \"per\u00feo\" \u00e8 imparentata (come molte rune del Fu\u00feark antico) alla corrispondente lettera dell'alfabeto gotico, ovvero la (carattere Unicode \ud800\udf40, basata sulla \u03a0 greca), chiamata \"pair\u00fera\" in un manoscritto del IX secolo di Alcuino di York (Codex Vindobonensis 795); tuttavia anch'essa rimane di significato sconosciuto. Inoltre, essa sembra essere derivata da (o aver dato origine a) un'altra lettera gotica, la (Unicode \ud800\udf35, una \u03a0 rovesciata, che esprime il suono \"q\"), chiamata \"qair\u00fera\" nello stesso manoscritto ed anch'essa di significato ignoto; non \u00e8 chiaro quale delle due sia discendente dall'altra, tuttavia il Fu\u00feark antico possiede la runa \"per\u00feo\" ma non una runa per il suono \"q\". \u00c8 interessante notare che anche il Fu\u00feorc possiede due rune simili, la \"peor\u00f0\" e la labiovelare \"cweor\u00f0\" (Unicode \u16e2), ma non sappiamo se una lettera corrispondente alla \"cweor\u00f0\" esistesse in gotico o se essa sia una creazione del IV secolo di Ulfila, perci\u00f2 l'origine e la storia della runa \"per\u00feo\" sono ancora un mistero.\nIl nome proto-germanico potrebbe fare riferimento ad un pero (o ad un albero da frutto in generale); la parola proto-germanica per \"pero\" sarebbe \"*pera-trew\u00f4\" (\"*pera\" tuttavia sarebbe un prestito post-proto-germanico dal latino volgare \"pirum\", pl. \"pira\", di origine incerta; comunque, poich\u00e9 il Fu\u00feark antico stesso \u00e8 post-proto-germanico, tale teoria \u00e8 perfettamente plausibile, e chiarirebbe anche il significato della \"pair\u00fera\" gotica). La teoria dell'albero da frutto \u00e8 supportata dal significato della lettera \"ceirt\" dell'alfabeto ogamico, ovvero \"melo\": tale lettera potrebbe a sua volta essere stata un prestito dal proto-germanico all'irlandese arcaico.\nUn'altra teoria (Looijenga, 1997) afferma che \"per\u00feo\" sia una variante della runa \"berkanan\", cos\u00ec come la lettera ogamica \"peith\" \u00e8 derivata dalla \"beith\"."}
{"id": "3133461", "revid": "119598795", "url": "https://it.wikipedia.org/wiki?curid=3133461", "title": "Canis lupus beothucus", "text": "Il lupo bianco di Terranova (Canis lupus beothucus ) era una sottospecie di lupo grigio (\"Canis lupus\") che viveva sull'isola di Terranova, al largo della costa orientale del Canada. \u00c8 stato la prima sottospecie nordamericana di lupo a scomparire.\nRecentemente, i coyote (\"Canis latrans\") della variet\u00e0 orientale, provenienti dal Canada continentale , hanno occupato la nicchia ecologica che in passato era occupata dal lupo di Terranova.\nDescrizione.\nSi trattava di una grande e distinta sottospecie di lupo grigio che era solitamente lunga 180\u00a0cm e pesava pi\u00f9 di 45\u00a0kg. Il lupo bianco aveva la testa grande, bench\u00e9 affusolata e con il cranio piccolo, e dei grandi denti taglienti ricurvi verso l'interno. Era di un bianco purissimo che tendeva leggermente all'avorio sulla testa e sulle zampe.\nStoria.\nNel 1842, il governo di Terranova fiss\u00f2 una taglia sui lupi. \nNel 1875 si vedevano ancora dei branchi di lupi cacciare i carib\u00f9, ma nel 1900 i lupi non formavano nemmeno pi\u00f9 dei gruppi e se ne vedeva qualcuno a malapena.\nNel 1911 un lupo bianco solitario venne abbattuto: si trattava dell'ultimo \"Canis lupus beothucus\", definizione che riprendeva il nome degli alti indiani Beothuk di Terranova. Il termine era abbastanza appropriato: gli europei avevano infatti sterminato tale popolazione indigena circa un secolo prima di fare estinguere il lupo bianco."}
{"id": "3133462", "revid": "287204", "url": "https://it.wikipedia.org/wiki?curid=3133462", "title": "Pertho", "text": ""}
{"id": "3133463", "revid": "114325", "url": "https://it.wikipedia.org/wiki?curid=3133463", "title": "Peor\u00f0", "text": ""}
{"id": "3133464", "revid": "114325", "url": "https://it.wikipedia.org/wiki?curid=3133464", "title": "Peord", "text": ""}
{"id": "3133465", "revid": "114325", "url": "https://it.wikipedia.org/wiki?curid=3133465", "title": "Peordh", "text": ""}
{"id": "3133466", "revid": "114325", "url": "https://it.wikipedia.org/wiki?curid=3133466", "title": "\u16c8", "text": ""}
{"id": "3133472", "revid": "599013", "url": "https://it.wikipedia.org/wiki?curid=3133472", "title": "Per\u00fe\u014d", "text": ""}
{"id": "3133475", "revid": "729019", "url": "https://it.wikipedia.org/wiki?curid=3133475", "title": "Episodi di Bored to Death - Investigatore per noia (seconda stagione)", "text": "La seconda stagione della serie televisiva Bored to Death - Investigatore per noia \u00e8 stata trasmessa in prima visione negli Stati Uniti d'America da HBO dal 26 settembre al 14 novembre 2010.\nIn Italia \u00e8 stata trasmessa in prima visione satellitare da FX dal 5 al 28 aprile 2011."}
{"id": "3133476", "revid": "125264897", "url": "https://it.wikipedia.org/wiki?curid=3133476", "title": "Vela sopra Ezechia, Manasse e Amon", "text": "La vela sopra Ezechia, Manasse e Amon venne affrescata da Michelangelo Buonarroti nel 1510 circa e fa parte della decorazione della volta della Cappella Sistina nei Musei Vaticani a Roma, commissionata da Giulio II.\nStoria.\nLe vele, come le lunette sottostanti, contengono la serie degli \"Antenati di Cristo\", e sono ad esse strettamente correlate da un punto di vista iconologico, sebbene molto diverse iconograficamente e dal punto di vista dello stile e della forma. Si tratta infatti di spazi triangolari concavi, che l'artista riemp\u00ec con gruppi familiari su uno sfondo scuro (a differenza degli sfondi chiari delle lunette) e con posizioni diverse, sedute in terra piuttosto che su gradoni, per assecondare la forma dello spazio da dipingere. L'individuazione dei soggetti, tratti dalla genealogia di Cristo del Vangelo di Matteo, si basa sui nomi scritti sulle tabelle al centro delle lunette sottostanti: le lunette sormontate da vela infatti presentano solitamente tre nomi invece dei normali due. Su quali gruppi rappresentino per\u00f2 i vari nomi non c'\u00e8 concordanza tra gli studiosi, anche perch\u00e9 Michelangelo non us\u00f2 alcun attributo iconografico e forse non era neanche interessato a un'identificazione diretta e inoppugnabile, concentrandosi piuttosto sulla rappresentazione di vari tipi umani e vari atteggiamenti.\nGli spazi triangolari sopra ciascuna vela vennero riempiti dai cosiddetti nudi bronzei, figure a monocromo che simula il bronzo, inseriti in posizioni simmetriche davanti a sfondi scuri, violacei, separati da un teschio d'ariete dal quale pendono nastri dorati.\nLe vele furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nLa vela sopra Ezechia, Manasse e Amon, vicina al riquadro del \"Peccato originale e cacciata dal Paradiso terrestre\", \u00e8 datata al momento terminale della prima fase, verso il 1510 circa.\nDescrizione e stile.\nNella lunetta sottostante sono di solito riconosciuti Ezechia e Amon, quindi nella vela dovrebbe essere rappresentata la famiglia di Manasse.\nLa scena, dipinta in due \"giornate\" d'affresco, mostra una donna seduta in primo piano, col busto ruotato a verso lo spettatore, le gambe e il volto di profilo. Indossa un ampio manto verde, con riflessi cangianti gialli e foderato di violetto, e una camicia bianca, calata sulla spalla destra. Dietro di lei si vedono un fanciullo in piedi, forse una bambina a giudicare dal capo coperto da una cuffietta, e un uomo canuto, pure disteso. \nIl gruppo \u00e8 illuminato da una luce interna, almeno per la donna e il bambino ricciuto, mentre il vecchio \u00e8 pi\u00f9 in ombra e definito pi\u00f9 sommariamente. Si tratta di un modo per evidenziare la scansione dello spazio, usato anche in scultura tramite il \"non-finito\", visibile ad esempio in opere come il \"Tondo Pitti\" o il \"Tondo Taddei\".\nNudi bronzei.\nI due nudi bronzei, per i quali fu sufficiente un'unica giornata, sono inseriti negli spazi triangolari, sdraiati in posizione simmetrica con le spalle rivolte al centro e la testa piegata in gi\u00f9, come se fossero assopiti.\nEssi furono ricavati da un medesimo cartone ribaltato, con alcune differenze che impediscono una simmetria troppo rigida: ad esempio quello di destra \u00e8 ombreggiato molto pi\u00f9 incisivamente."}
{"id": "3133480", "revid": "729019", "url": "https://it.wikipedia.org/wiki?curid=3133480", "title": "Invasione anglo-sovietica dell'Iran", "text": "Con il termine invasione anglo-sovietica dell'Iran si indicano le operazioni militari condotte dalle forze armate dell'Unione Sovietica e del Regno Unito nel territorio dell'attuale Iran, tra l'agosto e il settembre del 1941. Il nome in codice britannico per l'invasione era \"Operazione Countenance\".\nL'invasione, conclusasi con un pieno successo per le truppe Alleate, venne concepita per evitare un possibile schieramento del governo dello sci\u00e0 Reza Pahlavi in favore dell'Asse, nonch\u00e9 per approntare una sicura via di rifornimento con cui inviare aiuti britannici all'Unione Sovietica.\nAntefatti.\nFin dai giorni seguenti l'inizio dell'invasione tedesca dell'Unione Sovietica, il Regno Unito si pose il problema di inviare armi e rifornimenti di ogni genere al suo nuovo alleato sovietico; un primo collegamento venne stabilito tramite convogli navali diretti ai porti sovietici di Murmansk ed Arcangelo (i cosiddetti \"Convogli artici\"), tuttavia questa rotta era soggetta agli attacchi degli aerei e dei sommergibili tedeschi di stanza in Norvegia, che, unitamente alle pessime condizioni meteo, finivano spesso per provocare gravi perdite tra i mercantili alleati. Individuare una possibile alternativa alla rotta artica divenne quindi una delle priorit\u00e0 dell'alto comando britannico nel luglio del 1941.\nAllo scoppio della seconda guerra mondiale, l'Iran dello sci\u00e0 Reza Pahlavi si era proclamato neutrale, cercando di mantenere una posizione equidistante tra i due schieramenti; l'Iran si trovava in buoni rapporti con la Germania, e in virt\u00f9 di alcuni accordi commerciali sottoscritti negli anni '30 numerosi tecnici tedeschi si trovavano nel paese per collaborare ai progetti di modernizzazione avviati dallo sci\u00e0. La presenza tedesca in Iran era fonte di notevoli preoccupazioni per il governo di Londra, soprattutto a partire dal maggio del 1941, quando, a seguito della repressione britannica di una rivolta pro-Asse nel vicino Iraq, numerosi esponenti filo-nazisti si erano rifugiati nel Paese; in particolare i britannici temevano una possibile azione dei tedeschi contro la raffineria petrolifera di Abadan, di propriet\u00e0 della Anglo-Iranian Oil Company e da cui proveniva una cospicua parte dei rifornimenti petroliferi del Regno Unito.\nLa necessit\u00e0 di proteggere i giacimenti petroliferi iraniani da possibili azioni tedesche, unitamente all'opportunit\u00e0 di stabilire un collegamento diretto e sicuro con l'Unione Sovietica attraverso il territorio iraniano, spinsero lo Stato Maggiore britannico a fare pressioni sul governo affinch\u00e9 autorizzasse un'azione militare contro il Paese, da tenersi in collaborazione con i sovietici; la proposta, spalleggiata anche dal comandante in capo britannico in India, generale Archibald Wavell, ottenne il pieno assenso del primo ministro Winston Churchill. Il 17 agosto 1941, i governi del Regno Unito e dell'Unione Sovietica presentarono due note diplomatiche allo sci\u00e0, chiedendo l'immediata rottura delle relazioni con la Germania, l'espulsione di tutti i cittadini tedeschi dal paese, e l'autorizzazione ad usare la ferrovia trans-iraniana per inviare materiale bellico britannico in Russia; Reza Pahlavi cerc\u00f2 di temporeggiare, ma la sua indecisione spinse gli Alleati a procedere con l'azione. L'invasione, inizialmente prevista per il 22 agosto ma rimandata per permettere ai sovietici di mettere a punto i loro piani, inizi\u00f2 nella notte tra il 24 e il 25 agosto. Le truppe iraniane erano state parzialmente mobilitate, ma lo stesso sci\u00e0, ben conscio della sproporzione delle forze, era intenzionato ad offrire solo una resistenza simbolica; Pahlavi protest\u00f2 per l'attacco con il presidente statunitense Roosevelt facendo appello anche alla Carta Atlantica, ma questi rifiut\u00f2 ogni appoggio.\nL'invasione.\nL'attacco sovietico.\nL'occupazione delle regioni settentrionali dell'Iran era affidata al Fronte Transcaucasico del generale Dmitrij Timofeevi\u010d Kozlov, costituito il 23 agosto a partire dal preesistente Distretto militare del Caucaso, e composto dalla 44\u00aa, 47\u00aa e 53\u00aa Armata; in totale, i sovietici mettevano in campo cinque divisioni di fanteria da montagna, due divisioni di fucilieri, due divisioni di cavalleria e due divisioni corazzate.\nAlla mezzanotte del 25 agosto, le truppe della 47\u00aa Armata del generale Novikov attraversarono la frontiera tra l'Iran e la provincia sovietica dell'Azerbaigian divise in due colonne: la colonna occidentale, dopo aver rapidamente occupato la citt\u00e0 di confine di Maku, punt\u00f2 in direzione del lago di Urmia e occup\u00f2 la citt\u00e0 di Khoi, vicino al confine con la Turchia, per poi piegare ad est e occupare Tabriz; la colonna orientale si mosse lungo la sponda del mar Caspio, occup\u00f2 la cittadina di frontiera di Ardabil, per proseguire verso l'importante porto di Bandar-e Pahlavi, precedentemente occupato da reparti da sbarco della Flottiglia del Caspio. Le due colonne proseguirono verso sud, andando a ricongiungersi nei pressi di Qazvin, 160\u00a0km ad ovest di Teheran. Dall'altro lato del Caspio, la 53\u00aa Armata penetr\u00f2 in Iran a partire dalla provincia sovietica del Turkmenistan, occupando rapidamente Bandar Shah, importante scalo ferroviario sul Caspio della ferrovia transiraniana, per avanzare verso sud andando ad occupare gli importanti nodi ferroviari di Shahrud e Samnan, ad est della capitale iraniana.\nIl 25 agosto aerei sovietici bombardarono Tabriz, Rasht e Qazvin, provocando diverse vittime tra la popolazione civile; il 26 agosto, gli aerei sovietici attaccarono i sobborghi di Teheran, mentre sul centro della capitale venivano lanciati migliaia di volantini per invitare la popolazione ad opporsi allo sci\u00e0. Le truppe iraniane schierate nel nord, profondamente demoralizzate, offrirono una scarsa resistenza, venendo rapidamente soverchiate dalle colonne corazzate dei sovietici.\nL'attacco britannico.\nIl compito di invadere l'Iran meridionale venne affidato da Wavell, responsabile della regione, al generale Edward Quinan, comandante delle truppe britanniche stanziate in Iraq (Iraqforce); viste le impellenti esigenze del fronte nordafricano, le truppe a disposizione del generale Quinan erano piuttosto esigue, tanto che si decise di occupare non l'intera regione ma solo le localit\u00e0 chiave del sud-ovest. Le forze britanniche ammontavano a due divisioni di fanteria (l'8\u00aa e la 10\u00aa Divisione indiana), un'ulteriore brigata di fanteria non indivisionata (la 21\u00aa Brigata indiana), e due brigate corazzate (la 2\u00aa Brigata corazzata indiana e la 9\u00aa Brigata corazzata inglese).\nL'attacco britannico inizi\u00f2 alle 21:00 del 24 agosto, quando i reggimenti di testa dell'8\u00aa Divisione indiana si imbarcarono a Bassora su piccole motobarche con cui discendere lo Shatt al-'Arab fino all'isola su cui sorgeva la raffineria di Abadan. L'attacco doveva avvenire alle prime luci dell'alba del 25 agosto, ma una serie di ritardi permise alle sentinelle iraniane dello stabilimento di abbozzare una debole resistenza; lo sloop britannico HMS \"Shoreham\" penetr\u00f2 allora nella rada di Abadan per impegnare con i suoi cannoni le posizioni nemiche, e affond\u00f2 la corvetta iraniana \"Palang\" dopo un breve combattimento. Sporadici scontri e tiri di cecchinaggio continuarono fino a sera, e solo alle 20:00 Abadan venne definitivamente conquistata dalle truppe britanniche. Contemporaneamente, una forza pi\u00f9 piccola venne sbarcata dall'incrociatore ausiliario australiano HMAS \"Kanimbla\" nel porto di Bandar Shahpur, 80\u00a0km a nord di Abadan e stazione terminale della ferrovia transiraniana; le truppe indiane catturarono rapidamente la citt\u00e0 e sette mercantili dell'Asse (tre italiani e quattro tedeschi) ancorati nel porto, oltre a due cannoniere iraniane. Le restanti forze dell'8\u00aa Divisione indiana attaccarono quella stessa mattina il porto di Khorramshahr sul fiume Karun, sede del quartier generale della marina iraniana; nei duri combattimenti che seguirono, rimase ucciso il comandante della marina iraniana, contrammiraglio Gholamali Bayandor.\nMessa in sicurezza la zona di Abadan, le truppe dell'8\u00aa divisione indiana proseguirono verso settentrione, impossessandosi dei campi petroliferi a nord della citt\u00e0 e attaccando un forte concentramento di truppe iraniane presso Qasr Shaikh, disperdendolo entro mezzogiorno del 25 agosto. Il successivo obiettivo delle truppe anglo-indiane divenne quindi la citt\u00e0 di Ahvaz, a nord di Khorramshahr. La RAF bombard\u00f2 l'aeroporto di Ahvaz il 26 agosto, mettendo fuori uso diversi apparecchi iraniani, mentre un contingente dell'8\u00aa Divisione risaliva il Karun su dei battelli, dirigendosi sulla citt\u00e0. Alle prime luci del 28 agosto, le truppe indiane si prepararono ad avanzare sulla citt\u00e0, ormai quasi accerchiata, ma l'attacco venne annullato quando giunse la notizia della richiesta iraniana di un cessate il fuoco.\nMentre nel sud si svolgevano questi eventi, 500\u00a0km pi\u00f9 a nord una seconda colonna britannica, posta al comando del generale William Slim e composta dalle due brigate corazzate e da parte della 10\u00aa Divisione indiana, penetr\u00f2 in Iran partendo dal centro petrolifero iracheno di Khanaqin. Incontrando solo una debole resistenza, la colonna si impossess\u00f2 rapidamente dei campi petroliferi di Naft-i-Shah, proseguendo in direzione di Kermanshah, pi\u00f9 ad est. La resistenza iraniana divenne pi\u00f9 determinata sul passo di Pai-Tak, dove, favorite dal terreno impervio, le truppe dello sci\u00e0 riuscirono a fermare momentaneamente l'avanzata britannica. Slim invi\u00f2 a sud una brigata della 10\u00aa indiana, con il compito di catturare la citt\u00e0 di Shahabad e di aggirare la posizione iraniana, mentre i bombardieri Blenheim della RAF bombardavano ripetutamente le truppe attestate sul passo per tutto il pomeriggio del 26 agosto. La mattina seguente, i britannici si accorsero che gli iraniani, temendo di rimanere tagliati fuori e demoralizzati dal bombardamento, avevano sgombrato il passo durante la notte, e l'avanzata pot\u00e9 proseguire. Britannici e iraniani tornarono a confrontarsi la mattina del 28 agosto, quando le truppe di Slim giunsero davanti Kermanshah, trovandovi diversi reggimenti iraniani saldamente trincerati; l'attacco doveva iniziare alle 10:00, ma poco prima che esso venisse lanciato giunse la notizia della richiesta del cessate il fuoco, e la citt\u00e0 venne occupata dai britannici senza sparare un colpo. I reparti britannici proseguirono indisturbati in direzione di Hamadan, importante centro commerciale, occupandola il 30 agosto.\nL'occupazione di Teheran.\nGi\u00e0 il 28 agosto, vista la scarsa resistenza delle sue truppe e le crescenti vittime civili, Reza Pahlavi aveva inviato ai suoi comandanti l'ordine di cessare immediatamente le ostilit\u00e0 contro gli anglo-sovietici; alla notizia del cessate il fuoco, diversi reparti iraniani andarono allo sbando, con molti soldati che abbandonarono le armi per ritornare alle loro case. Senza pi\u00f9 incontrare resistenza, i reparti britannici e sovietici si incontrarono tra il 30 e il 31 agosto a Sinneh (100 miglia ad ovest di Hamadan) e Kazvin (100 miglia ad ovest di Teheran e 200 miglia a nord est di Hamadan).\nAi primi di settembre i diplomatici alleati presentarono una nuova serie di richieste allo sci\u00e0 e al suo nuovo primo ministro Fourughi: cessazione immediata di ogni resistenza, concessione agli Alleati dell'uso delle principali linee di comunicazione iraniane, rottura di ogni accordo con i tedeschi, immediata interruzione dei rapporti diplomatici con Germania, Italia, Giappone, Romania, Bulgaria ed Ungheria, ed espulsione o consegna agli Alleati entro 48 ore di tutti i cittadini di paesi dell'Asse presenti in Iran; lo sci\u00e0 accett\u00f2 tutte le condizioni, ma temporeggi\u00f2 sull'applicazione dell'ultima. Preoccupate per questi nuovi tentennamenti, il 17 settembre le truppe alleate occuparono senza incontrare opposizione la capitale Teheran; ormai in netto contrasto con il suo stesso parlamento, il giorno precedente lo sci\u00e0 aveva abdicato in favore del figlio Mohammad Reza Pahlavi, molto pi\u00f9 ben visto dagli Alleati, per poi ritirarsi in esilio a Johannesburg.\nConseguenze.\nLe truppe britanniche e sovietiche si ritirarono spontaneamente da Teheran il 18 ottobre, anche se l'Iran rimase materialmente occupato dalle due nazioni fino alla fine della guerra. Le truppe alleate rimaste nel paese (a cui si un\u00ec, a partire dal 1942, un contingente statunitense) si limitarono ad approntare e a presidiare una serie di linee di comunicazione che univano il Golfo persico alla Russia, andando a costituire il cosiddetto \"Corridoio persiano\"; attraverso questa via, nei successivi quattro anni transitarono rifornimenti militari destinati all'Unione Sovietica per complessivi 5 milioni di tonnellate.\nNel gennaio del 1942, il nuovo sci\u00e0 firm\u00f2 un trattato di alleanza con Regno Unito ed Unione Sovietica, impegnandosi a fornire supporto non militare allo sforzo bellico alleato; nel settembre del 1943, l'Iran dichiar\u00f2 formalmente guerra alla Germania, aderendo alla Dichiarazione delle Nazioni Unite ed entrando a pieno titolo tra le potenze Alleate. Nel novembre dello stesso anno, Teheran fu sede di una celebre conferenza tra i principali leader alleati."}
{"id": "3133481", "revid": "767487", "url": "https://it.wikipedia.org/wiki?curid=3133481", "title": "Fran\u00e7ois Chopart", "text": "Studi\u00f2 medicina all'H\u00f4tel-Dieu di Parigi, all'ospedale Salp\u00eatri\u00e8re e all'ospedale Bic\u00eatre. Nel 1771 divenne professore di chirurgia all'\"\u00c9cole pratique\" di Parigi e nel 1782 succedette a Toussaint Bordenave (1728\u20131782) alla cattedra di fisiologia. \nChopart fu un pioniere della chirurgia urologica e scrisse, assieme a Pierre Joseph Desault (1738\u20131795), il trattato di chirurgia \"Trait\u00e9 des maladies chirurgicales et des op\u00e9rations qui leur conviennent\". Esistono tre eponimi associati in suo onore all'anatomia e alla chirurgia del piede:\nFran\u00e7ois Chopart mor\u00ec nel 1795 a Parigi durante una epidemia di colera."}
{"id": "3133483", "revid": "287204", "url": "https://it.wikipedia.org/wiki?curid=3133483", "title": "I sussurri della morte", "text": "I sussurri della morte \u00e8 il terzo libro della serie di David Hunter (specialista nello studio della decomposizione dei cadaveri) scritta e ideata dallo scrittore inglese Simon Beckett.\nTrama.\nAncora scosso per gli avvenimenti del libro \"Scritto nelle ossa\", l'ex medico e antropologo forense David Hunter accetta di trascorrere due settimane a Knoxville per avere modo di studiare al Centro di Antropologia Forense di Knoxville (spiritosamente chiamata col nome di \"Body farm\"), offertogli dall'amico e collega Tom Lieberman.\nDurante la sua permanenza viene rinvenuto un cadavere all'interno di un bungalow, tutto fa pensare che sia vecchio di circa una settimana, ma il bungalow risulta essere stato affittato solo 4 giorni prima. Altri morti misteriose spingono David Hunter a indagare sull'assassino, il cui complesso profilo psicologico si delinea nel corso del romanzo."}
{"id": "3133488", "revid": "228587", "url": "https://it.wikipedia.org/wiki?curid=3133488", "title": "Roberto Russo", "text": ""}
{"id": "3133489", "revid": "1305772", "url": "https://it.wikipedia.org/wiki?curid=3133489", "title": "Desiderata (poesia)", "text": "Desiderata \u00e8 una poesia in prosa, in lingua inglese, dello scrittore statunitense Max Ehrmann. In essa si esorta il lettore ad \"essere in pace con Dio, comunque tu lo concepisca\" e ad \"essere in pace con la propria anima\". \"Con tutti i suoi inganni, i lavori ingrati ed i sogni infranti\", scrisse Ehrmann, \"\u00e8 ancora un mondo stupendo.\"\nIl testo, quasi sconosciuto durante la vita dell'autore, giunse all'attenzione del pubblico dopo essere stato inserito in una raccolta di inni in uso nelle chiese, e poi per essere stato trovato sul comodino del politico statunitense Adlai Stevenson alla sua morte nel 1965.\nStoria.\nLa poesia venne scritta nel 1927 e pubblicata nello stesso anno, ma in quel periodo non ottenne un particolare successo. Ehrmann mor\u00ec nel 1945 e nel 1957, il reverendo Frederick Kates, parroco della \"St. Paul's Protestant Episcopal Church\" di Baltimora, inser\u00ec la \"Desiderata\" in una raccolta di preghiere da lui compilata per la sua congregazione. Sulla copertina era scritto: \"Old Saint Paul's Church, Baltimore A.D. 1692\", l'anno di fondazione della chiesa. Negli anni seguenti, si diffuse erroneamente la convinzione che la poesia fosse stata rinvenuta in tale chiesa, e che fosse stata composta da un autore anonimo nel XVII secolo.\nQuando Adlai Stevenson mor\u00ec nel 1965, sul suo comodino venne trovata una copia della \"Desiderata\" e si scopr\u00ec che voleva usarla per le cartoline di Natale. La popolarit\u00e0 dell'uomo politico fece da cassa di risonanza, ed in breve sia la poesia che la chiesa di San Paolo di Baltimora divennero famose.\nDivenne un culto per il movimento hippy che negli anni sessanta era nato a San Francisco, e fu diffusa come simbolo pacifista. Il testo della \"Desiderata\" fu stampato su dei poster che vennero venduti in grandi quantit\u00e0 agli inizi degli anni settanta. Nel 1971, il presentatore radiofonico statunitense Les Crane ne incise su vinile per la Warner Bros. Records una versione parlata, accompagnato da una musica psichedelica tipica delle atmosfere hippy di quel tempo, che nel 1972 entr\u00f2 nella \"top ten\" delle classifiche di vendita sia negli USA che nel Regno Unito.\nA seguito del clamoroso successo, fu appurato che l'autore della poesia era Ehrmann, e la sua famiglia fu in grado di incassare le royalty sui proventi delle vendite. Nel 1976, una sentenza di una corte d'appello americana stabil\u00ec che la poesia era di pubblico dominio, essendo stata stampata in diverse occasioni, a partire dagli anni quaranta, con il permesso di Ehrmann, che quando lo concesse non si premur\u00f2 di imporre che nelle copie pubblicate apparisse l'avviso di copyright.\nIl 26 agosto 2010, \u00e8 stata inaugurata a Terre Haute (Indiana, USA), citt\u00e0 natale dell'autore, una statua bronzea di Max Ehrmann seduto su una panchina, realizzata dallo scultore Bill Wolfe. Alcuni versi della poesia sono stati incisi lungo un vialetto pedonale sito nelle vicinanze, per dar modo ai passanti di leggerli."}
{"id": "3133490", "revid": "1326403", "url": "https://it.wikipedia.org/wiki?curid=3133490", "title": "Saudosismo", "text": "Il Saudosismo fu una tendenza culturale portoghese, che si afferm\u00f2 negli Anni 1910. Intimamente legato al movimento della \"Renascen\u00e7a Portuguesa\" e alla rivista \"A \u00c1guia\", il Saudosismo ebbe in Teixeira de Pascoaes il suo mentore, nonch\u00e9 il suo scrittore e pensatore di riferimento.\nContesto storico.\nIl Saudosismo nasce nel clima della decadenza nazionale, culturale, istituzionale, sociale e intellettuale che si percepiva in Portogallo all'inizio del Novecento, quella stessa decadenza il cui esito rivoluzionario fu, nel 1910, l'istituzione della Repubblica e la fine della Monarchia. La nazione lusitana, lontana dagli splendori dell'era dei \"Descobrimentos\" (XV e XVI secolo), si dibatteva tra convulsioni politiche interne da quasi un secolo, mentre a livello geopolitico aveva da poco subito l'umiliazione dell'Ultimatum Britannico del 1890.\nIn tale contesto, il poeta e pensatore Teixeira de Pascoaes si propose di rifondare la mentalit\u00e0 e la cultura portoghesi, per resuscitare la Patria attraverso la definizione e lo sviluppo di un'essenza (o anima) nazionale, che costituisse il nucleo ideale e allo stesso tempo l'\u00e0ncora pratica della rinascita del Portogallo.\nIl Saudosismo nasce quindi negli anni dell'affermarsi del repubblicanesimo in Portogallo e diventa, nei primi Anni 1910, la tendenza culturale di riferimento del movimento della \"Renasce\u00e7a Portuguesa\" e della rivista \"A \u00c1guia\", delle quali Pascoaes era uno dei principali protagonisti.\nIl pensiero saudosista.\nSecondo i saudosisti, l'essenza o anima nazionale portoghese \u00e8 la \"Saudade\". Si tratta di un sentimento complesso, imparentato con la nostalgia e la malinconia, tipico secondo Pascoaes della letteratura, del pensiero e della mentalit\u00e0 lusitani. La \"Saudade\" dei saudosisti \u00e8, tuttavia, pi\u00f9 di un sentimento individuale o collettivo. Essa \u00e8 l'universale e armonica sintesi tra dolore e ricordo, tra dolore e desiderio, quindi tra materia e spirito, tra immanente e trascendente, tra terra e cielo, tra paganesimo e cristianesimo, tra atavismi celtico-ariani e arabo-semiti. Ne consegue che, in quest'ottica, la \"Saudade\" si costituisce - e si rivela, in senso spiritualista attraverso la letteratura portoghese -, al tempo stesso come elemento tipico della Portoghesit\u00e0 e come dimensione ontologica universale, sia dell'essere umano, sia della natura, sia di Dio stesso. Si tratta di un pensiero che, anche attraverso la lirica, esprime e teorizza l'ansia e il desiderio di unit\u00e0 e di divinit\u00e0 che tutto l'Essere porta con s\u00e9 nell'esistenza scissa e decaduta del mondo. \nTale Filosofia della \"Saudade\" \u00e8 appunto il nocciolo del Saudosismo, che si afferma dunque come tendenza estetica, come filosofia, come prospettiva religioso-spirituale e come aspettativa messianica - dai chiari connotati sebastianisti - del Portogallo, in vista di una vaticinata \"Era Lus\u00edada\", sorta di nuova Et\u00e0 dell'Oro dello stesso Portogallo, la quale corrisponde, in varie interpretazioni saudosiste, a una sorta di nuova rivelazione (e quindi era o civilt\u00e0) universale. Tale coincidenza tra destino lusitano e destino universale ripropone il Portogallo e i portoghesi, nell'ottica saudosista, tra i protagonisti della civilt\u00e0 umana, secoli dopo i gloriosi - e perduti - tempi dei \"Descobrimentos\". Per questo, il Saudosismo costitu\u00ec anche un pensiero dai risvolti politici e sociali nel contesto della Prima Repubblica Portoghese.\nAutori del Saudosismo.\nOltre a Pascoaes, al Saudosismo parteciparono, in modo eterogeneo, molti altri poeti, pensatori, artisti e intellettuali portoghesi, tra i quali Jaime Cortes\u00e3o, Leonardo Coimbra, Ant\u00f3nio Carneiro, Afonso Duarte, Tom\u00e1s da Fonseca, Irene Lisboa e M\u00e1rio Beir\u00e3o. Tale tendenza culturale, che taluni ricollegano al neoromanticismo, ebbe un importante ruolo anche nella formazione di Fernando Pessoa, all'inizio della sua carriera, quando questi collabor\u00f2 con \"A \u00c1guia\". Altro autore che si allontan\u00f2 dal Saudosismo fu Ant\u00f3nio S\u00e9rgio, il quale polemizz\u00f2 con Pascoaes, poich\u00e9 convinto che il Saudosismo stesse dando alla \"Renascen\u00e7a Portuguesa\", dei quali entrambi facevano parte, un connotato passatista, deleterio.\nNella seconda parte del XX secolo e all'inizio del XXI secolo, il Saudosismo conserva ancora echi nell'opera di alcuni scrittori e pensatori portoghesi legati all'analisi del carattere nazionale e dei suoi tratti definenti. Tra gli autori dichiaratamente debitori del Saudosismo, vi sono alcuni filosofi del Movimento della Filosofia Portoghese."}
{"id": "3133491", "revid": "515931", "url": "https://it.wikipedia.org/wiki?curid=3133491", "title": "Chopart", "text": ""}
{"id": "3133493", "revid": "701660", "url": "https://it.wikipedia.org/wiki?curid=3133493", "title": "Vela sopra Zorobabele, Abiud ed Eliachim", "text": "La vela sopra Zorobabele, Abiud ed Eliachim venne affrescata da Michelangelo Buonarroti nel 1510 circa e fa parte della decorazione della volta della Cappella Sistina nei Musei Vaticani a Roma, commissionata da Giulio II.\nStoria.\nLe vele, come le lunette sottostanti, contengono la serie degli \"Antenati di Cristo\", e sono ad esse strettamente correlate da un punto di vista iconologico, sebbene molto diverse iconograficamente e dal punto di vista dello stile e della forma. Si tratta infatti di spazi triangolari concavi, che l'artista riemp\u00ec con gruppi familiari su uno sfondo scuro (a differenza degli sfondi chiari delle lunette) e con posizioni diverse, sedute in terra piuttosto che su gradoni, per assecondare la forma dello spazio da dipingere. L'individuazione dei soggetti, tratti dalla genealogia di Cristo del Vangelo di Matteo, si basa sui nomi scritti sulle tabelle al centro delle lunette sottostanti: le lunette sormontate da vela infatti presentano solitamente tre nomi invece dei normali due. Su quali gruppi rappresentino per\u00f2 i vari nomi non c'\u00e8 concordanza tra gli studiosi, anche perch\u00e9 Michelangelo non us\u00f2 alcun attributo iconografico e forse non era neanche interessato a un'identificazione diretta e inoppugnabile, concentrandosi piuttosto sulla rappresentazione di vari tipi umani e vari atteggiamenti.\nGli spazi triangolari sopra ciascuna vela vennero riempiti dai cosiddetti nudi bronzei, figure a monocromo che simula il bronzo, inseriti in posizioni simmetriche davanti a sfondi scuri, violacei, separati da un teschio d'ariete dal quale pendono nastri dorati.\nLe vele furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nLa vela sopra Zorobabele, Abiud ed Eliachim, vicina al riquadro del \"Diluvio Universale\", fu tra le prime ad essere eseguita, nel 1508-1510.\nDescrizione e stile.\nNon sono chiari i personaggi della lunetta sottostante, ma nella vela viene di solito identificata la famiglia di Zorobabele, ritratto coi genitori e il fratello. \nLe figure sono sedute sulla nuda terra, in una composizione che ricorda quelle della Fuga in Egitto. In primo piano, girata di profilo a destra, si vede la madre ben illuminata, indossante una veste arancio cangiante, una camicia azzurrina con un'applicazione gialla sulla spalla e una bisaccia bianca a tracolla. Un bambino seminudo si adagia tra le sue gambe, mentre dietro, sbozzato pi\u00f9 sommariamente, si vede un uomo vestito solo di un drappo rosso dall'addome in gi\u00f9 e un secondo fanciullo nella penombra. Questo modo di differenziare i piani tramite la luce e la nitidezza dei dettagli era del tutto simile al procedimento scultoreo di tante opere di Michelangelo, in cui in \"non-finito\" era riservato a particolari pi\u00f9 lontani, come nei tondi \"Pitti\" e \"Taddei\". \nPer creare la vela furono necessarie tre \"giornate\" d'affresco.\nNudi bronzei.\nI due nudi bronzei sono sdraiati negli spazi triangolari, in posizione simmetrica col busto rivolto verso lo spettatore. Essi furono ricavati da un medesimo cartone ribaltato, con alcune lievi differenze che impediscono una simmetria troppo rigida. "}
{"id": "3133505", "revid": "465169", "url": "https://it.wikipedia.org/wiki?curid=3133505", "title": "Gaetano Bastianelli", "text": "Biografia.\nPrese parte al Palio di Siena in trentuno occasioni tra il 1853 e il 1886, vincendo una volta: il 4 luglio 1858 per l'Oca.\nNel luglio dell'anno precedente fu suo malgrado vittima dell'ostracismo che le Contrade di Siena avevano messo in atto nei confronti della Contrada della Tartuca, per via dei colori di quest'ultima, troppo simili a quelli della Casa d'Asburgo. In occasione del Palio del 2 luglio il fantino Donato Partini detto \"Partino Minore\", della Lupa, lo nerb\u00f2 violentemente sotto compenso di 45 lire: \"Gano di Catera\" fu ostacolato proprio mentre era in seconda posizione alla curva del Casato. Cos\u00ec riport\u00f2 Flaminio Rossi nel suo libro \"Le Contrade di Siena\" (1848):\nMor\u00ec a Siena all'et\u00e0 di 74 anni, a causa di un grave scompenso cardiaco."}
{"id": "3133508", "revid": "484362", "url": "https://it.wikipedia.org/wiki?curid=3133508", "title": "Lingua neogreca", "text": ""}
{"id": "3133509", "revid": "1305772", "url": "https://it.wikipedia.org/wiki?curid=3133509", "title": "Lina Pietravalle", "text": "Biografia.\nLina Pietravalle era figlia di Michele Pietravalle, un medico che fu a lungo deputato radicale. La famiglia, originaria di Salcito, paese della provincia di Campobasso che contava allora circa tremila anime, e del quale i Pietravalle erano stati feudatari, risiedette in varie citt\u00e0 d'Italia, per spostamenti motivati dal lavoro del padre, e Lina fu a lungo rinchiusa nel collegio \"Villa della Regina\" di Torino. Pi\u00f9 tardi la scrittrice dir\u00e0 di aver sofferto in giovent\u00f9 sia per i frequenti spostamenti familiari, sia per la rigida disciplina a cui era stata sottoposta nel collegio. Consider\u00f2 come propria la terra di origine dei suoi genitori, il Molise, e in particolare il piccolo paese di Salcito, nel quale \u00e8 ad esempio ambientato il suo romanzo \"Le Catene\".\nSpos\u00f2 in giovane et\u00e0 il giornalista Pasquale Nonno (1907); rimasta vedova, si rispos\u00f2 con l'architetto Giorgio Bacchelli (1925), fratello di Riccardo Bacchelli. Il secondo marito morir\u00e0 in Russia nel 1942; poco tempo dopo morir\u00e0 anche Lionello, l'unico figlio.\nL'attivit\u00e0 di autrice di Lina Pietravalle si svolse soprattutto nella seconda met\u00e0 degli anni venti, fra la pubblicazione con Arnoldo Mondadori Editore del primo romanzo, \"I racconti della terra\" (1924), e la pubblicazione con Bompiani dell'ultima raccolta di novelle, \"Marcia nuziale\" (1932). In questo stesso periodo scrisse elzeviri e racconti pubblicati su quotidiani del centro-sud a tiratura nazionale quali \"Il Mattino\". Nel 1931 con \"Storie di paese\", una raccolta di novelle, il genere pi\u00f9 congeniale alla Pietravalle, ottenne il secondo posto al Premio Viareggio."}
{"id": "3133510", "revid": "104485", "url": "https://it.wikipedia.org/wiki?curid=3133510", "title": "Jacques Lisfranc de St. Martin", "text": "Esegu\u00ec per la prima volta un gran numero di operazioni chirurgiche come la rimozione del retto, la rimozione di calcoli renali e l'amputazione della cervice uterina.\nIn suo onore sono associati al suo nome l'articolazione del Lisfranc e la frattura del Lisfranc.\nJacques Lisfranc mor\u00ec il 13 maggio del 1847 e fu seppellito al Cimitero di Montparnasse a Parigi."}
{"id": "3133512", "revid": "701660", "url": "https://it.wikipedia.org/wiki?curid=3133512", "title": "Vela sopra Giosia, Ieconia e Salatiel", "text": "La vela sopra Giosia, Ieconia e Salatiel venne affrescata da Michelangelo Buonarroti nel 1508-1510 circa e fa parte della decorazione della volta della Cappella Sistina nei Musei Vaticani a Roma, commissionata da Giulio II.\nStoria.\nLe vele, come le lunette sottostanti, contengono la serie degli \"Antenati di Cristo\", e sono ad esse strettamente correlate da un punto di vista iconologico, sebbene molto diverse iconograficamente e dal punto di vista dello stile e della forma. Si tratta infatti di spazi triangolari concavi, che l'artista riemp\u00ec con gruppi familiari su uno sfondo scuro (a differenza degli sfondi chiari delle lunette) e con posizioni diverse, sedute in terra piuttosto che su gradoni, per assecondare la forma dello spazio da dipingere. L'individuazione dei soggetti, tratti dalla genealogia di Cristo del Vangelo di Matteo, si basa sui nomi scritti sulle tabelle al centro delle lunette sottostanti: le lunette sormontate da vela infatti presentano solitamente tre nomi invece dei normali due. Su quali gruppi rappresentino per\u00f2 i vari nomi non c'\u00e8 concordanza tra gli studiosi, anche perch\u00e9 Michelangelo non us\u00f2 alcun attributo iconografico e forse non era neanche interessato a un'identificazione diretta e inoppugnabile, concentrandosi piuttosto sulla rappresentazione di vari tipi umani e vari atteggiamenti.\nGli spazi triangolari sopra ciascuna vela vennero riempiti dai cosiddetti nudi bronzei, figure a monocromo che simula il bronzo, inseriti in posizioni simmetriche davanti a sfondi scuri, violacei, separati da un teschio d'ariete dal quale pendono nastri dorati.\nLe vele furono realizzate, come il resto degli affreschi della volta, in due fasi, a partire dalla parete di fondo, opposta all'altare. Gli ultimi episodi da un punto di vista cronologico delle storie narrate furono quindi le prime a venire dipinte. Nell'estate del 1511 doveva essere terminata la prima met\u00e0 della Cappella, richiedendo lo smontaggio del ponteggio e la sua ricostruzione nell'altra met\u00e0. La seconda fase, avviata nell'ottobre 1511, termin\u00f2 un anno dopo, appena in tempo per la scopertura del lavoro la vigilia di Ognissanti del 1512.\nLa vela sopra Giosia, Ieconia e Salatiel, vicina al riquadro del \"Diluvio Universale\", fu tra le prime ad essere eseguita, nel 1508-1510.\nDescrizione e stile.\nNon sono chiari i personaggi della lunetta sottostante, ma nella vela viene di solito identificata la famiglia di Iechonias, ritratto con la moglie e il figlio Salatiel. \nLe figure sono sdraiate sulla nuda terra, in una composizione che ricorda quelle della Fuga in Egitto: si tratta di un atteggiamento che riprende la definizione di san Paolo, che chiam\u00f2 gli antenati di Cristo \"pellegrini sulla Terra\", in cammino verso la terra promessa. In primo piano si vede l'uomo con le gambe abbandonate indossanti calzoni bianchi (in netto contrasto con lo sfondo scuro), il busto ruotato di spalle, la testa di profilo. Dietro di lui, in posizione complementare si vede la moglie seduta di profilo su un cuscino verde, col capo avvolto da un velo bianco e la veste violetto, mentre abbraccia un fanciullo in penombra, accostando teneramente il volto a quello del figlio e facendo per coprirlo col manto. La diversa illuminazione e il diverso trattamento dei personaggi mostra una scansione spaziale in piani via via pi\u00f9 lontani dallo spettatore e per questo meno definiti, secondo un procedimento del tutto simile a quello scultoreo, visibile in tante opere di Michelangelo con effetti di \"non-finito\", come nei tondi \"Pitti\" e \"Taddei\". \nPer creare la vela furono necessarie solo due \"giornate\" d'affresco, con il disegno riportato dal cartone mediante lo spolvero.\nNudi bronzei.\nI due nudi bronzei sono sdraiati negli spazi triangolari, in posizione simmetrica col busto rivolto all'indietro, contro lo spettatore. Essi furono ricavati da un medesimo cartone ribaltato, con alcune lievi differenze che impediscono una simmetria troppo rigida."}
{"id": "3133513", "revid": "1543377", "url": "https://it.wikipedia.org/wiki?curid=3133513", "title": "Capanna Pian d'Alpe", "text": "La capanna Pian d'Alpe \u00e8 un rifugio alpino situato nel comune di Serravalle (frazione Semione), nel Canton Ticino, nelle Alpi Lepontine a 1.764\u00a0m s.l.m.\nStoria.\nFu inaugurata nel 1975, e fu ristrutturata nel 1998.\nCaratteristiche e informazioni.\nLa capanna \u00e8 disposta su due piani, con refettorio unico per un totale di 60 posti. Piano di cottura sia a legna, che a gas completa di utensili di cucina. Illuminazione con pannelli solari. Ampio piazzale esterno con tavoli e fontana."}
{"id": "3133515", "revid": "46291", "url": "https://it.wikipedia.org/wiki?curid=3133515", "title": "Soldanella", "text": "Soldanella \u00e8 un genere di piante della famiglia delle Primulaceae. Comprende quindici specie native delle zone montuose europee."}
{"id": "3133517", "revid": "515931", "url": "https://it.wikipedia.org/wiki?curid=3133517", "title": "Jacques Lisfranc", "text": ""}
{"id": "3133519", "revid": "287204", "url": "https://it.wikipedia.org/wiki?curid=3133519", "title": "HMS Hermes", "text": "Dieci unit\u00e0 della Royal Navy sono state battezzate \"Hermes\" dall'omonima divinit\u00e0 greca."}
{"id": "3133521", "revid": "48344", "url": "https://it.wikipedia.org/wiki?curid=3133521", "title": "Grigna (monte)", "text": ""}
{"id": "3133531", "revid": "729019", "url": "https://it.wikipedia.org/wiki?curid=3133531", "title": "Arnaldo Ochoa", "text": "Biografia.\nNato in una famiglia di contadini, prese parte alla fondazione del Movimento del 26 luglio e a partire dal 1957 si ritir\u00f2 insieme agli altri \"barbudos\" per combattere contro il dittatore Fulgencio Batista. Durante la rivoluzione cubana si distinse nella battaglia di Santa Clara e divenne molto amico dei fratelli Fidel e Ra\u00fal Castro fino alla fuga di Batista il 31 dicembre 1958.\nNel 1959 fu l'unico sopravvissuto della brigata che, agli ordini di Camilo Cienfuegos, tent\u00f2 di abbattare la tirannia di Rafael Le\u00f3nidas Trujillo nella Repubblica Dominicana.\nQuindi segu\u00ed un addestramento militare in Unione Sovietica. Fu in prima linea anche nel 1961 durante l'invasione della baia dei Porci, ma, secondo E. Bovo, il curatore del museo dedicato a quegli scontri, Ochoa non detenne posizioni di comando, ma al contrario si mise al servizio di Jos\u00e9 Ram\u00f3n Fern\u00e1ndez, detto \"El Gallego\", un ex ufficiale del periodo batistiano divenuto poi comandante e generale di brigata. Nel 1965 entr\u00f2 nel Partito Comunista di Cuba, di cui fu membro del comitato centrale per vent'anni. Si iscrisse all'accademia militare di Matanzas e complet\u00f2 la sua istruzione bellica all'accademia sovietica Frunze.\nPromosso comandante, venne inviato varie volte a combattere in Africa: dal 1967 al 1969 fu in Congo, dal 1975 al 1977 in Angola e dal 1977 al 1978 partecip\u00f2 alla guerra dell'Ogaden, guidando le truppe cubane insieme a Etiopia, Yemen del Sud e URSS: i successi ottenuti contro le forze armate somale gli fecero guadagnare l'ammirazione da parte dei sovietici (e del loro generale Vasilij Ivanovi\u010d Petrov). Esponente della corrente \"internazionalista\" del partito, nel 1984 venne nominato \"eroe della rivoluzione\" da Fidel Castro.\nCadde in disgrazia il 12 giugno 1989, quando il Consiglio dei Ministri annunci\u00f2 che egli era indagato per corruzione, furto di denaro pubblico, traffico di droga e alto tradimento. Ochoa, che fin da quella data venne rinchiuso in regime di carcerazione preventiva, venne dichiarato colpevole di tutti i capi d'accusa contestatigli e venne pertanto condannato a morte mediante fucilazione, eseguita nella base militare di Tropas Especiales: chiese come ultimi desideri di non essere bendato e di comandare lui stesso il plotone d'esecuzione, ed entrambi gli furono concessi.\nVista l'importanza del personaggio, sorsero varie teorie complottiste riguardo alla sua esecuzione: secondo una di queste, egli venne ucciso perch\u00e9 stava cominciando ad opporsi al governo di Castro; in base a questa ricostruzione Ochoa aveva il sostegno di Michail Gorba\u010d\u00ebv (il quale stava cercando, all'interno del mondo comunista, di sostituire i dirigenti ortodossi con quelli riformisti), dato che in passato aveva ben collaborato coi sovietici, e quindi si sostenne che la condanna fu un avvertimento dato a Mosca di non occuparsi degli affari cubani."}
{"id": "3133534", "revid": "319414", "url": "https://it.wikipedia.org/wiki?curid=3133534", "title": "Hattushli I", "text": ""}
{"id": "3133540", "revid": "319414", "url": "https://it.wikipedia.org/wiki?curid=3133540", "title": "Hattushili I", "text": ""}
{"id": "3133543", "revid": "287204", "url": "https://it.wikipedia.org/wiki?curid=3133543", "title": "Lorrach", "text": ""}
{"id": "3133544", "revid": "110157", "url": "https://it.wikipedia.org/wiki?curid=3133544", "title": "Bethenhausen", "text": "Bethenhausen \u00e8 un comune di 266 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Am Brahmetal."}
{"id": "3133546", "revid": "287204", "url": "https://it.wikipedia.org/wiki?curid=3133546", "title": "BCR Open Romania 2010", "text": "Il BCR Open Romania 2010 \u00e8 stato un torneo di tennis giocato sulla terra rossa. \u00c8 stata la 18\u00aa edizione del BCR Open Romania, \nche faceva parte della categoria ATP World Tour 250 series nell'ambito dell'ATP World Tour 2010. Si \u00e8 giocato all'Arenele BNR di Bucarest in Romania, dal 20 settembre al 26 settembre 2010.\nPartecipanti.\nAltri partecipanti.\nI seguenti giocatori hanno ricevuto una wild card per il tabellone principale: \nI seguenti giocatori sono passati dalle qualificazioni:\nCampioni.\nSingolare.\n Juan Ignacio Chela ha battuto in finale Pablo And\u00fajar per 7-5, 6-1.\nDoppio.\n Juan Ignacio Chela e \u0141ukasz Kubot hanno battuto in finale Marcel Granollers e Santiago Ventura per 6-2, 5-7, [13-11]."}
{"id": "3133547", "revid": "287204", "url": "https://it.wikipedia.org/wiki?curid=3133547", "title": "Brahmenau", "text": "Brahmenau \u00e8 un comune di 1.004 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Am Brahmetal."}
{"id": "3133549", "revid": "663330", "url": "https://it.wikipedia.org/wiki?curid=3133549", "title": "Audra McDonald", "text": "Audra \u00e8 conosciuta a livello internazionale per la partecipazione a \"Private Practice\" di Shonda Rhimes dove interpreta la parte di Naomi Bennett e per la serie \"The Good Fight\" dove interpreta l'avvocata Liz Reddick a partire dalla seconda stagione.\nCarriera.\nHa studiato canto lirico alla prestigiosa Juilliard School di New York, diplomandosi nel 1993, e un anno prima del diploma aveva gi\u00e0 debuttato a Broadway nell'adattamento musicale del \"Giardino Segreto\". Nel 1994 ottiene il suo primo grande successo quando interpreta Carrie nel revival del musical \"Carousel\" in scena al Lincoln Center con la regia di Nicholas Hytner; per la sua performance ha vinto il Theatre World Award, il Drama Desk Award, l'Outer Critics Circle Award ed il Tony Award alla miglior attrice non protagonista in un musical.\nNel 1995 ritorna a Broadway nel dramma di Terrence McNally \"Master Class\", sulle lezioni tenute da Maria Callas (interpretata da Zoe Caldwell) alla Juilliard School; la McDonald recitava nel ruolo del giovane soprano Sharon e per la sua interpretazione ha vinto il Tony Award alla miglior attrice non protagonista in uno spettacolo. Nel 1997 ottiene un altro successo in un musical, quando interpreta Sarah Brown nell'adattamento musicale del romanzo di E. L. Doctorow \"Ragtime\", al fianco di altri affermati attori di Broadway come Marin Mazzie, Brian Stokes Mitchell, Judy Kaye e la giovanissima Lea Michele; il ruolo le vale un altro Tony Award alla miglior attrice non protagonista in un musical.\nNel 1999 recita con Anthony Crivello nel musical \"Marie Christine\" al Lincoln Center e viene candidata al Tony Award alla miglior attrice protagonista in un musical. Nel 2000 canta in una versione concertistica di con Patti LuPone e George Hearn al Lincoln Center e nel 2001 recita in un concerto di \"Dreamgirls\" con Lillias White. Nel 2002 canta in una versione concertistica di \"Carousel\" con Hugh Jackman, Judy Kaye e Norbert Leo Butz.\nNel 2003 recita nel suo primo musical di Stephen Sondheim, \"Passion\", in scena a Ravinia con Patti LuPone e Michael Cerveris. Sempre nel 2003 torna a Broadway dopo quattro anni per recitare in Enrico IV, Parte 1 e 2. L'anno successivo recita in un acclamato revival di \"A Raisin in the Sun\" di Lorraine Hansberry con Phylicia Rash\u0101d e vince il suo quarto Tony Award, questa volta alla miglior attrice non protagonista in uno spettacolo. Sempre nel 2004, recita in un altro musical di Sondheim, \"Sunday in the Park with George\", a Ravinia con Michael Cerveris e Patti LuPone. Nel 2005 prende parte alle celebrazioni per il settantacinquesimo compleanno di Sondheim e recita con Patti LuPone e Michael Cerveris in \"Passion\" al Lincoln Center e in \"Anyone Can Whistle\" a Ravinia. Nello stesso anno debutta a Londra in una versione concertistica di \"Wonderful Town\" con Kim Criswell e Brent Barrett.\nNel 2007 recita nuovamente con Patti LuPone alla Los Angeles Opera in un nuovo allestimento di \"Ascesa e caduta della citt\u00e0 di Mahagonny\" e torna a Broadway con il musical \"110 in Shade\", per cui viene candidata al Tony Award alla miglior attrice protagonista in un musical; il premio viene vinto da Christine Ebersole per \"Grey Gardens\". Nell'estate 2009 recita nel ruolo di Olivia in una nuova produzione della \"Dodicesima Notte\" a Central Park, con Anne Hathaway (Viola) e Ra\u00fal Esparza (Orsino). Nel 2011 interpreta Bess accanto al Porgy di Norm Lewis in un allestimento dell'opera dei Gershwin \"Porgy and Bess\" in scena a Cambridge e poi a Broadway; per la sua performance vince il quinto Tony Award, il primo alla miglior attrice protagonista in un musical.\nNel 2014 recita nuovamente al Lincoln Center in una nuova versione concertistica di \"Sweeney Todd\" con Emma Thompson, Bryn Terfel, Christian Borle e Jay Armstrong Johnson. Nello stesso anno interpreta Billie Holiday nel dramma \"Lady Day at Emerson's Bar and Grill\" a Broadway; per la sua interpretazione vince il suo sesto Tony Award, diventando l'attrice ad aver vinto pi\u00f9 Tony Award nella storia del premio. Nel 2016 recita ancora a Broadway nel musical \"Shuffle Along, or, the Making of the Musical Sensation of 1921 and All That Followed\" con Brian Stokes Mitchell, Billy Porter e Brandon Victor Dixon. Nello stesso anno il presidente Obama le concede la Medaglia presidenziale della libert\u00e0 per i suoi servizi al teatro. Nel 2017 interpreta Madame Guardaroba nel film della Disney \"La bella e la bestia\" e nel giugno dello stesso anno debutta nel West End con la prima produzione londinese di \"Lady Day at Emerson's Bar and Grill\", in cui la McDonald torna a recitare nei panni di Billie Holiday. Nel 2018 entra nel cast principale della serie televisiva \"The Good Fight\". Nel 2019 \u00e8 tornata a Broadway con il dramma di Terrence McNally \"Frankie and Johnny in the Clair de Lune\", in cui ha recitato accanto a Michael Shannon e per cui ha ottenuto la sua nona candidatura ai Tony Award.\nAlla principale attivit\u00e0 teatrale ha affiancato anche quella di interprete cinematografica (\"Il prezzo della libert\u00e0\", \"Dove eravamo rimasti\") e televisiva (\"The Good Wife\", \"Grey's Anatomy\"), che le ha portato cinque candidature all'Emmy Award e una vittoria nel 2015. Come solista in concerto si \u00e8 esibita in prestigiosi teatri e sale da concerto in tutto il mondo, tra cui la Carnegie Hall, la Biblioteca del Congresso, la Walt Disney Concert Hall, la Royal Albert Hall, la Hollywood Bowl e il Teatro dell'opera di Sydney.\nVita privata.\nAudra McDonald \u00e8 stata sposata con il bassista Peter Donovan dal settembre 2000 al 2009 e la coppia ha avuto una figlia, Zoe, chiama cos\u00ec in onore dell'attrice australiana Zoe Caldwell. Nel 2012, dopo 2 anni di fidanzamento, ha sposato l'attore Will Swenson, da cui ha avuto una figlia, Sally James McDonald-Swenson, nell'ottobre 2016.\nTeatro.\nMusical, opere di prosa e opere liriche\nProduzioni concertistiche e allestimenti semi-scenici\nRiconoscimenti.\nSatellite Award\nDoppiatrici italiane.\nNelle versioni in italiano delle opere in cui ha recitato, Audra McDonald \u00e8 stata doppiata da:"}
{"id": "3133550", "revid": "1543377", "url": "https://it.wikipedia.org/wiki?curid=3133550", "title": "No Gravity (Shontelle)", "text": "No Gravity \u00e8 il secondo album della cantante pop e R&amp;B barbadiana Shontelle, pubblicato dall'etichetta discografica SRC il 21 settembre 2010. \u00c8 anticipato dal singolo \"Impossible\" e include anche \"Perfect Nightmare\", in rotazione radiofonica negli Stati Uniti da agosto.\nShontelle ha fatto promozione dell'album con performance sul suo sito. Una serie di concerti online suddivisa in tre parti, intitolata \"Uncovered\", ha avuto inizio il 22 giugno 2010. Tramite il suo account Facebook, la cantante ha pubblicato tre canzoni presenti su \"No Gravity\". Il 24 settembre esibir\u00e0 inoltre alcune canzoni col finalista dell'\"American Idol\" del 2008, David Archuleta, al WLAN FM's \"Birthday Barndance\" che si terr\u00e0 al Pullo Centre.\nCarmen Castro di \"The Canadian Press\" \u00e8 rimasta delusa dal sound poco originale dell'album. \"Le d\u00e0 punti la sua voce potente in \"Impossible\", ma per il resto le canzoni che canta non hanno niente di pi\u00f9 della tematica del cuore spezzato. I testi sono pieni di soliti cattivi pensieri di solitudine di una donna sconvolta. In \"No Gravity\", la cantante ventireenne d\u00e0 la prova che non ha ancora trovato il suo stile personale. Suona molto simile ai brani dance uptempo di Rihanna. Shontelle ha talento, ma necessita solo del tempo per trovare la sua identit\u00e0 musicale prima di diventare una stella.\""}
{"id": "3133551", "revid": "110157", "url": "https://it.wikipedia.org/wiki?curid=3133551", "title": "Gro\u00dfenstein", "text": "Gro\u00dfenstein \u00e8 un comune di 1.340 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Am Brahmetal."}
{"id": "3133552", "revid": "287204", "url": "https://it.wikipedia.org/wiki?curid=3133552", "title": "Hirschfeld (Turingia)", "text": "Hirschfeld \u00e8 un comune di 126 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Am Brahmetal."}
{"id": "3133553", "revid": "93556", "url": "https://it.wikipedia.org/wiki?curid=3133553", "title": "Imre Schlosser", "text": "Tra i pi\u00f9 grandi marcatori ungheresi della storia, ha totalizzato 410 incontri e 496 reti tra campionato, coppa e Nazionale, ad una media reti/partita pari a 1,21.\nCarriera.\nNato a Budapest nel 1889 si appassiona subito al gioco del calcio, tanto da esordire a soli 17 anni con la maglia del \nFerencv\u00e1ros, per il quale gioca fino al 1915.\nSoprannominato \"Sl\u00f3zi\", con le Aquile Verdi vince ben 6 campionati ed altrettanti titoli di capocannoniere, realizzando complessivamente 258 reti in 155 partite di campionato.\nI numeri sono frutto degli scarsi dati disponibili, ma certificano comunque la figura di un eccezionale attaccante d'area, temuto da tutte le difese in quanto micidiale in fase di conclusione.\nNon \u00e8 per\u00f2 un semplice finalizzatore, ma anche un giocatore intelligente in grado di muoversi in modo arguto e utile al gioco della squadra.\nDopo sei anni nell'MTK, nel 1922 decide a sorpresa di interrompere la sua carriera agonistica per dedicarsi a quella di allenatore e ancora pi\u00f9 a sorpresa opta per un trasferimento in Svezia (IFK\nNorrk\u00f6ping ). Gioc\u00f2 per un anno in Austria, nel Wiener AC, quindi ritorn\u00f2 in patria e gioc\u00f2 per un anno nel Ferencv\u00e1ros e per altro anno nel 33 FC.\nFu anche allenatore di varie squadre austriache, dell'IFK Norrk\u00f6ping e del Wisla Cracovia.\nSchlosser fu il miglior marcatore europeo delle quattro stagioni che vanno dal 1910/11 al 1913/14. \u00c8 stato il primo calciatore della storia ad aver superato le 400 reti in campionato.\nSchlosser fece il suo debutto con la nazionale ungherese nel 1906, in un pareggio con la Boemia (4-4). Nel periodo considerato non esistono ancora i grandi tornei per nazionali e sono quindi i Giochi Olimpici a rappresentare il palcoscenico calcistico pi\u00f9 prestigioso ed ambito.\nSchlosser partecipa all'edizione del 1912, dove l'Ungheria viene eliminata gi\u00e0 al primo turno per mano della forte Inghilterra.\nLa rappresentativa ungherese vince comunque il torneo di consolazione ed il suo prolifico centravanti realizza una tripletta in semifinale contro la Germania ed apre le marcature nella vittoria finale contro l'Austria per 3-1.\nIn totale gioc\u00f2 68 partite con i magiari. Nel match contro l'Austria (3-3 il 5 novembre 1916), conquist\u00f2 la sua 50\u00aa presenza diventando il primo giocatore internazionale a raggiungere questa soglia. Schlosser gioc\u00f2 altri undici anni per il suo paese riuscendo per\u00e0 a collezionare solo altre 18 presenze. Ha inoltre detenuto anche il record di marcature nei match internazionali (59), record detenuto fino al 1954 quando passa di mano al suo connazionale Ferenc Pusk\u00e1s."}
{"id": "3133557", "revid": "287204", "url": "https://it.wikipedia.org/wiki?curid=3133557", "title": "Open de Moselle 2010", "text": "L'Open de Moselle 2010 \u00e8 stato un torneo di tennis giocato sul cemento indoor. \u00c8 stata l'8\u00aa edizione dell'Open de Moselle, che faceva parte della categoria ATP World Tour 250 series nell'ambito dell'ATP World Tour 2010. Si \u00e8 giocato all'Ar\u00e8nes de Metz di Metz in Francia, dal 20 settembre al 26 settembre 2010.\nPartecipanti.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni:\nCampioni.\nSingolare.\n Gilles Simon ha battuto in finale Mi\u0161a Zverev per 6-3, 6-2.\nDoppio.\n Dustin Brown e Rogier Wassen hanno battuto in finale Marcelo Melo e Bruno Soares per 6-3, 6-3. "}
{"id": "3133558", "revid": "110157", "url": "https://it.wikipedia.org/wiki?curid=3133558", "title": "Korbu\u00dfen", "text": "Korbu\u00dfen \u00e8 un comune di 488 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Am Brahmetal."}
{"id": "3133563", "revid": "110157", "url": "https://it.wikipedia.org/wiki?curid=3133563", "title": "P\u00f6lzig", "text": "P\u00f6lzig \u00e8 un comune di 1.273 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Am Brahmetal."}
{"id": "3133565", "revid": "122496892", "url": "https://it.wikipedia.org/wiki?curid=3133565", "title": "Reichst\u00e4dt", "text": "Reichst\u00e4dt \u00e8 un comune di 377 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Am Brahmetal.\nStoria.\nIl titolo di Duca di Reichstadt fu creato dall'imperatore per suo nipote Napoleone II, chiamato in casa della madre Franz."}
{"id": "3133567", "revid": "767487", "url": "https://it.wikipedia.org/wiki?curid=3133567", "title": "The Great Concert of Charles Mingus", "text": "The Great Concert of Charles Mingus \u00e8 un album di Charles Mingus registrato dal vivo nel 1964 in Francia e originariamente pubblicato su 3 LP per l'etichetta America.\nIl secondo brano del disco indicato come \"Goodbye Pork Pie Hat\" \u00e8 in realt\u00e0 \"So Long Eric\". Il brano \"Parkeriana\" \u00e8 una piccola suite dedicata a Charlie Parker.\nTracce.\nTutti brani sono stati composti da Mingus tranne dove indicato diversamente.\nCD.\nNel 1970 la Universal Music ha pubblicato una riedizione del triplo LP originale su due CD e stando alle note di copertina dei CD \u00e8 stata ripristinata la sequenza di brani ricavata in base all'analisi delle registrazioni originali effettuata con nuovi mezzi tecnici."}
{"id": "3133569", "revid": "88740", "url": "https://it.wikipedia.org/wiki?curid=3133569", "title": "Episodi di Desperate Housewives (settima stagione)", "text": "La settima stagione di \"Desperate Housewives\", composta da 23 episodi, \u00e8 stata trasmessa sul canale statunitense ABC dal 26 settembre 2010 al 15 maggio 2011, il finale di stagione negli USA \u00e8 composto da un doppio episodio.\nIn Italia la settima stagione \u00e8 stata trasmessa in prima visione dal 24 novembre 2010 al 13 luglio 2011 su Fox Life.\nIn chiaro la settima stagione \u00e8 iniziata il 1\u00ba febbraio 2012 su Rai 2 che ha trasmesso soltanto i primi tre episodi cancellandola subito a causa dei bassi ascolti. L'intera stagione \u00e8 stata poi trasmessa dall'8 settembre al 24 novembre 2012 in prima serata su Rai 4.\nL'attrice Vanessa L. Williams entra a far parte del cast principale nel ruolo di Renee Perry.\nMark Moses, interprete del personaggio di Paul Young, viene riaggiunto al cast regolare.\nI principali antagonisti sono Paul Young, Felicia Tillman e Alejandro Perez.\nLe brutte notizie viaggiano veloci.\nTrama.\nWisteria Lane \u00e8 sotto shock dall\u2019inaspettato ritorno di Paul, rilasciato dalla prigione dopo la scoperta che Felicia Tillman, del cui presunto omicidio fu incastrato dalla stessa, \u00e8 ancora viva e vegeta. Felicia viene arrestata, mentre Paul, ora inquilino in casa di Susan e Mike, desta le prime preoccupazioni nel quartiere. Intanto, Susan, Mike ed MJ arrivano nel loro nuovo appartamento, amministrato da Maxine Rosen. Susan scopre che Maxine gestisce un\u2019attivit\u00e0 softcore nella quale donne avvenenti si esibiscono in biancheria intima, e rifiuta disgustata la proposta di Maxine di entrare nel suo business, ma quando Mike le prospetta l\u2019idea di partire per un lavoro in Alaska, Susan si fa assumere senza dir nulla al marito. Lynette ospita in casa una sua vecchia amica dai tempi dell\u2019universit\u00e0, Renee Perry, maritata con il ricco Doug Perry, un famoso giocatore di football americano. Tra Lynette e Renee sussiste un rapporto composto da continue punzecchiate reciproche, che oltrepassano il limite dopo che Renee scredita lo stile di vita a cui si \u00e8 ridotta Lynette, ma poi confesser\u00e0 a quest\u2019ultima di non starsela passando altrettanto bene, poich\u00e9 Doug l\u2019ha tradita e sta per divorziare. Un'altra che sta facendo i conti con un divorzio \u00e8 Bree, che ormai non \u00e8 pi\u00f9 la moglie di Orson, il quale ritira i suoi ultimi oggetti personali e lascia Wisteria Lane in compagnia della sua fisioterapista. Pur di dedicarsi ad un nuovo progetto, Bree decide di ristrutturare casa sua, perci\u00f2 si rivolge al giovane manovale Keith. Nel frattempo, a distanza di 10 anni, Gabrielle viene a sapere da Bree dell\u2019identit\u00e0 di colui che guidava l\u2019auto che ha travolto sua suocera Juanita, vale a dire Andrew, ma ha paura della reazione che potrebbe avere Carlos, e sceglie di non parlargliene ancora. Dal canto suo, anche Carlos nasconde un segreto a Gabrielle; infatti, l\u2019ospedale contatta Carlos, comunicandogli che la defunta Teresa Pruitt, durante i suoi anni di servizio da infermiera, aveva accidentalmente scambiato sua figlia con un'altra alla nascita, e quindi Juanita non \u00e8 davvero frutto di Gabrielle e Carlos, ma Carlos non intende dirlo alla moglie, altrimenti ne morirebbe. Paul chiede a Lee, suo agente immobiliare, di attivare le pratiche per riacquistare la sua vecchia abitazione, venduta dai Bolen, e, frattanto, Felicia dichiara di avere qualcuno a Wisteria Lane con cui poter farla pagare cara a Paul.\nIncurabili dolori.\nTrama.\nPaul introduce ai vicini di casa la sua nuova moglie, Beth Young, una ragazza semplice e ingenua, ma i rapporti tra di loro appaiono piuttosto freddi e distaccati, soprattutto perch\u00e9 Beth si astiene dal fare l\u2019amore con Paul. Susan comincia a lavorare per Maxine, che l\u2019aiuta a superare la sua iniziale insicurezza. Dopo essere stata quasi beccata da Mike, Susan finge che i soldi guadagnati provengano dalla bigiotteria che sta fabbricando. Intanto, Bree, distratta dalle sue fantasie sessuali su Keith, urta per sbaglio Juanita con l\u2019auto, mandandola dritta all\u2019ospedale, dove Gabrielle scopre da un\u2019infermiera che il gruppo sanguigno di Juanita non coincide con il suo e quello di Carlos. La paura di Gabrielle che Juanita possa essere nata da una sua ipotetica relazione di 8 anni prima viene eliminata quando Carlos, ormai costretto, le rivela che la bambina non \u00e8 davvero loro figlia. Bree, avendo parecchi anni di differenza con Keith, decide di licenziarlo, ma Karen le consiglia di vivere a pieno la sua vita senza preoccuparsi dell\u2019et\u00e0, cos\u00ec Bree implora Keith di ritornare a lavorare da lei. Nel frattempo, a Tom viene diagnosticata una forma di depressione postparto dovuta alla sua et\u00e0 avanzata per poter essere di nuovo padre di una neonata, ma Lynette non ci fa tanto caso, perci\u00f2 Tom trova consolazione parlando con Renee. Lynette, per\u00f2, si arrabbia con Renee per essersi intromessa nel loro matrimonio, ma la stessa Renee riesce a convincerla a prestare pi\u00f9 attenzione allo stato di salute mentale di Tom. Il giorno seguente, Renee annuncia a Lynette di aver acquistato la casa un tempo appartenuta a Edie, ma Tom non \u00e8 molto contento, in quanto teme che Lynette possa eventualmente scoprire di una relazione tra lui e Renee avuta anni addietro.\nLa ricerca della felicit\u00e0.\nTrama.\nLe casalinghe invitano Beth ad unirsi alle loro partite di poker per spillarle informazioni su di lei e Paul. Beth si accorge immediatamente della mancanza di fiducia che i vicini ripongono in Paul, causata dai loro sospetti sull\u2019omicidio ancora irrisolto di Martha Huber. Intanto, Susan \u00e8 diventata cos\u00ec brava nel suo lavoro da ricevere un bonus extra da Maxine, ma ci\u00f2 attira le antipatie di Stacey Strauss, una sua \u201ccollega\u201d che, invidiosa della promozione di Susan, le ruba una delle sue mosse per gli spettacoli online, perci\u00f2 Susan s\u2019intrufola nel suo appartamento e le manomette l\u2019aspirapolvere per farle fare una figuraccia alla prossima diretta. Stacey si rivolta contro Susan, ma poi Maxine la obbliga a chiederle scusa, mentre Susan teme che questo suo lavoro possa durare pi\u00f9 del previsto. Nel frattempo, Lynette disapprova la decisione del medico di Tom di prescrivergli della marijuana con cui combattere la sua depressione, cos\u00ec sostituisce l\u2019erba con l\u2019origano. Non sapendo dello scambio, Tom \u00e8 convinto di essere completamento fatto ed euforico, finch\u00e9 Carlos non gli segnaler\u00e0 del tranello di cui \u00e8 stato vittima. Pur prendendosela con Lynette, Tom la perdona perch\u00e9 l\u2019effetto placebo della moglie gli ha confermato di poter essere felice anche senza ricorrere ad alcun tipo di medicinale. Bree si sta sempre pi\u00f9 invaghendo di Keith, ma quando scopre che \u00e8 fidanzato con un'altra, Bree accetta l\u2019invito a uscire di Renee per rimettersi sul mercato ed accalappiare un uomo. In un locale, Bree e Renee incrociano Keith, appena mollato dalla sua ragazza, e Renee ne approfitta per provarci con lui, stimolando la gelosia di Bree, la quale rovina il loro appuntamento con un colpo basso. Renee promette quindi a Bree di vendicarsi. Gabrielle e Carlos firmano la rinuncia a intentare azioni legali contro la negligenza dell\u2019ospedale per lo scambio delle bambine, ma Gabrielle, non volendo vivere domandandosi in eterno chi possa essere la sua vera figlia, chiede a Bob di ingaggiare un investigatore privato per rintracciarla. Carlos, scoperto il tutto, s\u2019infuria con Gabrielle, poich\u00e9 sta rischiando di devastare la loro famiglia e quella dell\u2019altra bambina. \nLa borsa dei desideri.\nTrama.\nBeth s\u2019infastidisce alla scoperta che Paul abbia comperato la sua vecchia casa escludendola dalla decisione; inoltre, Paul incomincia a comportarsi in modo molto strano, tant\u2019\u00e8 che propone a Karen di venderle la sua casa fintanto che la donna \u00e8 ancora in buona salute, ma Karen rigetta indispettita la sua curiosa offerta. Nel frattempo, Lynette abusa fin troppo di Penny per occuparsi della piccola Paige, al punto tale che Penny, in una mattinata, porta la sorellina con s\u00e9 a scuola. La preside convoca Lynette, dicendole degli immani sforzi che Penny sta facendo per lei e Paige, cos\u00ec Lynette ringrazia la figlia e chiede a Tom di assumere una tata che possa aiutarla. Bree amplia la sua relazione con Keith, ma Renee, in ritorsione alla sua mossa sleale dell\u2019altra notte, manda all\u2019aria la loro serata invitando sua figlia Danielle e il nipote Benjamin a Wisteria Lane, mettendo dunque in vista il fatto che Bree sia nonna e meno giovane di Keith. Capito da Lynette il grande terrore di Renee, ovvero le persone di bassa statura, Bree riesce ad avere la sua rivalsa spaventandola con un suo amico nano. A questo punto, Bree e Renee stipulano una tregua, con Renee che lascia Bree frequentare tranquillamente Keith. Intanto, Gabrielle e Carlos conoscono la famiglia dei Sanchez, formata da Hector e Carmen Sanchez, genitori naturali di Juanita che finora hanno cresciuto la loro figlia, battezzata Grace. Gabrielle rivede subito i suoi tratti in Grace, vanitosa e altezzosa proprio come lei, perci\u00f2 le regala una borsa di lusso, ma Carmen, ferita nell\u2019orgoglio, la rifiuta. Quando poi i Sanchez visitano i Solis, Gabrielle dona di nascosto una sua collana a Grace. Il business di Maxine sta per espandersi a tutto il paese, e Susan trema all\u2019idea che Mike e i suoi amici possano scoprire delle sue attivit\u00e0 semipornografiche. Dopo aver addirittura strappato un pezzo di manifesto ritraente lei che stava per essere affisso in pieno centro, Susan decide di arrendersi, ma Maxine la persuade a raccogliere pi\u00f9 soldi intrattenendo chat private coi clienti. Tuttavia, un individuo misterioso riesce comunque a mettere le mani su un brandello dello striscione di Susan.\nScelte pericolose.\nTrama.\nLa relazione di Bree e Keith sale di livello, e i due arrivano a copulare fino a 6 volte al giorno. Bree, non avendo la stessa prestanza fisica e giovanile di Keith, \u00e8 estenuata dai lunghi rapporti sessuali cui \u00e8 assoggettata dal ragazzo, cos\u00ec, ad un certo punto, si sfoga con lui, e Keith accetta di andarci piano d\u2019ora in poi. Intanto, sboccia una nuova amicizia tra Gabrielle e Renee, accumunate sotto molti aspetti, tanto che, una sera, si confidano l\u2019un l\u2019altra dei segreti: Gabrielle si \u00e8 rifatta il naso, e Renee \u00e8 andata a letto con l\u2019avvocato divorzista di Doug a scopo di corruzione. Doug, tuttavia, si presenta a sorpresa da Renee professandosi pronto a ricominciare da capo e la lusinga con un anello. Memore del passato con Carlos che la riempiva continuamente di gioielli per comprarla, Gabrielle cerca di dissuadere Renee dal ritornare con Doug, ma Renee, seccata dalla sua ficcanasaggine, spiffera del suo intervento di chirurgia plastica a Lynette e Bree, perci\u00f2, in risposta, Gabrielle confessa a Doug della notte di sesso tra Renee e il suo avvocato, portando Gabrielle e Renee a venire alle mani. Malgrado Doug voglia comunque riprovarci con Renee, quest\u2019ultima gli risponde di no e si riappacifica con Gabrielle, ringraziandola di averle aperto gli occhi. Tom decide di chiamare in soccorso sua madre Allison per aiutare Lynette con Paige, ma Lynette non \u00e8 d'accordo con la filosofia di vita della suocera secondo cui le donne di casa debbano occuparsi dei propri uomini, cos\u00ec, in un primo momento la esenta dal suo incarico, ma poi ci ripensa. Nel frattempo, dopo essere stata licenziata da Maxine per aver interrotto una chat privata con un cliente, Susan \u00e8 a pezzi e non sa come procurarsi altri soldi, dato che ha gi\u00e0 speso ben 9000 dollari per far sparire i manifesti con la sua immagine. Lynette, al posto giusto e al momento giusto, copre Susan dicendo a Mike di essersi fatta prestare quella somma, poi scopre dell\u2019attivit\u00e0 alternativa dell\u2019amica. Pur essendo stata cacciata da Maxine, Susan acconsente ad incontrare online un cliente facoltoso, ma, una volta davanti al computer, Susan scopre con orrore che si tratta di Paul, il quale le lancia un ultimatum: o lei e Mike gli venderanno la loro casa, oppure lui render\u00e0 noto il suo sporco segreto.\nPaure.\nTrama.\nHalloween \u00e8 alle porte, e Renee organizza una festa alla quale invita tutto il vicinato. Bree visita l\u2019appartamento che Keith divide con la sua coinquilina, Mim\u00ec, la quale le assicura che tra lei e Keith non c\u2019\u00e8 che un rapporto d\u2019amicizia, ma Bree rinviene una lettera indirizzata a Keith da parte di un istituto di correzione. Preoccupata, Bree ne parla con Renee, che le comunica che Keith \u00e8 stato in prigione per aver picchiato un uomo che stava importunando la sua fidanzata di allora. Alla festa di Halloween, infatti, Keith quasi salta addosso ad un tizio che infastidiva Bree, ma, per non farlo sentire inferiore a lei, la donna lo rende partecipe dei suoi problemi di alcolismo. Nel frattempo, Gabrielle veste Juanita, Celia e Grace per \u201cDolcetto o scherzetto\u201d, ma Juanita diventa alquanto gelosa nell\u2019osservare Gabrielle dedicare tante attenzioni a Grace, e si chiede cos\u2019abbia la bambina in pi\u00f9 a lei. Lynette condivide con Tom le sue ansie circa la salute mentale di Allison, che sembra star manifestando i primi segnali di Alzheimer, ma Tom non le d\u00e0 ascolto, almeno fino alla notte di Halloween in cui Allison si perde per le strade di Wisteria Lane e schiaffeggia Lynette senza ragione. Tom decide, col cuore spezzato, di far ricoverare la madre in una casa di cura. Intanto, dopo il ricatto di Paul, Susan rivela tutta la verit\u00e0 a Mike sul suo lavoro per Maxine, ma, per evitare che Mike possa fare qualche pazzia, Susan cerca di sistemare le cose con Paul ingegnosamente, perci\u00f2 sfrutta il contratto d\u2019affitto in maniera pretestuosa per sfrattarlo entro 60 giorni da casa loro. Purtroppo, Paul replica alla mossa facendo circolare la voce sull\u2019indecente occupazione di Susan che giunge inevitabilmente all\u2019orecchio del preside della scuola in cui lavora, che la licenzia all\u2019istante, mentre Mike si vede costretto ad accettare quel suo impiego in Alaska per mantenere la famiglia. Perse le staffe, Susan irrompe come una furia da Paul e lo aggredisce con un bastone, ma sar\u00e0 poi Beth ad intimarle di uscire fuori di casa equipaggiata da una pistola. Finalmente, Beth si lascia andare e bacia per la prima volta Paul dal loro matrimonio.\nUmiliazioni.\nTrama.\nSusan \u00e8 sempre pi\u00f9 disperata dai suoi problemi economici, quindi si risolleva il morale accettando con entusiasmo una proposta di lavoro di Renee, che sta avviando un\u2019attivit\u00e0 di arredamenti per interni insieme a Lynette. Tuttavia, Susan scopre che il suo mestiere si limita a quello di tata a Paige, per il quale si sente profondamente degradata e umiliata, ma Lynette le far\u00e0 capire che, a differenza della sua crisi economica, la loro amicizia rimarr\u00e0 intatta. In pena verso Bob, depresso per la rottura con Lee, Gabrielle lo invita a cena, e Carlos ha modo di riconoscere molti punti di contatto con lui, cos\u00ec cominciano ad uscire insieme da amici, ma Lee instilla in Gabrielle il dubbio che Bob stia seducendo Carlos. Gabrielle proibisce dunque a Carlos di partire per un weekend con Bob, ma capisce da quest\u2019ultimo che la sua unica voglia \u00e8 quella di ritornare ad avere di nuovo una vita sociale, perci\u00f2 Gabrielle fa s\u00ec che Bob e Lee si riconcilino. Intanto, Bree entra in menopausa, ma nasconde la cosa a Keith per paura di come possa prenderla. Durante una cena di conoscenza coi genitori di Keith, Bree rimane a bocca aperta nell\u2019appurare che la madre del ragazzo \u00e8 proprio la sua dottoressa, che, con fare maligno, la porta a confessare. Anche se non pu\u00f2 avere figli di sangue da Bree, Keith opta per l\u2019adozione, ma Bree, essendo gi\u00e0 stata madre, non ha intenzione di rivivere ancora la stessa esperienza in nessun modo. Nel frattempo, Paul regala la sua vecchia casa appena ricomprata a Derek Yeager, un suo ex compagno di cella, il che innesca i primi sospetti di Beth sul complotto del marito, dunque, la donna riesce ad estorcere da Derek la verit\u00e0, che riguarda la vendetta che Paul ha in serbo per i suoi vicini. Dopo aver assicurato a Paul tutto il suo appoggio, per\u00f2, Beth si dirige in prigione per riportare quanto scoperto a sua madre: \u00e8 nientemeno che Felicia. \nOpportunit\u00e0.\nTrama.\nLe famiglie di Wisteria Lane si riuniscono per il giorno del Ringraziamento. Renee ospita in casa gli Scavo, Susan ed MJ, ma Susan si assenta di tanto in tanto per tranquillizzare la piccola Paige, che Lynette vuole abituare ad addormentarsi da sola. Susan non resiste ai pianti di Paige, e spiega a Lynette che, da quando Mike \u00e8 partito, gi\u00e0 lei ed MJ soffrono abbastanza per sentire le lacrime di qualcun altro. Nel frattempo, Gabrielle e Carlos invitano Hector, Carmen e Grace, quando Gabrielle viene accompagnata da Hector a prendere il dolce, ma, sfortunatamente, un\u2019infrazione con l\u2019auto li fa fermare dalla polizia, che scopre che Hector \u00e8 un clandestino e quindi destinato al rimpatrio forzato. Gabrielle riesce a persuadere Carmen a restare per un altro po' di tempo in casa sua con Grace, la quale, per\u00f2, \u00e8 in realt\u00e0 cittadina americana perch\u00e9 nata negli USA. Mary, madre di Keith, porge le sue scuse a Bree per il suo comportamento inappropriato e le racconta dei recenti problemi col marito Richard. Bree decide di invitare Mary e Richard alla sua cena intima con Keith, alla quale prenderanno parte anche Karen e Roy, sperando di risolvere le loro divergenze, ma il tutto termina drammaticamente, e Mary chiede il divorzio. Felicia, dal carcere, ordina a Beth di indurre Paul a confessare di aver assassinato sua sorella Martha, ma l\u2019uomo, anche nei suoi momenti di vulnerabilit\u00e0, ribadisce di essere innocente. Beth si autoconvince alla fine che la madre sia ossessionata da Paul, ma Felicia inveisce contro di lei e l\u2019accusa di essersi innamorata di un mostro.\nIl buon vicinato.\nTrama.\nSentendo Renee piangere nel giorno del suo compleanno, Susan decide di farle passare una bella serata fuori a cena, durante la quale Renee le dice di stare soffrendo ancora per essersi fatta scappare l\u2019uomo della sua vita 20 anni prima. Rincasata ubriaca, Renee ammette a Susan che l\u2019uomo in questione \u00e8 proprio Tom. Successivamente, Susan sorprende involontariamente Lynette e Tom mentre copulano e si congratula con Lynette per la \u201cdote\u201d di Tom, ma l\u2019amica sembra minimizzare, cos\u00ec Tom le urla contro di non perdere mai occasione per sminuirlo, alche Lynette gli precisa di non volerlo ulteriormente lodare, come gi\u00e0 fanno i loro vicini e amici, per non ricordarsi di non essere alla sua altezza. Intanto, Keith continua a prenotare in ristoranti di lusso per chiedere la mano di Bree, ma puntualmente viene interrotto da suo padre Richard, che dopo la separazione da Mary appare depresso e solitario. Bree cerca quindi di piazzare Richard con una sua vecchia conoscenza, ma la serata \u00e8 un totale disastro, specialmente quando la sorpresa di Keith per Bree sulla sua proposta viene rovinata. Nel frattempo, Gabrielle desidera che Grace resti da lei e Carlos, ma Carmen \u00e8 decisa a portare la bambina con s\u00e9 in giro per il Texas finch\u00e9 non trover\u00e0 una nuova sistemazione, perci\u00f2 Gabrielle fa una soffiata anonima al Centro Immigrazioni riguardo lo stato di clandestinit\u00e0 di Carmen. Tuttavia, Gabrielle se ne pente subito dopo, ed impersonifica Carmen al Centro Immigrazioni per dare il tempo alla donna e a Grace di fuggire. Carlos chiarisce l\u2019equivoco e Gabrielle viene rilasciata, ma, ora che hanno attirato l\u2019attenzione della polizia, Carmen ha una motivazione in pi\u00f9 per andarsene, dunque saluta Carlos e Gabrielle, per poi partire insieme a Grace, con grande tristezza di Gabrielle, che dice addio per un\u2019ultima volta alla sua figlia biologica. Paul, frattanto, illustra al quartiere il suo piano di aprire un centro di reinserimento sociale per ex detenuti, ragion per cui era interessato alla compravendita di molte case lungo la strada. Gli abitanti di Wisteria Lane discutono sull\u2019argomento durante una riunione, ma, nonostante ci siano tante opposizioni alla sua richiesta, a Paul serve solamente un'altra casa per poter avere la maggioranza dei voti e partire col suo progetto, e comincia quindi a rimorchiare i residenti pi\u00f9 in difficolt\u00e0 con proposte allettanti e inganni psicologici. Ne deriva uno scontro fra quelli fermamente intenzionati a non vendere e quelli in dubbio; Paul ha cos\u00ec raggiunto il suo scopo di mettere i cittadini di Wisteria Lane gli uni contro gli altri.\nRivolta di quartiere.\nTrama.\nPaul, convinto di avere la maggior quantit\u00e0 di voti per l\u2019apertura del suo centro dopo che Mitzi Kinsky lascia apparentemente Wisteria Lane, facendo credere di avergli ceduto la sua casa, viene acclamato dal sindaco di Fairview, che, per riscuotere pi\u00f9 votazioni alle prossime elezioni, decide di promuovere un\u2019inaugurazione in omaggio a Paul. Tuttavia, la vittoria di Paul non \u00e8 dovuta a Mitzi, bens\u00ec a Bob e Lee, che sono stati ingannati da Paul al fine di vendergli la loro casa adesso che tutti a Wisteria Lane li reputano dei traditori. Lynette organizza quindi una protesta assieme agli altri abitanti del quartiere per frenare l\u2019apertura dell\u2019istituto, mentre Tom viene avvertito da Susan di ci\u00f2 che ha scoperto su di lui e Renee, perci\u00f2 entrambi pensano di chiedere a Renee di traslocare per il bene di Lynette. Nel frattempo, su consiglio di Lynette, Gabrielle affronta la perdita di Grace scrivendo una lettera in cui esprime tutto il suo amore per lei, ma purtroppo Juanita legge casualmente il biglietto e capisce la verit\u00e0, cos\u00ec fugge di casa e si confonde tra la folla della manifestazione. Intanto, Bree rifiuta la proposta di matrimonio di Keith, non sentendosi ancora pronta, ma in compenso gli suggerisce di trasferirsi da lei. Quando Richard mette in testa al figlio che forse Bree non \u00e8 realmente innamorata di lui, Keith rompe con lei. Richard, accorso a confortare Bree, l\u2019aiuta a cacciare di casa un ex detenuto del centro di Paul, poi tenta di baciarla, ma Bree lo respinge ed avvisa Keith, che se la prende col padre pestandolo a botte. Keith viene per\u00f2 scambiato per un ex carcerato ed \u00e8 aggredito da un gruppetto di persone, ma Bree, nel tentativo di salvarlo, spara in aria un colpo di pistola che, in aggiunta al fatto che le persone a cui Lynette si era rivolta il giorno precedente per sedare il piano di Paul si rivelano dei pazzi reazionari che danno inizio ad un vero e proprio disastro, fa scoppiare il panico tra la massa, che si riversa su Wisteria Lane: Susan viene travolta dalla ressa, ma Tom e Renee riescono a soccorrerla; Bree medica le ferite di Keith, mentre Gabrielle e Carlos traggono in salvo Juanita, intrappolata nell\u2019auto di Bob e Lee, che, a loro volta, vengono salvati da Lynette, la quale si rende conto, grazie a Paul, che la causa scatenante di tutto non \u00e8 da attribuire agli ex detenuti, ma ai suoi stessi vicini di casa. In nottata, terminata ormai la catastrofica manifestazione, Paul contempla la riuscita del suo piano, quando improvvisamente uno sparo gli perfora la spalla, facendolo accasciare a terra.\nNemici.\nTrama.\nIl giorno dopo la barbarica rivolta di quartiere, Paul, sopravvissuto allo sparo, viene ricoverato all\u2019ospedale e la polizia comincia ad indagare sulla faccenda, ma non sar\u00e0 tanto semplice identificare il responsabile dal momento che chiunque a Wisteria Lane avrebbe avuto un motivo per avercela con Paul. Anche Susan viene trattenuta all\u2019ospedale, dove le \u00e8 stato asportato un rene gravemente danneggiato, ma, essendo l\u2019altro rene deformato, Susan urge di un trapianto, per il quale dovr\u00e0 attendere almeno dai 3 ai 5 anni, e nel frattempo dovr\u00e0 sottoporsi ad un ciclo di dialisi. Intanto, la terapeuta che segue Juanita, demoralizzata dalla scoperta di non essere la figlia naturale di Gabrielle e Carlos, comunica a questi ultimi che la sofferenza della bambina dipende dal fatto che si sente rimpiazzata da Grace, cos\u00ec la donna raccomanda alla coppia di eliminare ogni traccia di Grace dalla loro vita. Carlos \u00e8 molto rigido sulla decisione dell\u2019analista, ma Gabrielle non riesce a voltare pagina, perci\u00f2 commissiona una bambola con le fattezze di Grace cos\u00ec da possedere un suo ricordo personale senza che Carlos e Juanita se ne accorgano. Sopraffatta dal senso di colpa, Renee sputa il rospo con Lynette a proposito della sua scappatella occasionale con Tom di 20 anni prima. Come immaginato, Lynette s\u2019infuria, ma, anzich\u00e9 parlarne con Tom, preferisce vendicarsi attuandogli dei piccoli scherzi. Frattanto, Bree riceve la visita inaspettata di Orson, piantato in asso da Judy, la sua fisioterapista. Keith non manda gi\u00f9 la presenza di Orson in casa, cos\u00ec come Orson non capisce perch\u00e9 una donna tanto sofisticata quale Bree si sia fidanzata con un tipo talmente rozzo. Dopo una patetica scenata tra Orson e Keith, Bree cerca di convincere Judy a riaccogliere Orson, ma la fisioterapista le fa presente che \u00e8 stato in realt\u00e0 Orson a chiudere con lei poich\u00e9 ancora innamorato di Bree. Orson, per\u00f2, decide di mettersi da parte e abbandonare casa di Bree quando comprende che la ex moglie \u00e8 andata avanti con la sua vita. Dalla prigione, Felicia telefona Mike, appena rientrato a Fairview dall\u2019Alaska, per complimentarsi con lui di aver sparato a Paul, ma Mike dimostra di non saperne nulla. Nel contempo, gli investigatori informano Paul che Beth \u00e8 nientedimeno che la figlia di Felicia e che sarebbe proprio questo legame a renderla il sospettato numero uno nella sua indagine.\nSolitudine.\nTrama.\nJulie ritorna temporaneamente a Fairview per stare accanto a Susan e controllare se sia eventualmente capace di donarle un rene, ma inutilmente. In pi\u00f9, arrivano anche Sophie e Claire, rispettivamente madre e zia di Susan, ma Sophie afferma di non potersi sottoporre al test di compatibilit\u00e0 in quanto dovr\u00e0 partire per una crociera lunga 3 mesi. Delusa dal comportamento tanto egoista di Sophie, Susan scopre da Claire che la madre \u00e8 impossibilitata ad aiutarla per via del cancro che sta combattendo, infatti la crociera \u00e8 solo la scusa che va a raccontare per nascondere la sua malattia. Susan rispetta la volont\u00e0 di Sophie e finge di esserne all\u2019oscuro prima di salutarla e darle il suo in bocca al lupo per la \u201ccrociera\u201d. Intanto, attanagliata dal ricordo di Grace, Gabrielle deve reprimere le sue lacrime dinanzi a Carlos, ma trova un sospiro di sollievo ogni qualvolta prende tra le braccia la sua carissima bambola di porcellana, chiamata da lei \u201cPrincipessa Valerie\u201d. Tuttavia, quando Juanita e Celia la rompono, Gabrielle porta la Principessa Valerie in riparazione e decide di tenerla racchiusa lontano da occhi indiscreti. Lynette gioca una serie infinita di scherzi a Tom, fino a quando Renee non lo avverte che Lynette \u00e8 oramai a conoscenza della loro avventura. Tom spinge Lynette a tradirsi, ma la donna \u00e8 ancora frustrata per le sue bugie. Fortunatamente, Lynette riesce a capire di non dover mandare in fumo quanto lei e Tom hanno costruito faticosamente negli anni solamente per un episodio che non ha contato nulla. Nel frattempo, il Reverendo Sikes chiede umilmente a Bree di tendere la mano ad una povera anima in crisi: Beth. Bree tenta di inserire Beth nel suo gruppo di amiche, ma Susan, Lynette, Gabrielle e Renee non intendono averci niente a che fare perch\u00e9 sposata con Paul e per aver tacitamente approvato i piani del marito. Bree, per\u00f2, esorta le ragazze a cambiare atteggiamento, se non vogliono che Beth faccia la stessa fine di Mary Alice. Dopo che dei fiori anonimi vengono recapitati a casa di Bree, Beth trova dietro il cuscino del divano lo stesso modello della pistola usata per ferire Paul: mentre le casalinghe puntano il dito contro Beth, quest\u2019ultima controbatte accusando tutte loro di averla voluta incastrare. In serata, Bree scopre da Keith che non \u00e8 stato lui ad inviarle i fiori. Il fattorino che li ha consegnati alla porta di Bree rincasa nel suo appartamento, in cui si toglie capelli e barba finti: si tratta di Zach Young.\nRimpianti.\nTrama.\nSusan incomincia le sedute di dialisi, durante le quali cerca di stringere amicizia con lo scontroso Dick, contrario ad ogni tipo di socializzazione. Ben presto, per\u00f2, Susan percepisce della profonda tristezza di Dick, che non sa se prima o poi avr\u00e0 la fortuna nel ricevere la buona notizia di un donatore, cos\u00ec Susan gli cede la mano. Stella, madre di Lynette, annuncia alla figlia del suo imminente matrimonio con Frank, un anziano della casa di cura. Lynette si procura un incontro con Frank per conoscerlo, ma l\u2019uomo esibisce fin da subito il suo comportamento alquanto sgarbato, rude e razzista, cosa che a Lynette non va tanto a genio. Stella svela a Lynette che la vera ragione per cui intende sposare Frank \u00e8 per accaparrarsi il suo grosso patrimonio dopo la sua morte, ma, il giorno delle nozze, quando Lynette tenta di annullare il matrimonio, Stella aggiunge che, nonostante Frank sia difficile da apprezzare, ha bisogno di un motivo per vivere, adesso che \u00e8 all\u2019apice dei suoi giorni e le figlie sono indaffarate con le proprie vite. Lynette, quindi, acconsente al volere della madre. Intanto, una donna di nome Amber si presenta da Bree richiedendo di parlare con Keith, ma non appena scopre che Bree \u00e8 la sua fidanzata, Amber toglie il disturbo visibilmente preoccupata. Quella sera stessa, Bree riesce a strappare la verit\u00e0 a Keith in merito ad Amber senza effettivamente dirgli di averla incontrata: i due erano felicemente innamorati, fino a quando Amber non lo lasci\u00f2. Il giorno seguente, Bree si dirige da Amber, scoprendo che la ragazza \u00e8 madre di un bambino, Charlie, avuto dalla sua storia con Keith, il quale ignora completamente la sua esistenza. Quando capisce dell\u2019esigenza di Keith di voler diventare padre, Bree, spaventata all\u2019idea di poterlo perdere, mente ad Amber, riportandole falsamente che Keith non ha intenzione di crescere Charlie e offrendole un assegno di mantenimento. Karen, nel frattempo, si accorge dell\u2019attaccamento morboso di Gabrielle nei confronti della Principessa Valerie ed esterna le sue preoccupazioni con Carlos, che finalmente si capacita che la bambola \u00e8 l\u2019unico oggetto capace di far ricordare Grace a Gabrielle. Quest\u2019ultima, tuttavia, non ammette il suo evidente problema, finch\u00e9 una sera, mentre Gabrielle e Carlos sono fuori a cena, un ladro non ruba loro l\u2019auto con all\u2019interno la Principessa Valerie, scatenando la disperazione della povera Gabrielle. Frattanto, Renee caccia fuori il suo lato migliore per arredare la camera da letto di Jenny, figlioletta di 10 anni appena adottata da Bob e Lee, i quali ne rimangono molto colpiti, e Renee confessa di averla da sempre pianificata per la figlia che non ha mai avuto. Lee, allora, elegge Renee come figura femminile alla quale Jenny dovr\u00e0 far affidamento. Paul medita vendetta verso Beth per avergli nascosto di essere la figlia di Felicia, e programma dunque un\u2019escursione in baita per ucciderla, ma all\u2019ultimo secondo, gli agenti dell\u2019FBI mostrano a Paul la pistola usata nella sua sparatoria e ritrovata in casa di Bree: alla vista dell\u2019arma, Paul cambia idea e decide di non partire pi\u00f9 con Beth, perch\u00e9 la pistola \u00e8 la stessa che utilizz\u00f2 Mary Alice per suicidarsi, e l\u2019unico che avrebbe potuto servirsene \u00e8 suo figlio Zach.\nOmbre del passato.\nTrama.\nProprio quando si rammarica di dover attendere almeno 4 anni prima di poter ricevere un rene, Susan rincontra un suo vecchio compagno del liceo, Monroe, al quale espone la sua precaria situazione. Poco dopo, Susan viene informata dall\u2019ospedale che lo stesso Monroe ha accettato di donarle un suo rene. L\u2019entusiasmo di Susan sfiorisce quando, attraverso Renee e Lee, capisce che Monroe \u00e8 ossessionato da lei fin dal periodo della scuola e che il suo magnanimo gesto richieder\u00e0 altri servigi che lei non \u00e8 disposta a dargli, pertanto Susan gli spiega di non poterlo ripagare coi suoi termini, e Monroe, rinsavito, decide di rinunciare al trapianto e di fare un passo indietro. Intanto, su insistenza di Frank, Lynette pone casa sua il luogo dove realizzare una foto di famiglia, ma, durante lo scatto della fotografia, Frank spira sul divano del salotto. Tuttavia, Stella riesce a convincere Lynette a tenere il cadavere di Frank in casa per tutta la notte, poich\u00e9 il testamento dell\u2019uomo in cui Stella \u00e8 designata come unica erede entra in vigore solamente il giorno successivo. Lynette e Tom hanno cos\u00ec modo di riflettere su quanto un grosso patrimonio possa influire sulle relazioni interpersonali, e infatti, Stella, impossessatasi ora della fortuna di Frank, comincia a comportarsi proprio come il defunto marito. Nel frattempo, Bree d\u00e0 appuntamento ad Amber in una pizzeria per consegnarle un assegno circolare e farglielo riscuotere in banca, ma nel tempo in cui Bree resta da sola col piccolo Charlie al locale, compare improvvisamente anche Keith, che, ignaro dell\u2019identit\u00e0 del bambino, gioca allegramente con lui. Vedendolo felice, Bree decide infine di dire tutta la verit\u00e0 a Keith su Charlie. Dopo la perdita della Principessa Valerie, Gabrielle viene spronata da Carlos a seguire una psicologa per affrontare il suo dolore, ma Gabrielle inganna il marito assicurandogli di presenziare alle sedute, mentre invece coglie ogni occasione per rilassarsi alla spa o alle terme. Carlos, avendo scoperto il trabocchetto di Gabrielle, accompagna la moglie e le infonde il giusto coraggio per permetterle di aprirsi completamente con la terapeuta riguardo il doloroso capitolo della sua infanzia, nel quale Gabrielle venne molestata dal suo patrigno. Paul chiede a Mike se sappia dove si trovi Zach, che ritiene essere colui che gli ha sparato, e Mike, pur negandolo, visita il ragazzo nel suo lugubre appartamento da quattro soldi: Zach, difatti, ha sperperato la sua ricchezza in donne facili e gioco d\u2019azzardo, e adesso, essendo al verde, \u00e8 vittima di droghe pesanti; Zach conferma a Mike di essere effettivamente il colpevole nella sparatoria di Paul, giacch\u00e9 era assetato di vendetta alla scoperta che il padre fosse uscito di prigione malgrado le sue malefatte. Preoccupato per Zach, Mike avverte Paul ed insieme si coalizzano per cercare d\u2019aiutarlo a rimettersi in sesto.\nAndare via.\nTrama.\nGrazie alla scusa della dialisi, Susan ottiene numerosi vantaggi, tra cui l\u2019evitare una multa, saltare la fila al supermercato ed essere esentata dal suo ruolo di giurata ad un processo. Renee vorrebbe approfittare della malattia di Susan per riuscire a ricavare un tavolo in un ristorante di lusso, ma, dopo che il loro piano va in malora quando un uomo rinfaccia a Susan che ognuno vive con le proprie sofferenze senza sbandierarle ai quattro venti, Susan ha un mancamento e sviene. Lynette e Tom, stanchi di sottostare alle pretese di Porter e Preston, costringono i figli a cercarsi un appartamento ed un lavoro per diventare perfettamente autonomi, ma, in effetti, i gemelli trovano sistemazione proprio a casa di Karen e Roy, dove continuano ad essere trattati come ragazzi liberi. Inizialmente, Lynette contesta la decisione dei figli con Karen, la quale si dice contenta di averli in casa, ma poi organizza uno stratagemma per far s\u00ec che Karen li sfratti infuriata. Tornati all\u2019ovile, Porter e Preston vengono convinti da Lynette a doversi ormai adottare al loro stato di persone adulte e responsabili, sebbene Lynette ammetta di essere stata in parte colpevole per non aver mai voluto renderli indipendenti nel suo desiderio egoistico che restassero piccoli per sempre. Intanto, Keith, appresa la verit\u00e0 su Charlie da Bree, si gode gli ultimi giorni in sua compagnia prima della sua partenza insieme ad Amber per la Florida. Keith, sulle prime, propone a Bree di trasferirsi in Florida cos\u00ec da stare pi\u00f9 vicino a Charlie, ma Bree declina l\u2019invito, considerando che Wisteria Lane \u00e8 casa sua; tuttavia, Bree concede a Keith il via libera per partire da solo, pur sacrificando la loro relazione per quella tra l\u2019uomo e il figlio. Nel frattempo, su consulenza della sua psicologa, Gabrielle raggiunge la sua citt\u00e0 natale assieme a Carlos per tagliare definitivamente i ponti col suo passato, leggendo una lettera su tutte le cose orribili che ha dovuto passare di fronte alla lapide del patrigno che abus\u00f2 di lei. Contrariamente alle sue noiose aspettative, Gabrielle viene accolta al pari di una supermodella dai suoi vecchi concittadini, ma la sua visita di piacere ha breve durata quando s\u2019imbatte in suor Marta, la sua ex insegnante alla quale Gabrielle aveva confessato le molestie subite dal patrigno; piuttosto che denunciare o aiutare una Gabrielle ancora bambina, per\u00f2, suor Marta prefer\u00ec motivare la sua rivelazione dando la colpa alla fervida immaginazione di Gabrielle. Quest\u2019ultima, allora, abbandona il consiglio della terapeuta e si sfoga duramente contro la suora per non averle creduto, dopodich\u00e9 si lascia per sempre alle spalle la citt\u00e0 e quella parte buia della sua vita. Mike e Paul scortano Zach in una comunit\u00e0 di recupero, ma il ragazzo accusa Paul di essere l\u2019artefice della sua condizione e gli ricorda che mai nessuno potr\u00e0 amarlo sul serio. Rincasato, Paul fronteggia Beth una volta per tutte, dicendole di sapere della sua vera identit\u00e0, perci\u00f2 la caccia fuori di casa ignorando le suppliche della moglie. \nIl senso della vita.\nTrama.\nRenee cerca di colmare il vuoto che prova dentro di s\u00e9 pensando di ricorrere all\u2019adozione di un figlio, ma Lynette, per evidenziarle la sua poca attitudine verso i bambini, le \u201cpresta\u201d Paige una sera per farle fare pratica mentre lei e Tom escono fuori a cena. Al ristorante, per\u00f2, Lynette e Tom scorgono Renee in compagnia di un uomo, perci\u00f2 Lynette paga la cameriera alla quale Renee aveva chiesto di badare a Paige per spaventarla, poi, a scherzo finito, le palesa la sua delusione. Renee riesce a farsi perdonare per il suo gesto sconsiderato, e Lynette le suggerisce quindi di riempire la sua vita con le cose in cui eccelle di pi\u00f9. Gabrielle, intanto, gelosa dell\u2019abilit\u00e0 al violino di Jenny che mostrer\u00e0 al talent show scolastico, giura a Lee che Juanita la batter\u00e0 di sicuro, e cos\u00ec sprona la figlia ad allenarsi sodo con la sua passione per il tiptap. Poco prima dello spettacolo, Gabrielle osserva l\u2019impacciataggine di Juanita e riesce ad impedirle di esibirsi per sottrarla ad una figuraccia, ma in un secondo momento, Gabrielle arriva a capire, tramite Bob e Lee, di non doversi vergognare di Juanita, la quale, alla fine, d\u00e0 il massimo nella propria performance. La dottoressa riferisce a Susan che, se non verr\u00e0 trovato al pi\u00f9 presto un rene disponibile, rischia seriamente la vita, cos\u00ec la esorta ad assaporarsi ogni attimo. Susan chiede dunque a Mike di anticipare il loro nono anniversario e trascorrere la giornata nel bosco in cui avvenne il loro primo matrimonio. Purtroppo, la romantica gita viene rovinata da una serie di contrattempi, con Mike che s\u2019innervosisce perch\u00e9 sente che Susan sta mollando la sua battaglia, ma la donna lo rassicura di starci mettendo tutte le sue forze per sopravvivere e gustare il tempo che ancora le resta. Nel frattempo, Bree, appoggiata da Lynette e Gabrielle, espande la ricerca del possibile donatore di Susan all\u2019intera Wisteria Lane e combina un incontro tra i residenti del quartiere e il responsabile dei trapianti per chiarire qualsiasi delucidazione e prelevare loro dei campioni di sangue. Nei giorni a venire, Bree viene contatta dall\u2019ospedale, che le riporta di aver trovato ben due donatori compatibili, ossia Bree stessa e Beth. Quest\u2019ultima, oramai ripudiata sia da Paul, che da sua madre Felicia, desidera poter dare una mano a Susan per alleggerirsi la coscienza, cos\u00ec come vuol fare Bree, tuttora a pezzi per la rottura con Keith. Andando contro il parere discordante di Bree, Beth consegna i documenti firmati per il trapianto all\u2019ospedale, dove estrae dalla borsa il revolver di Mary Alice e si spara alla tempia tra lo sbigottimento dei presenti.\nCambiamenti.\nTrama.\nBeth \u00e8 morta cerebralmente, ma i medici la tengono in vita attaccata a dei macchinari per poter effettuare il trapianto di rene a Susan. Paul, tuttavia, si oppone perch\u00e9 non ritiene che Susan possa meritarsi un regalo tanto generoso da parte di Beth, con la quale Susan non ha mai voluto intrecciare una qualche parvenza di rapporto. Intanto, anche Wisteria Lane \u00e8 a lutto per Beth, e Gabrielle disapprova l\u2019ostinazione di Renee nel voler organizzare la sua solita Festa di Primavera, che potrebbe risultare fuori luogo ed insensibile date le circostanze. La sera del party, per\u00f2, Renee confida a Gabrielle che il suo atteggiamento a prima vista indelicato dipende dalla morte di sua madre, che, come Beth, si suicid\u00f2 lasciando il peso della sua scomparsa ai suoi cari. Compreso il punto di vista di Renee, Gabrielle accetta di unirsi alla festa. Nel frattempo, Tom riceve un\u2019interessante proposta di lavoro in una nuova azienda, ma non se la sente di pugnalare alle spalle Carlos, presso cui \u00e8 ancora dipendente. Lynette incoraggia il marito a farsi valere con Carlos, il quale, per tutta risposta, offre una promozione a Tom pur di non perderlo. Constatando che Tom non ha imparato a prendere posizione in tanti anni di carriera, Lynette ordisce un piano per fargli credere che Carlos sia un uomo spietato senza un minimo di empatia verso la sua amicizia con Tom, cos\u00ec quest\u2019ultimo accoglie la richiesta del nuovo lavoro, scoprendo solo dopo della congettura di Lynette. Seppur arrabbiato, Tom comincia ad affezionarsi ai possibili vantaggi che comporterebbe se fosse una persona pi\u00f9 ambiziosa. Dopo l\u2019ultima di Andrew, che \u00e8 stato trovato completamente ubriaco da Karen, Bree viene a conoscenza dal marito del figlio, Alex, che Andrew \u00e8 ultimamente vittima dell\u2019alcol. Bree, sapendo cosa vuol dire esserne dipendente, convince Andrew a partecipare ad una riunione degli alcolisti anonimi, che non va a finire troppo bene. Successivamente, Bree scopre che Alex, stufo della sua perdita di controllo, ha mollato Andrew, che adesso si ritrova senza lavoro e senza marito. Non avendo intenzione di commettere lo stesso errore di Beth, Bree s\u2019impone e promette ad Andrew di esserci per lui, qualsiasi cosa accada. Frattanto, Paul e Felicia depongono finalmente l\u2019ascia di guerra, poich\u00e9 la loro faida ha portato alla morte di Beth, cos\u00ec Paul implora Susan di rendere onore all\u2019ultima volont\u00e0 di Beth ed accettare il suo rene, mentre a Felicia viene riconosciuta la scarcerazione per motivi umanitari dovuti al suicidio della figlia, anche se, dopo la notizia, sul volto di Felicia appare un sorriso trionfante.\nUna serie fortunata.\nTrama.\nL\u2019intervento di Susan va a buon fine e la donna comincia a riprendersi. Susan visita poi il suo amico di dialisi Dick, le cui condizioni di salute si sono ulteriormente aggravate. Dick dice a Susan di essere stata molto fortunata, visto che ha saputo beccarsi rapidamente un nuovo rene, cos\u00ec la incita a tentare la fortuna. Pochi giorni dopo, Susan ritorna all\u2019ospedale, dove trova al posto di Dick suo nipote, che l\u2019avvisa del decesso dell\u2019uomo. Dick ha lasciato a Susan una fiche da 100 dollari, che Susan impiega per una partita al casin\u00f2 che le fa raggranellare ben 12.000 verdoni, ma la vincita getta Susan nello sconforto pi\u00f9 totale perch\u00e9 non capisce come mai lei sia stata cos\u00ec fortunata, diversamente da molte altre persone. Il nuovo e proficuo lavoro di Tom gli fa incassare 100.000 dollari, 10.000 dei quali regala a Lynette, che si d\u00e0 alla pazza gioia insieme a Renee in vari negozi d\u2019abbigliamento, ma Lynette si rende conto che la carica di Tom, per quanto beneficiaria possa essere, implica che il marito stia lontano da casa. Intanto, Andrew segue brillantemente il suo percorso da riabilitato agli alcolisti anonimi, tanto che decide di fare ammenda verso tutti coloro che ha ferito, ad iniziare con Carlos per aver accidentalmente ucciso sua madre Juanita circa 10 anni prima. Bree, per\u00f2, ha il terrore di come Carlos potrebbe reagire e dissuade Andrew dalla sua scelta. Quando poi scoprono che Carlos ed Andrew sono partiti per un\u2019escursione in montagna, Bree e Gabrielle si precipitano da loro e sorprendono Carlos pulire del sangue raffresco, facendo anelare l\u2019orribile pensata che l\u2019uomo abbia commesso una sciocchezza, ma Andrew rientra nello chalet proprio nel momento in cui Bree, disperata, confessa ogni cosa a Carlos, il quale abbandona la casetta furibondo dopo aver scoperto che, a parte Bree, anche Gabrielle sapeva la verit\u00e0. Bree, Gabrielle ed Andrew raggiungono Carlos alla cappella di sua madre, e Andrew, preso coraggio, discute con lui da uomo a uomo. Carlos, fortunatamente, riesce a perdonare Andrew perch\u00e9, all\u2019epoca dell\u2019incidente, era soltanto un ragazzino adolescente disturbato, mentre punisce l\u2019omert\u00e0 di Bree, che per tutto il tempo gli \u00e8 stata vicino come amica, chiudendo qualsiasi tipo di rapporto con lei ed esigendo da Gabrielle di fare lo stesso. Nel frattempo, Felicia, agli arresti domiciliari, si trasferisce in una delle case acquistate da Paul che per testamento apparteneva a sua figlia Beth. La presenza di Felicia a Wisteria Lane turba non poco Paul, che accetta di accompagnarla a spargere le ceneri di Beth lungo un lago, ma, a destinazione, Felicia d\u00e0 prova di voler stringere una tregua con Paul gettando via la pistola che Paul aveva portato in virt\u00f9 della poca fiducia che nutre per lei. Una volta ritornata a casa, tuttavia, Felicia contempla le vere ceneri di Beth che custodisce gelosamente in un vaso, sussurrando alla figlia morta che il suo scopo \u00e8 ancora quello di vendicarsi di Paul.\nFalse verit\u00e0.\nTrama.\nCome conseguenza alla sua operazione, Susan deve attendere 6 settimane prima di poter avere rapporti sessuali con Mike, ma nel frattempo viene perseguitata da sogni erotici su Paul. Il parere della sua dottoressa, che crede che ci\u00f2 abbia origine dal fatto che Susan si senta in debito con lui, preme Susan ad occuparsi di Paul, il quale appare trasandato e trascurato dalla morte di Beth. Malgrado si scontri con il dissenso di Mike, Susan decide comunque di aiutare Paul e lo esorta a ridiventare l\u2019uomo felice e allegro che era solito essere prima del suicidio di Mary Alice. Tom e Lynette vengono invitati ad un convegno esclusivo di lavoro, al quale presenziano anche Bob e Lee, ma Lynette e Lee, essendo solo dei parenti, sono raggruppati nella lista dei \u201cPi\u00f9 Uno\u201d, ci\u00f2 significa che non hanno accesso alla conferenza ma, in compenso, sono intrattenuti da attivit\u00e0 ricreative. Lynette, che fremeva nel presenziare al seminario, ruba quindi un vestito e il pass ad una donna per farsi passare per lei durante la riunione, ma l\u2019inganno \u00e8 presto svelato, e Tom si arrabbia con la moglie per la sua pessima figura. Renee precisa a Lynette che Tom \u00e8 ormai un uomo importante e di doversene fare una ragione se non vuole che ci vada di mezzo il loro matrimonio. Intanto, Gabrielle rincontra Bree a distanza di parecchio tempo da quando Carlos le ha proibito di frequentarla, ma loro amicizia \u00e8 troppo forte per venire spezzata, perci\u00f2 le due concordano di trascorrere il fine settimana insieme. Carlos, per\u00f2, inizia ad insospettirsi dopo aver trovato una fetta di torta di Bree in casa, e cos\u00ec chiede a Gabrielle di prepararne un'altra per dimostrargli di non aver visto Bree. Grazie alla complicit\u00e0 di Bree, Gabrielle riesce a superare la prova di Carlos, ma, il giorno della partenza, quest\u2019ultimo rinviene un capello rosso sulla giacca della moglie e scopre tutto, pertanto pone Gabrielle davanti ad una scelta: o lui o Bree. Gabrielle antepone Bree e trasloca in casa sua assieme a Juanita e Celia. Felicia bussa alla porta di Karen, rivelando una vecchia amicizia tra le due donne; infatti, un flashback ambientato la notte del presunto omicidio di Felicia mostra Karen darle la sua parola sul non dire niente a nessuno. Felicia ammette a Karen di essere la madre di Beth, inculcando nella sua mente che sia stato Paul a spingerla al suicidio, e Karen, dunque, offre il suo appoggio a Felicia in eventuali azioni ritorsive contro Paul.\nBuone azioni.\nTrama.\nTom ingaggia Lynette e Renee per arredare il suo ufficio, ma Lynette non apprezza la scelta di Tom che, secondo lei, non rispecchia il suo stile, cos\u00ec cambia tutto da cima a fondo. Renee, per\u00f2, badando pi\u00f9 al dover accontentare il cliente, stravolge il progetto di Lynette assecondando la richiesta di Tom, che ne rimane pi\u00f9 che compiaciuto, ma questo causa un nuovo punto di non contatto tra Lynette e Tom. Bree, che ospita in casa Gabrielle, Juanita e Celia, \u00e8 sconvolta dalla maleducazione delle bambine e dall\u2019atteggiamento di non curanza di Gabrielle, con la quale scommette che riuscir\u00e0 a raddrizzarle. Quando Carlos racconta a Juanita la dinamica della morte di sua nonna, la bambina fraintende e capisce erroneamente che sia stata Bree ad ucciderla, perci\u00f2 lei e Celia si comportano in maniera impeccabile per paura di ci\u00f2 che Bree potrebbe far loro. Una notte, Juanita e Celia, credendo che Bree voglia fargli del male, telefonano terrorizzate alla polizia ed immediatamente sopraggiunge sul posto il detective Chuck Vance, che si sta occupando della libert\u00e0 vigilata di Felicia. Carlos mette la situazione a posto, ma Bree, a questo punto, ritiene giusto che Gabrielle debba tornare a casa con lui e le figlie, anche se la loro amicizia verr\u00e0 condannata. Intanto, Susan scopre tutto su Felicia, ma Paul la rassicura che tra loro \u00e8 acqua passata. Tuttavia, Felicia si avvicina a Susan per manomettere il cibo che la donna prepara quotidianamente a Paul e contaminarlo con del veleno ad azione lenta per vederlo morire a poco a poco. Mike, poi, comunica felicemente a Susan che i loro conti si sono sistemati e che possono ritornare a vivere in tranquillit\u00e0 a Wisteria Lane, ma dopo che Susan gliene parla, Paul la manda via, accusandola di averlo riempito di attenzioni solamente per sbatterlo fuori di casa. Subito dopo, Paul ha una crisi cardiaca provocata dall\u2019avvelenamento di Felicia.\nMomenti di paura.\nTrama.\nIn seguito al suo attacco cardiaco, Paul viene ricoverato in ospedale, ma il dottore ipotizza che la colpa del suo malessere sia riconducibile allo stress, non senza escludere che possa trattarsi anche di avvelenamento. Insospettito da quest\u2019ultima opinione del medico, Paul intuisce che alla base del suo disturbo ci sia il cibo di Susan e ne ha la conferma quando fa analizzare una sua porzione. Paul la rimprovera quindi di aver cercato di ucciderlo col veleno, ma Susan, deducendo che sia tutta opera di Felicia, piomba ad una festa nella scuola in cui lavorava, e dove spera di essere reintegrata, per richiamare l\u2019attenzione degli ospiti sui biscotti che ha preparato, anch\u2019essi avvelenati da Felicia. Susan viene poi denunciata da Paul e arrestata. Intanto, Tom sorprende la sua famiglia comprando dei biglietti aerei per una lussuosa vacanza alle Hawaii, ma Lynette, che ha sempre avuto a cuore l\u2019organizzazione dei loro viaggi, non digerisce la cosa, e tra i due scoppia una battaglia per ingraziarsi i figli con proposte allettanti, finendo ancora per litigare animatamente. Lynette e Tom decidono quindi di partire per un weekend da soli per chiarire le loro recenti divergenze e non compromettere il matrimonio che li accomuna. Nel frattempo, Bree acconsente all\u2019invito a uscire del detective Vance, ma Renee scava sul suo passato e scopre che l\u2019uomo \u00e8 ancora sposato. Bree gli rinfaccia quanto sgradevole sia frequentare un'altra donna quando si \u00e8 sposati, nonostante nel suo caso stia avvenendo un divorzio, mentre Chuck le dimostra di aver sbirciato sul suo fascicolo e appreso molte cose sulla sua persona, perci\u00f2 Bree, profondamente offesa, annulla l\u2019appuntamento nel bel mezzo dell\u2019uscita. Sulla via del ritorno, Chuck ferma una prostituta a cui lascia credere che Bree fosse nella sua stessa situazione da giovane, ma che con forza e intraprendenza sia riuscita a farsi strada, per ispirarla. Il giorno seguente, Bree va a trovare Chuck alla centrale ed insieme fissano il loro prossimo appuntamento, dimenticandosi dei rispettivi affari personali. Juanita resta segnata dalla visione di un film dell\u2019orrore e continua a farneticare circa la presenza di un uomo spaventoso accampato nel giardino di casa, perci\u00f2 Gabrielle allestisce un pigiama party proprio nel giardino per comprovarle che \u00e8 tutta finzione. Con l\u2019aiuto di Lee, il piano sortisce i suoi effetti, ma Gabrielle non si accorge che esiste effettivamente un uomo sconosciuto e dall\u2019aria misteriosa che sembra essere interessato a lei.\nDifesa personale.\nTrama.\nLynette e Tom passano il weekend in un B&amp;B per risolvere i loro dubbi, ma ogni occasione \u00e8 buona per tediare una coppia di giovani conosciuta sul posto, a riprova del fatto che non riescono a stare pi\u00f9 da soli senza discutere: Lynette \u00e8 esasperata perch\u00e9, dopo tutto ci\u00f2 che hanno superato in passato, adesso sono impantanati in una situazione ambigua; Tom, invece, sostiene che l\u2019ebbrezza del loro matrimonio sia sfumata. Bree espande la propria relazione con Chuck, fino a quando Lee non instilla in lei il sospetto che l\u2019uomo sia omosessuale, poich\u00e9 visto da lui in un locale gay. Bree trova qualche risposta alle sue perplessit\u00e0 presso la centrale di polizia, dove viene a scoprire che Chuck si \u00e8 lasciato in brutti rapporti con un suo ex collega. Per smascherarlo, Bree porta Chuck nel locale di cui parlava Lee, ma Chuck afferma di aver solamente svolto un\u2019indagine sotto copertura e che la sua amicizia col suo vecchio partner s\u2019interruppe quando cap\u00ec della relazione che aveva con sua moglie. Oramai priva di qualsiasi incertezza, Bree si abbandona tra le braccia di Chuck. Nel frattempo, Gabrielle avverte di essere pedinata dallo sconosciuto appostato fuori casa sua, cos\u00ec, imbeccata da Bree, prende lezioni ad un poligono di tiro per conseguire il porto d\u2019armi con cui potersi difendere. Al supermercato, Gabrielle incrocia il suo stalker e, attraverso le telecamere di sicurezza, concepisce orripilata che \u00e8 nientepopodimeno che il suo patrigno ritenuto morto. Susan, frattanto, viene interrogata sull\u2019avvelenamento di Paul, ma Mike riesce a fornirle una sorta di scusante dicendo che Felicia gli telefon\u00f2 dalla prigione per incaricarlo di uccidere Paul in cambio di soldi. Dopo che Mike mette in guardia Paul su Felicia, Susan viene scagionata, mentre Felicia, contattata dal distretto, pianifica di scappare da Wisteria Lane, non prima per\u00f2 di aver avuto la sua rivalsa su Paul; prima che Paul possa andarsene dal quartiere, avendo restituito le chiavi della casa a Susan e Mike, Felicia lo tramortisce ed imbavaglia ad una sedia iniettandogli del veleno che lo uccider\u00e0 lentamente, poi riesce ad estorcergli la confessione sulla sua colpevolezza nell\u2019omicidio della sorella Martha. Susan, rientrata casualmente nell\u2019abitazione, assiste alla scena e telefona la polizia, ma Felicia, accortasi di un suo inganno, l\u2019aggredisce; Paul, liberatosi, si frappone tra le due ed \u00e8 sul punto di ammazzare Felicia proprio come fece con Martha, ma le parole di stima e fiducia di Susan fanno in modo che Paul si fermi per dare a Felicia il tempo di mettersi in fuga portando con s\u00e9 le ceneri di Beth. Paul, intenzionato a cambiare in meglio, si dichiara finalmente colpevole nella morte di Martha all\u2019arrivo della polizia, intanto che Felicia, mentre \u00e8 in viaggio verso l\u2019ignoto gongolando di essere riuscita a farla franca, sbanda con l\u2019auto nel tentativo di raccogliere le ceneri di Beth cosparse in giro per la vettura, sbatte frontalmente contro un camion e muore.\nSerata da ricordare.\nLynette, Bree, Gabrielle e Renee indicono una serata speciale a tappe in onore del ritorno di Susan e Mike a Wisteria Lane, durante la quale ogni pietanza verr\u00e0 servita nelle rispettive case. Gabrielle prende in mano le redini della situazione e si lascia seguire dal suo patrigno Alejandro in una foresta fuori citt\u00e0, dove gli punta contro la sua pistola, intimandogli di sparire per sempre dalla sua vita. La sera della festa ha inizio a casa di Renee, la quale scopre da Bob e Lee dell\u2019imminente nuovo matrimonio del suo ex marito Doug, cos\u00ec Renee, afflitta, si ubriaca e attacca momentaneamente bottone con uno dei suoi addetti al catering. Lynette trova in casa Tom, che lei pensava si fosse trasferito in un appartamento vicino alla sua azienda di lavoro dopo il loro ritorno dal disastroso weekend, ed entrambi, seppur a malincuore, non vedono altra soluzione se non quella di separarsi, ma aspettano prima di rendere pubblica la notizia, anche se Lynette, in un momento di tristezza, si sfoga con Renee. Bree e Chuck sono impazienti di consumare il loro primo rapporto sessuale, che viene ripetutamente rimandato in quanto Chuck attende di essere divorziato da sua moglie Doreen. Bree decide di comperare quanti pi\u00f9 capi d\u2019abbigliamento possibili nel negozio gestito da Doreen per ridarle il buon umore con cui spera che acceleri il divorzio, ma quando capisce che Bree \u00e8 la nuova fiamma di Chuck, Doreen la tira per le lunghe ed impone delle dure condizioni che alla fine Chuck accoglie per amore di Bree. I due corrono subito a copulare a casa di Bree, ma gli ospiti della festa quasi li colgono sul fatto in una scena alquanto comica. Nel frattempo, mentre ultima i preparativi del dessert in casa, Gabrielle s\u2019imbatte ancora una volta in Alejandro, che le fa credere di essere in possesso della sua pistola e che non mostra alcun segno di rimorso per quello che le ha fatto, anzi, incolpa lei dei suoi abusi. Gabrielle, spaventata a morte, non riesce a reagire ad Alejandro, che sta per violentarla, quando Carlos, di ritorno dal lavoro, non colpisce violentemente l\u2019uomo con un candelabro, uccidendolo sul colpo. Proprio in quel frangente, Susan, Lynette e Bree entrano in casa e capiscono ci\u00f2 che si \u00e8 appena verificato, ma Bree proibisce a Carlos di costituirsi per l\u2019omicidio di Alejandro dato che l\u2019uomo non era davvero armato della pistola di Gabrielle e che quest\u2019ultima non ha mai denunciato il patrigno per le molestie, perci\u00f2 le casalinghe aiutano Carlos a pulire il sangue e a nascondere il cadavere nella cassapanca del soggiorno poco prima dell\u2019arrivo degli altri invitati alla festa; in tal modo, Bree ottiene il perdono di Carlos e il loro segreto sembra essere apparentemente al sicuro... per ora."}
{"id": "3133570", "revid": "287204", "url": "https://it.wikipedia.org/wiki?curid=3133570", "title": "Schwaara", "text": "Schwaara \u00e8 un comune di 147 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di Am Brahmetal."}
{"id": "3133571", "revid": "287204", "url": "https://it.wikipedia.org/wiki?curid=3133571", "title": "Volkswagenwerk Zwickau", "text": "Il Volkswagenwerk Zwickau (in passato chiamato anche \"Volkswagenwerk Mosel bei Zwickau\") \u00e8 uno stabilimento per la produzione di automobili. Si trova vicino a Mosel, un rione di Zwickau. La prima pietra fu posata il 26 settembre 1990.\nStoria.\nLa regione attorno a Zwickau viene anche chiamata la \"culla dell'industria automobilistica in Sassonia\". Horch (dal 1904) e Audi (dal 1909) ebbero stabilimenti a Zwickau, e proprio a Mosel fu prodotta la Trabant 1.1 fino al 1991. In quest'area la Volkswagen avvi\u00f2 la produzione in serie della Volkswagen Polo II il 21 maggio 1990. Volkswagen decise di costruire uno stabilimento in Sassonia come prima grande azienda della Germania Ovest. Le ragioni erano varie: non solo la tradizione, ma anche un joint venture con il \"VEB IFA-Kraftfahrzeugkombinat\", l'azienda statale della Repubblica Democratica Tedesca.\nA Zwickau oggi si producuno la Volkswagen Golf e la Volkswagen Passat. Nel 2007, circa 6.200 impiegati hanno prodotto 277.000 automobili. Inoltre vengono prodotte le carrozzerie per la Volkswagen Phaeton e per la Bentley, che poi vengono spedite rispettivamente alla Automobilmanufaktur Dresden e al Regno Unito."}
{"id": "3133573", "revid": "88740", "url": "https://it.wikipedia.org/wiki?curid=3133573", "title": "Auma", "text": "Auma \u00e8 una frazione del comune tedesco di Auma-Weidatal, in Turingia.\nStoria.\nAuma costitu\u00ec un comune autonomo con status di citt\u00e0 fino al 1\u00ba dicembre 2011."}
{"id": "3133575", "revid": "1305772", "url": "https://it.wikipedia.org/wiki?curid=3133575", "title": "Museo della patata", "text": ""}
{"id": "3133580", "revid": "88740", "url": "https://it.wikipedia.org/wiki?curid=3133580", "title": "G\u00f6hren-D\u00f6hlen", "text": "G\u00f6hren-D\u00f6hlen \u00e8 un comune tedesco soppresso, il cui territorio \u00e8 stato unito il 1\u00ba dicembre 2011 al comune di Auma-Weidatal, in Turingia."}
{"id": "3133582", "revid": "88740", "url": "https://it.wikipedia.org/wiki?curid=3133582", "title": "Merkendorf (Zeulenroda-Triebes)", "text": "Merkendorf \u00e8 una frazione del comune tedesco di Zeulenroda-Triebes, in Turingia.\nStoria.\nMerkendorf costitu\u00ec un comune autonomo fino al 1\u00ba dicembre 2011."}
{"id": "3133584", "revid": "88740", "url": "https://it.wikipedia.org/wiki?curid=3133584", "title": "Silberfeld", "text": "Silberfeld \u00e8 una frazione del comune tedesco di Zeulenroda-Triebes, in Turingia.\nStoria.\nSilberfeld costitu\u00ec un comune autonomo fino al 1\u00ba dicembre 2011."}
{"id": "3133586", "revid": "88740", "url": "https://it.wikipedia.org/wiki?curid=3133586", "title": "Staitz", "text": "Staitz \u00e8 una frazione del comune tedesco di Auma-Weidatal, in Turingia.\nStoria.\nStaitz costitu\u00ec un comune autonomo fino al 1\u00ba dicembre 2011."}
{"id": "3133599", "revid": "88740", "url": "https://it.wikipedia.org/wiki?curid=3133599", "title": "Wiebelsdorf", "text": "Wiebelsdorf \u00e8 una frazione del comune tedesco di Auma-Weidatal, in Turingia.\nStoria.\nWiebelsdorf costitu\u00ec un comune autonomo fino al 1\u00ba dicembre 2011."}
{"id": "3133600", "revid": "88740", "url": "https://it.wikipedia.org/wiki?curid=3133600", "title": "Zadelsdorf", "text": "Zadelsdorf \u00e8 una frazione del comune tedesco di Zeulenroda-Triebes, in Turingia.\nStoria.\nZadelsdorf costitu\u00ec un comune autonomo fino al 1\u00ba dicembre 2011."}
{"id": "3133601", "revid": "1442080", "url": "https://it.wikipedia.org/wiki?curid=3133601", "title": "BCR Open Romania 2010 - Singolare", "text": "Il singolare del BCR Open Romania 2010 \u00e8 stato un torneo di tennis facente parte dell'ATP World Tour 2010.\nAlbert Monta\u00f1\u00e9s era il detentore del titolo, ma \u00e8 stato sconfitto in semifinale da Juan Ignacio Chela, che ha poi vinto il titolo battendo in finale Pablo And\u00fajar per 7-5, 6-1.\nTeste di serie.\nLe prime quattro teste di serie hanno ricevuto un bye per il secondo turno"}
{"id": "3133609", "revid": "110157", "url": "https://it.wikipedia.org/wiki?curid=3133609", "title": "Braunichswalde", "text": "Braunichswalde \u00e8 un comune di 645 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di L\u00e4ndereck."}
{"id": "3133611", "revid": "287204", "url": "https://it.wikipedia.org/wiki?curid=3133611", "title": "Endsch\u00fctz", "text": "Endsch\u00fctz \u00e8 un comune di 359 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di L\u00e4ndereck."}
{"id": "3133612", "revid": "287204", "url": "https://it.wikipedia.org/wiki?curid=3133612", "title": "Gauern", "text": "Gauern \u00e8 un comune di 132 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di L\u00e4ndereck."}
{"id": "3133613", "revid": "287204", "url": "https://it.wikipedia.org/wiki?curid=3133613", "title": "Hilbersdorf (Turingia)", "text": "Hilbersdorf \u00e8 un comune di 225 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di L\u00e4ndereck."}
{"id": "3133614", "revid": "110157", "url": "https://it.wikipedia.org/wiki?curid=3133614", "title": "Kauern", "text": "Kauern \u00e8 un comune di 447 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di L\u00e4ndereck."}
{"id": "3133616", "revid": "116057225", "url": "https://it.wikipedia.org/wiki?curid=3133616", "title": "Linda bei Weida", "text": "Linda bei Weida \u00e8 un comune di abitanti della Turingia, in Germania.\nAppartiene al circondario di Greiz ed \u00e8 amministrato dalla Verwaltungsgemeinschaft L\u00e4ndereck.\nGeografia antropica.\nIl comune \u00e8 suddiviso nelle frazioni (\"Ortsteil\") di Linda e Pohlen."}
{"id": "3133621", "revid": "287204", "url": "https://it.wikipedia.org/wiki?curid=3133621", "title": "Paitzdorf", "text": "Paitzdorf \u00e8 un comune di 398 abitanti della Turingia, in Germania.\nAppartiene al circondario (\"Landkreis\") di Greiz (targa GRZ) ed \u00e8 parte della comunit\u00e0 amministrativa (\"Verwaltungsgemeinschaft\") di L\u00e4ndereck."}
{"id": "3133623", "revid": "123853188", "url": "https://it.wikipedia.org/wiki?curid=3133623", "title": "Manuela Morabito", "text": "Biografia.\nAttiva sul grande schermo dalla fine degli anni ottanta \u00e8 stata protagonista di diverse pellicole di Pupi Avati, con il quale, a partire da \"La seconda notte di nozze\" del 2005 ad oggi, ha stabilito un sodalizio professionale di 6 film. Ha lavorato anche nella pellicola \"Per non dimenticarti\", primo lungometraggio della figlia di Avati, Mariantonia.\nHa interpretato diversi ruoli televisivi, tra cui \"I ragazzi del muretto\" (1991) e \"Il maresciallo Rocca\" (1996), e sei episodi de \"La stagione dei delitti\" (2007). \u00c8 attiva anche in teatro."}
{"id": "3133624", "revid": "122871", "url": "https://it.wikipedia.org/wiki?curid=3133624", "title": "Microsoft Z80 Card", "text": ""}
{"id": "3133635", "revid": "767487", "url": "https://it.wikipedia.org/wiki?curid=3133635", "title": "Il vento dell'Amnesia", "text": " \u00e8 un film d'animazione del 1990 diretto da Kazuo Yamazaki.\nAnime prodotto dallo studio Madhouse, il cui soggetto \u00e8 tratto dal romanzo \"Kaze no namae wa amunejia\" di Hideyuki Kikuchi.\nTrama.\nIn un futuro prossimo la tecnologia ha fatto enormi progressi e i mali che hanno da sempre afflitto il mondo sembrano ormai superati. Improvvisamente per\u00f2 sulla Terra comincia a soffiare uno strano vento, che ha l'effetto di cancellare ogni ricordo da tutti gli esseri umani, facendoli regredire allo stato primitivo. Gli uomini sono circondati da macchine meravigliose che per\u00f2 non sono pi\u00f9 in grado di far funzionare e non sono neppure in grado di comunicare tra loro perch\u00e9 hanno dimenticato anche il linguaggio.\nDistribuzione.\nDoppiaggio.\nL'edizione italiana \u00e8 a cura di Granata Press ed \u00e8 stata eseguita presso lo studio Car Cine TV sotto la direzione di Fabrizio Mazzotta che ha curato anche i dialoghi italiani."}
{"id": "3133636", "revid": "1719883", "url": "https://it.wikipedia.org/wiki?curid=3133636", "title": "Sacrificio di No\u00e8", "text": "Il Sacrificio di No\u00e8 \u00e8 un affresco (170x260 cm) di Michelangelo Buonarroti, databile al 1508-1510 circa e facente parte della decorazione della volta della Cappella Sistina, nei Musei Vaticani a Roma, commissionata da Giulio II.\nStoria.\nNel dipingere la volta, Michelangelo procedette dalle campate vicino alla porta d'ingresso, quella usata durante i solenni ingressi in cappella del pontefice e del suo seguito, fino alla campata sopra l'altare. Gli affreschi vennero eseguiti in due met\u00e0, divise all'altezza della transenna nella sua posizione originale, pi\u00f9 o meno sopra la \"Creazione di Eva\". Ci\u00f2 fu necessario poich\u00e9 il ponteggio copriva solo met\u00e0 della cappella e dovette essere smontato e rimontato dall'altra parte tra una fase e l'altra. Il \"Sacrificio di No\u00e8\" (Genesi ) fa quindi parte del primo blocco.\nIl \"Sacrificio\" venne dipinto in dodici \"giornate\" di affresco.\nNel 1568 una parte dell'intonaco di questa scena si distacc\u00f2, rendendo necessario un reintegro che venne fatto da Domenico Carnevali: si notano infatti le figure a sinistra pi\u00f9 scure, testimoniando il processo di annerimento gi\u00e0 avviato nella seconda met\u00e0 del Cinquecento. Nel reintegro l'artista fu abbastanza fedele all'originale, probabilmente perch\u00e9 pot\u00e9 fare dei rilievi prima che i frammenti pericolanti si staccassero o venissero staccati.\nDescrizione e stile.\nIl \"Sacrificio di No\u00e8\" fa parte delle nove \"Storie della Genesi\", in particolare \u00e8 la terz'ultima della serie, la prima delle tre \"Storie di No\u00e8\", sebbene esso dovrebbe seguire, e non precedere, la scena successiva del \"Diluvio Universale\". Ci\u00f2 \u00e8 forse legato a motivi di lettura simbolica delle scene, ma pi\u00f9 probabilmente fu innanzitutto legata al desiderio di riservare al Diluvio uno dei riquadri maggiori. \nQueste scene andavano a comporre un mosaico delle storie dell'umanit\u00e0 \"ante legem\", prima cio\u00e8 di Mos\u00e8 (le cui storie si trovano nei riquadri alle pareti opera di artisti quattrocenteschi). Ciascuna di queste scene della Genesi aveva inoltre una lettura a ritroso legata alla prefigurazione della Settimana Santa, le cui solenni celebrazioni avevano luogo nella cappella e prevedevano una processione che dall'ingresso cerimoniale arrivava all'altare. \nLa scena mostra il sacrificio che No\u00e8 comp\u00ec dopo essersi salvato con l'arca dal diluvio, riappacificandosi con Dio: si tratta di un momento fondamentale nelle storie della Salvezza, poich\u00e9 dai discendenti di No\u00e8 verranno le generazioni che condurranno il popolo d'Israele fino alla liberazione dalla schiavit\u00f9 e alla venuta di Cristo. \nL'affresco, dalla composizione nitida e piuttosto ordinata, riprende lo schema dei rilievi antichi (\"Suovetaurilia\"), con il sacrificio al centro verso cui convergono gli inservienti con gli animali al seguito: due arieti, un toro, due cavalli, addirittura un elefante, appena visibili sullo sfondo. Il patriarca indossa la stessa tunica rossa che si vede anche nella scena di fondo dell\"'Ebbrezza di No\u00e8\". A destra si vede l'anziana moglie di profilo, forse opera dei collaboratori, per i contorni pi\u00f9 rigidi e un modellato pi\u00f9 sommario. Stesso discorso vale per la giovane a sinistra vestita di verde, che sta aiutando ad accendere il fuoco sull'ara con una torcia e si protegge il volto con una mano: si tratta di una citazione di un sarcofago romano con la storia di Melagro. \nIn primo piano si vedono un ragazzo che porta una fascina di legna da ardere e un giovane che, seduto nudo su un ariete appena sgozzato, sta prendendo dalle mani di un altro le interiora di un animale per vaticinare. Un altro giovane invece, pure nudo, \u00e8 di spalle con la testa rivolta all'apertura col fuoco dentro l'altare, per controllarlo come se fosse una fornace e forse soffiarci per aizzarlo.\nIgnudi e medaglioni.\nLa scena \u00e8 inserita in uno dei riquadri minori della volta, incorniciati da paramenti architettonici su cui sono affacciate due coppie di \"Ignudi\" e due medaglioni. Essi siedono su plinti che, a differenza della cornice superiore dei troni dei \"Veggenti\", non sono scorciati dal basso, assecondando l'andamento curvilineo della volta. \nGli Ignudi sostengono festoni con foglie di quercia, allusive allo stemma dei Della Rovere, e dei nastri che reggono i medaglioni che simulano l'effetto del bronzo, con un uso dell'ocra e della terra bruciata di Siena come toni medi, il tratteggio nero a tempera per le ombre e l'oro zecchino per le lumeggiature, applicato a secco tramite un mordente a base di resine naturali. Essi rappresentano scene bibliche, in particolare la \"Distruzione del simulacro del dio Baal\" e l'\"Uccisione di Uria\" (diametro circa 135 cm ciascuno).\nGli Ignudi invece sono forse figure angeliche. In queste due coppie venne usata una maggiore scioltezza rispetto alla prima campata, quella vicino alla porta cerimoniale, con effetti di simmetria meno stringenti: se le gambe sono spesso simmetriche, il busto \u00e8 ora rivolto frontale ora di schiena, secondo lo schema del \"contrapposto\", questo si vede bene nella coppia di sinistra, sopra la \"Sibilla Eritrea\", infatti reggono il nastro del medaglione con i due bracci destri, ora in primo piano, ora dietro, mentre l'altra coppia, sopra \"Isaia\" \u00e8 pi\u00f9 variata: uno dei giovani distende il braccio in primo piano, l'altro lo piega sopra la testa."}
{"id": "3133637", "revid": "81195", "url": "https://it.wikipedia.org/wiki?curid=3133637", "title": "PROX", "text": "PROX \u00e8 un termine specialistico della tecnica delle pile a combustibile. L'acronimo sta per l'inglese \"PReferential OXidation\", cio\u00e8 un'ossidazione preferenziale di una sostanza per lo pi\u00f9 gassosa su un catalizzatore.\nEsempio del monossido di carbonio.\nL'ossidazione catalica, preferenziale da monossido di carbonio (CO) ad anidride carbonica (CO2) avviene in presenza di un catalizzatore eterogeneo su un supporto ceramico. Come catalizzatori trovano impiego metalli nobili come platino, platino/ferro, platino/rutenio, nanoparticelle di oro e catalizzatori di nuovo tipo all'ossido misto di rame/cerio. Questa reazione \u00e8 oggetto dell'attuale ricerca sulle pile a combustibile. Durante la produzione di idrogeno si sviluppa monossido di carbonio. L'idrogeno contaminato con CO riduce l'efficienza energetica durante la reazione nella pila a combustibile H2/O2, perch\u00e9 il CO \u00e8 adsorbito nell'anodo di platino. La \"PROX\" \u00e8 impiegata per abbassare il CO dopo la reazione di spostamento del gas d'acqua da una concentrazione intorno allo 0,5\u20131,5 % del gas combustibile a valori il pi\u00f9 possibile acritici (PEMFC &lt; 10 ppm).\nUna selettivit\u00e0 del 100% tuttavia nelle reazioni chimiche non \u00e8 mai possibile. La selettivit\u00e0 S descrive la\nmisura nelle reazioni collaterali. La corrispondente reazione competitiva \u00e8 l'ossidazione da idrogeno \nInconveniente di questa tecnologia \u00e8 la fortissima reazione esotermica, una finestra di temperatura molto stretta per le condizioni di funzionamento (circa 50 Kelvin) e una perdita di idrogeno di circa un punto percentuale. \u00c8 richiesto un raffreddamento effettivo. Per minimizzare la perdita di idrogeno e una continua diluizione con l'azoto dell'aria, la reazione di regola \u00e8 eseguita in due stadi con un raffreddamento intermedio. Nel primo reattore \u00e8 aggiunta un'eccedenza di ossigeno per un fattore 2 e convertito circa il 90% del CO. Nel secondo stadio \u00e8 aggiunta un'eccedenza di aria notevolmente pi\u00f9 elevata per un fattore 4 per abbassare la quota di CO rimasto ad una concentrazione &lt; 10 ppm. Anche per evitare picchi di CO nel cambiamento del carico, pu\u00f2 essere necessario nel funzionamento stazionario un altro adsorbimento di CO a valle. La spesa per gli apparecchi e per le tecniche di controllo \u00e8 relativamente grande. Il vantaggio rispetto alla metanizzazione selettiva \u00e8 una pi\u00f9 elevata velocit\u00e0 spaziale e perci\u00f2 reattori pi\u00f9 piccoli. Nel caso di un forte aumento di temperatura si pu\u00f2 semplicemente interrompere l'apporto di aria.\nL'origine tecnica della PrOx di CO risiede nella sintesi dell'ammoniaca. Vi \u00e8 anche l'assoluta necessit\u00e0 di un gas di sintesi continuo privo di CO, perch\u00e9 il CO \u00e8 un potente veleno catalico per il normale catalizzatore a base di ferro."}
{"id": "3133638", "revid": "1658", "url": "https://it.wikipedia.org/wiki?curid=3133638", "title": "Articolo scientifico", "text": ""}
{"id": "3133639", "revid": "256896", "url": "https://it.wikipedia.org/wiki?curid=3133639", "title": "Mlali (Dodoma)", "text": "Mlali \u00e8 una delle circoscrizioni del distretto di Kongwa, nella regione di Dodoma in Tanzania. Secondo il censimento del 2002 aveva una popolazione di 27.460 abitanti.\nA Mlali \u00e8 attivo un centro di riabilitazione che cura le malattie ortopediche dei bambini, al quale afferiscono pazienti da tutta la Tanzania e dall'estero. Sono attivi anche ambulatori di altre specialit\u00e0 mediche, come l'odontoiatria praticata dai volontari italiani di Smile Mission. "}
{"id": "3133648", "revid": "110157", "url": "https://it.wikipedia.org/wiki?curid=3133648", "title": "Austrian Open 2007 - Singolare", "text": "Il singolare dell'Austrian Open 2007 \u00e8 stato un torneo di tennis facente parte dell'ATP Tour 2007.\nL'argentino Juan M\u00f3naco ha vinto questo torneo battendo in finale l'italiano Potito Starace 5-7, 6-3, 6-4.\nTeste di serie.\nTutte le teste di serie hanno ricevuto un Bye per il secondo turno."}
{"id": "3133651", "revid": "152625", "url": "https://it.wikipedia.org/wiki?curid=3133651", "title": "Extreme makeover - Belli per sempre", "text": ""}
{"id": "3133653", "revid": "224230", "url": "https://it.wikipedia.org/wiki?curid=3133653", "title": "Causa causae est causa causati", "text": "La locuzione latina Causa causae est causa causati, \u00e8 uno dei brocardi enunciati dalla Scuola dei glossatori di Bologna.\nTradotto letteralmente significa \"la causa della causa \u00e8 la causa di ci\u00f2 che \u00e8 stato causato\". In pratica se il \"Fatto A\" \u00e8 causa del \"Fatto B\", il quale ha poi causato il \"Fatto C\", si pu\u00f2 affermare che il \"Fatto A\" \u00e8 causa del \"Fatto C\". Su tale sillogismo si basa il principio giuridico del \"Nesso di causalit\u00e0\"."}
{"id": "3133657", "revid": "88812", "url": "https://it.wikipedia.org/wiki?curid=3133657", "title": "Celere (storia romana)", "text": ""}
{"id": "3133661", "revid": "93556", "url": "https://it.wikipedia.org/wiki?curid=3133661", "title": "The Amazing Race (diciassettesima edizione)", "text": "The Amazing Race 17 \u00e8 la diciassettesima edizione di \"The Amazing Race\". \u00c8 stata registrata a partire dal 26 maggio al 15 giugno 2010 ed \u00e8 stata trasmessa su CBS dal 26 settembre al 12 dicembre dello stesso anno. Nel corso della gara, sono stati visitati quattro continenti e dieci paesi diversi, per un totale di pi\u00f9 di 51.000\u00a0km percorsi. Sono due i paesi visitati per la prima volta in questa stagione: Bangladesh e Ghana.\nViene inoltre introdotto l\"'Express Pass\", che d\u00e0 ai vincitori della prima tappa la possibilit\u00e0 di saltare una qualsiasi prova nel corso delle prime otto tappe, oltre ad uno \"U-Turn\" in versione doppia.\nEpisodi.\nI titoli degli episodi sono frasi pronunciate (generalmente, ma non sempre) dai concorrenti nel corso dell'episodio stesso.\nOrdine di arrivo ed eliminazioni.\nLa tabella indica l'ordine di eliminazione dalla gara delle squadre. Vengono elencate le squadre, il tipo di rapporto che lega i componenti di ogni squadra (secondo la definizione ufficiale usata all'interno del programma), la posizione di arrivo di ogni tappa e il numero di \"Roadblock\" completati da ogni concorrente. Un numero in rosso indica l'eliminazione della squadra in quella tappa, un numero blu l'arrivo all'ultimo posto in una tappa a non eliminazione, un numero verde l'uso di un \"Fast Forward\" da parte della squadra. Se il numero della tappa \u00e8 verde, il \"Fast Forward\" non \u00e8 stato usato da nessuna squadra. I simboli \u00bb e \u2283 indicano le squadre che hanno usato lo \"U-Turn\" contro un'altra, mentre \u00ab e \u2282 indicano le squadre che l'hanno subito. Il simbolo \u2265 indica l'uso, in quella tappa, dell'\"Express Pass\" da parte della squadra che l'ha conquistato arrivando per prima al primo \"Pit Stop\".\nRiassunto della gara.\n1\u00aa tappa (Stati Uniti \u2192 Regno Unito).\n Le squadre devono raggiungere il Castello di Eastnor nell'Herefordshire dove dovranno svolgere diverse prove in ambientazione medievale.\nIl primo Roadblock della stagione prevede che un membro della squadra raggiunga a cavallo una postazione di torneo medievale e usando una fionda gigante e delle angurie come proiettili, colpisca e faccia cadere un fantoccio in armatura collocato a 50 metri di distanza. Una volta che il fantoccio \u00e8 caduto, la squadra deve cercare un giullare nelle vicinanze, che gli consegner\u00e0 il prossimo indizio per cercare il Pit Stop all'interno del Castello.\n2\u00aa tappa (Regno Unito \u2192 Ghana).\nIn questo Roadblock, un membro della squadra deve vendere degli occhiali da sole fino ad raggiungere almeno GH\u20b515 (circa 7,5 \u20acEUR), ad un prezzo non inferiore a GH\u20b53 per paio.\nAl Detour, le squadre devono scegliere tra \"Tune In\" or \"Check Out\". Nel \"Tune In\", le coppie devono raggiungere un negozio di elettronica nelle vicinanze (Adom Electronics) e prendere i pezzi di un'antenna per televisione, quindi andare in una casa recante il marchio rosso-giallo e installare l'antenna in base alle esigenze del cliente. Quando la televisione riceve il segnale correttamente, il proprietario della casa consegner\u00e0 il prossimo indizio.\nNel \"Check Out\", le squadre devono trasportare una stravagante bara, tipica del popolo Ga, dal Laboratorio di Emmanuel ad un espositore attraverso la citt\u00e0 per ottenere il prossimo indizio."}
{"id": "3133664", "revid": "1941276", "url": "https://it.wikipedia.org/wiki?curid=3133664", "title": "Kaleidoscope Heart", "text": "Kaleidoscope Heart \u00e8 il terzo album di Sara Bareilles pubblicato il 7 settembre 2010 in Nordamerica e l'8 febbraio 2011 in Italia. L'album \u00e8 stato anticipato dal singolo \"King of Anything\", pubblicato in primavera. Il disco ha ottenuto un grande successo, sia a livello critico che commerciale. L'album \u00e8 arrivato alla prima posizione negli Stati Uniti vendendo oltre 90.000 copie nella prima settimana e ha raggiunto la numero tredici in Canada. Il secondo singolo estratto dall'album \u00e8 \"Uncharted\", accompagnato dalla diffusione del video musicale il 2 marzo 2011. Le tracce dell'album sono state tutte scritte interamente dalla stessa Bareilles, eccetto \"Gonna Get Over You\", scritta insieme a Sam Farrar e \"Carolina\", scritta insieme a Javier Dunn, Daniel Rhine e Josh Day."}
{"id": "3133669", "revid": "33689", "url": "https://it.wikipedia.org/wiki?curid=3133669", "title": "ABC 1600", "text": "L'ABC 1600 \u00e8 un personal computer della Luxor introdotto nel 1985.\nQuesto computer fu l'ultimo tentativo da parte di Luxor di riconquistare il mercato svedese, gi\u00e0 dominato dal IBM PC. Non furono prodotti pi\u00f9 di 500 esemplari.\nIl modello era costruito attorno alla CPU Motorola 68008, ha 1 MB di memoria e come sistema operativo era stato creato l'ABCenix, un sistema simil-Unix sviluppato a partire da DNIX. L'ABC 1600 ha grafica monocromatica con risoluzione del display di 1024\u00d7768 pixel, una enormit\u00e0 per l'epoca, e a computer acceso il display poteva essere ruotato di 90 gradi, dipendentemente se si voleva lavorare con formato in modalit\u00e0 verticale (\"portrait\"), con 80\u00d773 caratteri, o orizzontale (\"landscape\"), con 80\u00d725 caratteri. Il disco fisso poteva contenere 13 MB e il drive floppy da 5 1/4 pollici per dischi da 640 KB.\nIl computer fu messo in vendita con lo slogan \"Who needs IBM compatibility?\" (\"Chi ha bisogno della compatibilit\u00e0 IBM?\") a indicare la diversit\u00e0 di questi sistemi rispetto ai PC IBM. Le vendite non andarono bene: solo 400 macchine furono vendute, risultando in un fallimento commerciale che port\u00f2 alla chiusura del ramo aziendale che produceva computer."}
{"id": "3133674", "revid": "57342", "url": "https://it.wikipedia.org/wiki?curid=3133674", "title": "Francesco Cocco Ortu (1912)", "text": "Biografia.\nNipote dell'omonimo Francesco Cocco Ortu ministro del Regno d'Italia assunse fin da giovane un atteggiamento ostile nei confronti del fascismo. Alla caduta del regime divenne un leader del Partito Liberale Italiano in Sardegna. Venne eletto deputato nella I legislatura proprio nelle file del Pli, non venne riconfermato la legislatura successiva ma divenne consigliere regionale salvo dimettersi per ritentare, con successo, l'elezione in parlamento. Tornato a Roma sedette di nuovo a Montecitorio per tutta la IV legislatura e per pochi giorni della V quando mor\u00ec improvvisamente. Cocco Ortu fu anche uno dei fondatori di Rivoluzione Liberale, un periodico politico che usc\u00ec tra il 1945 e il 1947 nonch\u00e9 Consigliere e Vice Segretario Nazionale del suo partito; nel 1954 fu candidato dalla sinistra del partito alla carica di segretario, ma fu battuto per pochi voti da Francesco Malagodi."}
{"id": "3133680", "revid": "287204", "url": "https://it.wikipedia.org/wiki?curid=3133680", "title": "Brother Where You Bound", "text": "Brother Where You Bound \u00e8 l'ottavo album del gruppo rock progressivo Supertramp, uscito nel 1985.\nQuesto \u00e8 il primo album dei Supertramp pubblicato dopo che il membro originario Roger Hodgson lasci\u00f2 il gruppo. Esso include l'hit \"Cannonball\".\nIl brano \"Better Days\" comprende una lunga dissolvenza sonora con le voci dei quattro partecipanti chiave alle elezioni presidenziali degli Stati Uniti D'America 1984: citazioni di Geraldine Ferraro e Walter Mondale udibili dal canale sinistro e quelle di George H. W. Bush e Ronald Reagan dal canale destro, mixate con il lungo assolo di sassofono di John Helliwell.\nIl brano che d\u00e0 il titolo all'album della durata di oltre 16 minuti comprende Scott Gorham dei Thin Lizzy alla chitarra ritmica e David Gilmour dei Pink Floyd alla chitarra solista. Inoltre il brano contiene letture tratte dal romanzo \"1984\" di George Orwell.\n\"Brother Where You Bound\" raggiunse il 21\u00ba posto della classifica su The Billboard 200 nel 1985 e vinse il disco d'oro, secondo la allora casa discografica del gruppo A&amp;M Records, nel 1985, sebbene la R.I.A.A. non lo abbia ancora certificato.\nUna versione CD rimasterizzata dell'album fu pubblicata il 30 luglio 2002 dalla A&amp;M Records.\nTracce.\nTutte le canzoni sono state scritte da Rick Davies"}
{"id": "3133684", "revid": "6923", "url": "https://it.wikipedia.org/wiki?curid=3133684", "title": "Delaunay-Belleville", "text": "La Delaunay Belleville \u00e8 stata una casa automobilistica francese, attiva dal 1903 al 1948.\nLa societ\u00e0 anonima \"\u00c9tablissements Delaunay Belleville\" venne fondata il 14 marzo 1903, presso il notaio parigino Armand Aron, dai fratelli Peter e Robert Delaunay Belleville, quale sezione automobilistica della \"Usine Saint-Denise\", azienda metallurgica e metalmeccanica di famiglia, principalmente nota per la costruzione di caldaie a vapore per uso marittimo e di organi meccanici in acciaio, alluminio e bronzo.\nL'obiettivo di questa societ\u00e0 era di costruire veicoli di fascia alta. La sua sede era situata a Saint-Denis.\nHanno prodotto autoveicoli fino al 1948, quando la fabbrica \u00e8 stata venduta a De Rovin per la costruzione delle sue vetture."}
{"id": "3133686", "revid": "460592", "url": "https://it.wikipedia.org/wiki?curid=3133686", "title": "I and I Survived", "text": ""}
{"id": "3133688", "revid": "121759367", "url": "https://it.wikipedia.org/wiki?curid=3133688", "title": "Azimuth (rivista)", "text": "Azimuth \u00e8 stata una rivista di arte fondata nel 1959 da Piero Manzoni e Enrico Castellani, uscita in soli due numeri (il n. 1 nel 1959 ed il n. 2 nel gennaio 1960). La rivista, la cui copertina e la linea grafica sono di Cecco Re, aveva un forte connotato teorico sull'arte e pubblic\u00f2 testi di intellettuali e critici come Gillo Dorfles, Guido Ballo, Vincenzo Agnetti e Bruno Alfieri; opere di artisti come Lucio Fontana, Agostino Bonalumi, Yves Klein, Jean Tinguely, Jasper Johns, Robert Rauschenberg e poesie di Edoardo Sanguineti, Nanni Balestrini, Elio Pagliarani, Leo Paolazzi ed altri.\nNell'anno esce il numero 2 della rivista dove sono pubblicati i testi \"Continuit\u00e0 e nuovo\" di Enrico Castellani, \"Libera dimensione\" di Piero Manzoni, \"Una nuova concezione di pittura\" di Udo Kultermann e \"L'oscurit\u00e0 e la luce\" di Otto Piene, proposti in lingua italiana, inglese e francese. \nNel dicembre del 1959, Manzoni e Castellani, in riferimento alla rivista ma differenziando il nome per la mancanza dell'H finale, aprirono a Milano la galleria Azimut, dove furono allestite le seguenti esposizioni:"}
{"id": "3133693", "revid": "89688", "url": "https://it.wikipedia.org/wiki?curid=3133693", "title": "Le cose cambiano (album)", "text": ""}
{"id": "3133695", "revid": "436907", "url": "https://it.wikipedia.org/wiki?curid=3133695", "title": "My Love", "text": ""}
{"id": "3133696", "revid": "44295849", "url": "https://it.wikipedia.org/wiki?curid=3133696", "title": "La Compagnia dell'Anello (gruppo musicale)", "text": ""}
