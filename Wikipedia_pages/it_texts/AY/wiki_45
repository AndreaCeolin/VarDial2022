{"id": "4675363", "revid": "648716", "url": "https://it.wikipedia.org/wiki?curid=4675363", "title": "Gliquidone", "text": "Gliquidone \u00e8 un farmaco antidiabetico, appartenente alla classe delle sulfaniluree. In Italia \u00e8 venduto dalla societ\u00e0 farmaceutica Laboratori Guidotti S.p.A. con il nome \"Glurenor\" nella forma farmacologica di compresse contenenti 30\u00a0mg di principio attivo.\nFarmacodinamica.\nIl meccanismo d'azione di gliquidone non \u00e8 completamente noto. La molecola certamente agisce stimolando e favorendo la secrezione di insulina da parte delle cellule \u03b2 del pancreas.\nAnalogamente ad altri composti della classe delle sulfaniluree questo effetto \u00e8 il risultato di un incremento della fisiologica risposta delle cellule pancreatiche beta alle concentrazione ematiche di glucosio.\nGliquidone favorisce la chiusura dei canali del potassio (K+) ATP-dipendenti nelle cellule beta pancreatiche, con conseguente depolarizzazione della membrana ed attivazione dei canali L-type del calcio. \nL'aumentato afflusso di questo ione all'interno delle cellule pancreatiche stimola la secrezione di insulina.\nGliquidone sembra anche possedere un marcato effetto ipoglicemizzante di tipo extrapancreatico. Tale effetto \u00e8 stato postulato anche per altre molecole della classe delle sulfaniluree.\nLa molecola, a seguito di trattamenti prolungati, sembra determinare un incremento del legame di insulina ai suoi recettori e sembra anche facilitarne l'internalizzazione.\nQuesta azione contribuirebbe all'effetto ipoglicemizzante, anche se il significato clinico di queste evidenze non \u00e8 stato ancora adeguatamente stabilito.\nFarmacocinetica.\nDopo somministrazione per via orale, gliquidone viene rapidamente ed ampiamente assorbito dal tratto gastrointestinale. La concentrazione plasmatica di picco (Cmax) viene raggiunta entro 60-90 min (Tmax) dalla somministrazione. Il legame della molecola con le proteine plasmatiche \u00e8 estremamente elevato raggiungendo il 99 %.\nL'emivita farmacologica \u00e8 pari a 3-4 ore. Nell'organismo gliquidone tende ad accumularsi nel fegato, nella milza, in misura inferiore nel rene, mentre non appare in grado di oltrepassare la barriera ematoencefalica e neppure quella placentare.\nLa molecola subisce processi di idrossilazione e demetilazione, venendo trasformata in diversi metaboliti, totalmente privi di azione ipoglicemizzante.\nI metaboliti inattivi sono eliminati avviene principalmente tramite la bile (95% circa) e per il restante 5% attraverso l'emuntorio renale.\nUsi clinici.\nGliquidone viene utilizzato nel trattamento del diabete mellito di secondo tipo, non insulino dipendente, in quei soggetti in cui l'approccio dietetico ed alimentare associato all'esercizio fisico, non si sono dimostrati sufficienti per il raggiungimento di un adeguato controllo della glicemia.\nEffetti collaterali ed indesiderati.\nL'effetto indesiderato pi\u00f9 frequente e potenzialmente pi\u00f9 pericoloso \u00e8 rappresentato dall'ipoglicemia. Si tratta di un effetto comune in corso di terapia con altre sulfaniluree.\nQL'ipoglicemia si manifesta in modo statisticamente pi\u00f9 frequente nei soggetti anziani e debilitati, con alterazione della funzionalit\u00e0 renale e/o epatica, in caso di attivit\u00e0 fisica pesante non consueta, ed in coloro che non si attengono alle indicazioni di tipo alimentare o assumono un quantitativo incontrollato di bevande alcooliche.\nNel corso del trattamento si possono verificare cefalea e disturbi gastro-enterici, come ad esempio nausea, dispepsia, senso di pienezza epigastrica, flatulenza. In alcuni soggetti \u00e8 stata riportata la comparsa di orticaria e manifestazioni allergiche cutanee.\nControindicazioni.\nGliquidone \u00e8 controindicato nei soggetti che presentano ipersensibilit\u00e0 nota al principio attivo, alle sulfaniluree in genere, oppure ad uno qualsiasi degli eccipienti utilizzati nella formulazione farmacologica. \u00c8 inoltre controindicato in coloro che soffrono di diabete di tipo I (insulino-dipendente), nelle donne in stato di gravidanza ed in quelle che allattano al seno.\nGravidanza e allattamento.\nGliquidone \u00e8 controindicato nelle donne in stato di gravidanza: in questa fase va privilegiato un trattamento con insulina.\nLa Food and Drug Administration ha inserito gliquidone in classe C per l'impiego in gravidanza. In questa classe sono inseriti farmaci i cui studi sugli animali hanno rilevato effetti dannosi sul feto, effetto teratogenico, letale o altro, e per i quali non sono disponibili studi controllati in donne oppure farmaci per i quali non sono disponibili studi n\u00e9 sull'uomo n\u00e9 sull'animale."}
{"id": "4675364", "revid": "298229", "url": "https://it.wikipedia.org/wiki?curid=4675364", "title": "Storia degli ebrei in Estonia", "text": "Gli ebrei in Estonia hanno una presenza organizzata dal XIX secolo ai giorni nostri. La comunit\u00e0 ebbe nel primo Novecento il suo periodo di massimo sviluppo ed importanza e fu quindi duramente colpita dall'Olocausto e dalle repressioni del regime comunista sovietico. Un tempo forte di 5000 unit\u00e0, essa conta oggi circa 1700 persone.\nStoria.\nGli inizi nel XIX secolo sotto l'Impero russo.\nBench\u00e9 vi siano testimonianze di alcune presenze individuali di ebrei nella regione sin dal XIV secolo, sia sotto il dominio svedese sia sotto quello dell'Impero russo l'Estonia rimase chiusa a qualsiasi insediamento ebraico. La presenza organizzata di comunit\u00e0 ebraiche in Estonia risale solo al XIX secolo, a quando lo zar Nicola I di Russia nel 1828 richiam\u00f2 nel proprio esercito i giovani ebrei di et\u00e0 superiore ai 12 anni risiedenti nell'Impero. Una delle scuole militari ebbe sede a Tallinn in Estonia. La comunit\u00e0 ebraica di Tallinn fu cos\u00ec ufficialmente costituita nel 1830. Nel 1865 lo zar Alessandro II di Russia concesse ai reduci ebrei e ai loro discendenti il privilegio di risiedere nella regione. La popolazione ebraica crebbe considerevolmente e nuove comunit\u00e0 si costituirono in altri centri: a Tartu (1867), P\u00e4rnu (1869), Valga (1871), Viljandi (1876), ecc. A Tallinn e Tartu furono costruiti anche i due pi\u00f9 grandi edifici sinagogali del paese: la sinagoga grande di Tallinn nel 1883-84 e la sinagoga grande di Tartu nel 1901-03 (entrambi gli edifici saranno distrutti durante la seconda guerra mondiale). Una fitta rete di servizi (scuole, cimiteri, associazioni culturali e sportive, ecc.) fu creata per servire alle necessit\u00e0 degli ebrei estoni. Un tempo composta di artigiani e commercianti, la comunit\u00e0 divenne sempre pi\u00f9 integrata con l'accesso agli studi e all'Universit\u00e0.\nLa guerra di indipendenza estone (1918-20) e Repubblica di Estonia (1920-40).\nGli ebrei parteciparono alla guerra di indipendenza estone (1918-20) che port\u00f2 alla creazione della Repubblica di Estonia. La nuova Repubblica ripag\u00f2 il sostegno ricevuto dalla popolazione ebraica con una serie di provvedimenti culminati con l'approvazione nel 1925 di una delle legislazioni pi\u00f9 avanzate d'Europa nel campo della tutela dei diritti delle minoranze linguistiche e religiose. Mentre nel cuore d'Europa cresceva l'antisemitismo, l'Estonia offriva un raro esempio di tolleranza e integrazione, che non venne meno nemmeno con l'inizio nel 1934 del governo autocratico del Presidente Konstantin P\u00e4ts. Nel 1934 Lazar Gulkowitsch, gi\u00e0 professore all'Universit\u00e0 di Lipsia, fu nominato primo professore di Studi Ebraici all'universit\u00e0 di Tartu e nel 1937 il vice presidente della Comunit\u00e0 Ebraica Heinrich Gutkin entr\u00f2 con decreto del Presidente a far parte del senato estone.\nLa Seconda guerra mondiale e l'Olocausto.\nL'autonomia culturale degli ebrei cess\u00f2 bruscamente con l'occupazione sovietica delle repubbliche baltiche nel 1940. Il 14 giugno 1941 circa 400 ebrei (il 10% della popolazione ebraica del tempo) furono deportati in campi prigionia in altre regioni dell'Unione Sovietica (vedi deportazioni sovietiche dall'Estonia). Tutte le organizzazioni ebraiche furono chiuse, l'insegnamento dell'ebraico e dell'yiddish proibito. La temporanea occupazione sovietica consent\u00ec tuttavia a quasi il 75% della popolazione ebraica dell'Estoni di lasciare il paese prima dell'arrivo delle truppe tedesche nel 1941. Tutti coloro che rimasero (circa 1000 persone) saranno sterminate con l'Olocausto; meno di una dozzina di ebrei estoni sono noti per essere sopravvissuti. In assenza di forti sentimenti razziali antisemiti, i nazisti nella loro propaganda fecero leva soprattutto sull'anticomunismo della popolazione locale presentando i provvedimenti antiebraici come misure repressive contro \"i comunisti\". Gli eccidi furono perpetrati con rapidit\u00e0 tanto che gi\u00e0 alla Conferenza di Wannsee il 20 gennaio 1942 l'Estonia risultava Judenfrei. Ora che la popolazione ebraica locale era stata completamente liquidata ed i segni pi\u00f9 importanti della sua presenza sistematicamente distrutti e cancellati, l'Estonia divenne sede di 22 campi di concentramento e lavoro per ebrei provenienti da altri paesi (Germania, Francia, Polonia, ecc.); il pi\u00f9 grande fu il campo di concentramento di Vaivara. Si stima che circa 10.000 ebrei \"stranieri\" perirono in Estonia durante gli anni dell'occupazione tedesca.\nLa Repubblica Socialista Sovietica Estone (1944-1988).\nDopo la guerra la Repubblica Socialista Sovietica Estone fu ricostituita come una delle repubbliche dell'Unione Sovietica. Il ritorno in patria della popolazione ebraica estone evacuata e l'arrivo di numerosi ebrei russi permise una rapida ricostruzione demografica della comunit\u00e0 tanto che nei censimenti del 1959 e 1970 gli ebrei estoni risultavano raggiungere nuovamente le 5000 unit\u00e0. Una piccola sinagoga in locali di fortuna fu riaperta a Tallinn gi\u00e0 nell'autunno 1945 ed alcune iniziative culturali poterono essere avviate, ma le politiche repressive del regime e l'assenza di autonomia sociale ed organizzativa non permisero in alcun modo la rinascita della vibrante vita ebraica del periodo pre-bellico. Il patrimonio storico, artistico e culturale dell'ebraismo estone (in primo luogo le due grandi sinagoghe) non fu ricostruito n\u00e9 si fece nulla per preservarne la memoria. Negli anni Settanta fu concesso ad un numero considerevole di ebrei estoni di emigrare in Israele.\nLa fine della guerra fredda (1988-91) e la nuova Repubblica d'Estonia (1991-presente).\nGi\u00e0 dal 1988, con le riforme della Perestrojka, cominciano ad avvertirsi i primi segnali di cambiamento. Rinascono le prime libere associazioni culturali e religiose ebraiche, e alcune scuole. Raggiunta la piena indipendenza nel 1991, l'Estonia riprende la tradizionale politica di tolleranza interrottasi con la seconda guerra mondiale. La comunit\u00e0 ebraica \u00e8 stata ufficialmente riconosciuta con l'approvazione del suo statuto in data 11 aprile 1992. Ed una nuova legge sulle autonomie \u00e8 stata approvata nell'ottobre 1993, basata sulla legislazione del 1925. Per motivi economici tuttavia molti ebrei hanno lasciato l'Estonia, per trasferirsi in Israele, Germania o negli Stati Uniti, provocando un crollo demografico di oltre il 50%. Oggi la popolazione ebraica in Estonia \u00e8 stimata attorno alle 1700 unit\u00e0.\nLe autorit\u00e0 governative si sono impegnate anche sul fronte della preservazione della memoria dell'Olocausto. Nel 1998, il presidente dell'Estonia Lennart Meriha convoc\u00f2 una Commissione internazionale di inchiesta con il compito di indagare sui crimini contro l'umanit\u00e0 commessi sul territorio della Repubblica di Estonia durante le occupazioni naziste e sovietiche. La commissione era presieduta dal diplomatico finlandese Max Jacobson e composta da Uffe Ellemann-Jensen, Paul Goble, Nicholas Lane, Peter Reddaway, Arseny Roginsky, e Wolfgang von Stetten. I risultati delle indagini, condotte tra il 1999 e il 2008, sono a disposizione del pubblico online, in lingua inglese, russa ed estone.. Il 1\u00ba settembre 1994 un cippo \u00e8 stato eretto in memoria delle vittime sul luogo dove sorgeva il campo di concentramento di Klooga e il 18 luglio 2001 un monumento \u00e8 stato dedicato alle vittime dell'Olocausto a Tartu. Nel gennaio 2012 il governo ha finanziato l'apertura della Galleria della Memoria, in cui sono conservati i nomi del quasi migliaio di ebrei estoni che perirono nell'Olocausto.\nDal 2004 si tiene in Estonia l'annuale festival \"Ariel\", dedicato ai vari aspetti della cultura ebraica, e che comprende la presentazioni di libri, conferenze, mostre d'arte, proiezioni di film, programmi radiofonici, e concerti .\nIl 16 maggio 2007 la nuova sinagoga di Tallinn \u00e8 stata aperta, servendo alle necessit\u00e0 religiose e culturali della comunit\u00e0. \u00c8 il primo edificio sinagogale ad essere stato costruito in Estonia dal periodo precedente alla seconda guerra mondiale. Dal 17 dicembre 2008 I locali della sinagoga ospitano anche un Museo sulla storia degli ebrei in Estonia."}
{"id": "4675365", "revid": "729019", "url": "https://it.wikipedia.org/wiki?curid=4675365", "title": "Rete tranviaria di Minsk", "text": "La rete tranviaria di Minsk \u00e8 la rete tranviaria che serve la citt\u00e0 bielorussa di Minsk. \u00c8 composta da dieci linee."}
{"id": "4675373", "revid": "729019", "url": "https://it.wikipedia.org/wiki?curid=4675373", "title": "Rete tranviaria di Sarajevo", "text": "La rete tranviaria di Sarajevo \u00e8 la rete tranviaria che serve la citt\u00e0 bosniaca di Sarajevo. \u00c8 composta da sette linee."}
{"id": "4675374", "revid": "767487", "url": "https://it.wikipedia.org/wiki?curid=4675374", "title": "Soul Kiss", "text": "Soul Kiss \u00e8 un cortometraggio muto del 1908 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 30 settembre 1908 . Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, \"Beg Pardon\"."}
{"id": "4675376", "revid": "121151325", "url": "https://it.wikipedia.org/wiki?curid=4675376", "title": "Adolfo Saporetti", "text": "Biografia.\nNato a Ravenna nel 1907, Adolfo Saporetti ha studiato pittura a Parigi e dal 1940 al 1961 \u00e8 vissuto a New York, nel famoso \u00abtriangolo bruciato\u00bb (Greenwich Village), fra Blecker Street e la Sesta Avenue, condividendo le stesse idee e partecipando alle stesse lotte in cui gli furono compagni Arshile Gorky, Jackson Pollock, Franz Kline, Alexander Calder, Willem de Kooning, Samuel Beckett, Dylan Thomas e Var\u00e8se. \u00c8 morto nel 1974.\nSaporetti aveva dedicato alla pittura tutta la sua vita. Fin da ragazzo aveva rivelato la sua vocazione artistica disegnando caricature nella nat\u00eca Ravenna, dove il giovane Adolfo, Dolfo, Dolf\u00e8 per gli amici, si aggirava nel mondo socialista del padre, al quale non aveva risparmiato la caricatura, fra i personaggi fieri, sanguigni, intabarrati di quella Romagna inquieta e generosa. Ma il padre dovette presto riparare in Francia per salvarsi dalla persecuzione dei fascisti e il figlio lo segu\u00ec. Cos\u00ec crebbe a Parigi e la sua vocazione di giovane pittore ebbe modo di formarsi in un ambiente avvertito, capace di rendere raffinata una sensibilit\u00e0 istintiva, di abituare all'invenzione cerebrale un animo inizialmente votato ad impulsi spontanei che nell'intellettualismo trov\u00f2 infinite eleganze, perdendovi tuttavia quel bagaglio di convinzioni che gli avrebbe consentito una testimonianza sociale, un linguaggio autentico.\nA Parigi Adolfo Saporetti frequent\u00f2 i grandi esuli italiani, Turati, Treves, Nenni, Anna Kuliscioff e le loro delusioni non furono tonificanti per l'animo suo. Ebbe nelle frequentazioni artistiche, proposte da Leonor Fini, sua amica, rapporti con Breton e Tzara che lo portarono all'esperienza surrealista accostandosi alla quale un giovane, che si formava nel mondo degli esuli italiani, finiva col pensare che la realt\u00e0 bisognava cercarla soltanto nell'immaginazione, al di fuori delle cose, al di sopra degli uomini.\nNel 1939, alla Galerie De Berri, si apr\u00ec a Parigi la prima personale di Saporetti e la presentazione al pubblico di questo giovane pittore volle farla Filippo de Pisis, sottolineando la sensibilit\u00e0 dell'artista, il suo spirito distaccato dalle cose, l'ironia acuta e penetrante dei suoi disegni. E quella carica ironica, frutto di esperienze e disinganni non lo abbandoner\u00e0 pi\u00f9, rester\u00e0 una caratteristica immancabile delle sue opere, quasi il limite della sua mano magica, capace di un segno magistrale, ma spiritualmente agnostica. Era un'ironia senza amarezza, quella di Adolfo Saporetti, e in questo superamento di ogni polemica e di ogni convinzione stava la sua grande dimensione umana, che rinunciava tuttavia a qualsiasi messaggio, spettatrice distaccata, scrutatrice spietata, ma disamorata della vicenda umana.\nNel 1938, sempre a Parigi, Adolfo Saporetti incontra Anne Jenness, pittrice uscita da una vecchia famiglia americana e venuta in Europa alla ricerca delle fonti dalle quali era partita la civilt\u00e0 americana. L'incontro fu definitivo. Si sposarono e rimasero uniti tutta la vita, trasferendosi subito \u2013 era scoppiata la seconda guerra mondiale \u2013 a New York. Qui, in un ambiente diverso e sradicato da qualsiasi problematica europea, Saporetti poteva soltanto allontanarsi ancora di pi\u00f9 dai problemi individuali, dagli aspetti umani, dalle tensioni sociali in mezzo alle quali era cresciuto, giovinetto, in Italia e che gi\u00e0 aveva sentito lontani e sfrondati a Parigi.\nCos\u00ec divenne ancora pi\u00f9 intellettualistico, perdette il rapporto con l'umano, fino a un distacco completo, fino a raggiungere una sua poesia fatta di negazioni per tutto quanto \u00e8 consueto dell'immagine, nelle vicende, nella modestia della dimensione umana. Dipingendo una figura umana al posto della testa metteva un fiore, una farfalla, un'immagine irreale, dipinta con la sua gelida, ma sovrana maestr\u00eca. Cos\u00ec ce lo rimand\u00f2 l\u2019America, negli anni sessanta. Lo rimand\u00f2 a Milano, dove incontr\u00f2 Franco Passoni, che ne comprese subito le grandi possibilit\u00e0 e l'intimo dramma, lo sospinse a Camaiore in Versilia, dove Vittorio Grotti si adoper\u00f2 per rimettere nell'animo di Saporetti gli interessi umani, i palpiti, le partecipazioni che gli erano stati tolti, sia pure in parte sublimati in una contemplazione sognante e distaccata. Invano. Ormai Adolfo Saporetti era irrecuperabile alle emozioni umane, le aveva superate in una sua valutazione disincantata, in una conoscenza serena, spietata e senza speranze della pochezza dell'animo e l'ingegno degli uomini, della loro povert\u00e0 morale, della loro aridit\u00e0 ideologica. Continu\u00f2 a dipingere, a fare quadri meravigliosi, nobilitati dal suo segno scuro, della sua mano senza incertezze, ma privi di convinzioni, colmi di quell'ironia che si poteva cogliere nel suo sorriso indimenticabile, che si rivelava con un bagliore tagliente e si dissolveva in una tristezza silenziosa, discreta, quasi pudica, tutta e soltanto sua."}
{"id": "4675377", "revid": "599013", "url": "https://it.wikipedia.org/wiki?curid=4675377", "title": "Franz-Josef Tenhagen", "text": "Carriera.\nNazionale.\nIn nazionale ha giocato 3 partite, tutte nel 1977."}
{"id": "4675379", "revid": "729019", "url": "https://it.wikipedia.org/wiki?curid=4675379", "title": "Rete tranviaria di Tallinn", "text": "La rete tranviaria di Tallinn \u00e8 la rete tranviaria che serve la capitale estone di Tallinn. \u00c8 composta da quattro linee."}
{"id": "4675381", "revid": "123598802", "url": "https://it.wikipedia.org/wiki?curid=4675381", "title": "Sovranismo", "text": "Il sovranismo \u00e8 una posizione politica che propugna la difesa o la riconquista della sovranit\u00e0 nazionale da parte di un popolo o di uno Stato, in contrapposizione alle dinamiche della globalizzazione e alle politiche sovrannazionali di concertazione.\nNasce con il francese \"souveranisme\", che secondo la definizione che ne d\u00e0 l'enciclopedia Larousse, \u00e8 una dottrina politica che sostiene la preservazione o la ri-acquisizione della sovranit\u00e0 nazionale da parte di un popolo o di uno Stato, in contrapposizione alle istanze e alle politiche delle organizzazioni internazionali e sovranazionali.\nControversie.\nSi tratta di un concetto ambiguo e fraintendibile, sotto il quale possono essere fatte rientrare, oltre all'ideale democratico di sovranit\u00e0 popolare, anche istanze di tipo federalista, autonomista, nazionalista e anche indipendentista.. Secondo alcuni il sovranismo pu\u00f2 tradursi in posizioni di isolazionismo politico-militare e di protezionismo economico.\nIl concetto di sovranismo andrebbe tuttavia tenuto distinto da quelle istanze, limitandosi ad associarlo unicamente alla rivendicazione dell'importanza della sovranit\u00e0 politica ed economica di uno stato, senza alcun riferimento ai concetti di etnia n\u00e9 a una presunta superiorit\u00e0 di una nazione su un'altra.\nIn Italia il termine \u00e8 divenuto di uso ricorrente soprattutto negli ultimi anni, allo scopo propagandistico di accreditare l\u2019associazione automatica fra ogni posizione politica che rivendichi la riconquista della sovranit\u00e0 nazionale e l\u2019uscita dall\u2019Unione europea e i nazionalismi di destra. Lo slittamento semantico in alcuni casi \u00e8 stato tale da far coincidere il termine con l'indicazione della destra populista, anche laddove le posizioni di quelle destre sono apertamente a favore delle ingerenze straniere nella politica nazionale e dei vincoli esterni (tipicamente legati alle alleanze strategico-militari e agli accordi commerciali con gli USA).\nIn risposta a questo uso manipolativo, il sovranismo, e anche il populismo, sono stati esplicitamente rivendicati dall\u2019ex Presidente del Consiglio, Giuseppe Conte, come caratteristica del proprio governo: \u00abQuando qualcuno ci accusa di sovranismo e populismo amo sempre ricordare che sovranit\u00e0 e popolo sono richiamati nella Costituzione italiana, ed \u00e8 esattamente in quella previsione che interpreto il concetto di sovranit\u00e0 e l\u2019esercizio della stessa da parte del popolo\u00bb\nCaso estremo ed emblematico dell'uso falsificato e distorto che viene fatto del termine \u00e8 stato il conio dell'espressione \"sovranismo psichico\", avvenuto con la presentazione del 52\u00ba Rapporto Censis sulla situazione sociale del Paese\", in cui il termine veniva associato genericamente alla cattiveria, tale definizione ha trovato eco nella Enciclopedia Treccani\nPer Carlo Galli \"[l'uso che viene fatto del termine sovranismo, per indicare le destre che rivendicano la sovranit\u00e0 nazionale] \u00e8 un imbroglio concettuale. Anzich\u00e9 sovranismo si dovrebbe dire \u2018esercizio della sovranit\u00e0 orientato a destra'. E a me non piace. Ma non si pu\u00f2 dire che la sovranit\u00e0 sia un concetto obsoleto o errato, perch\u00e9 questo \u00e8 falso.\", dato che \"storicamente, per\u00f2 la sinistra [ha] sempre avversato il trasferimento del potere fuori dai confini dello Stato, basti pensare alla critica che i comunisti italiani opposero alla Nato(fino a Berlinguer) e, per molti anni, al Mercato comune europeo\".\nPer Luciano Canfora \u00abSovranismo \u00e8 una parola inventata e priva di contenuto. Dire che la sovranit\u00e0 nazionale \u00e8 un disvalore \u00e8 una stupidaggine. Se una cosa \u00e8 giusta, anche se la dice un uomo di destra, non cessa di essere giusta. Ad esempio, la difesa della sovranit\u00e0 nazionale di fronte al capitale finanziario non \u00e8 sbagliata\u00bb.\nPosizioni politiche definite sovraniste nell'Europa odierna.\nIn Francia.\nNato in Francia alla fine degli anni '60, il sovranismo \u00e8 stato letto come un concetto proprio tanto di ambienti di destra (gollismo e poi \"Front National\") quanto di sinistra (MRC), dove si va diffondendo l'idea secondo cui \"solo la sovranit\u00e0 politica possa contrapporsi alla potenza del capitale\".\nSecondo lo storico Christophe Le Dr\u00e9au, il Movimento per l'indipendenza dell'Europa (MIE), fondato nel 1968 da George Gorse, Robert Boulin, Pierre Messmer, Jacques Vendroux e Jean Foyer, \u00e8 \"probabilmente l'associazione pi\u00f9 antica che merita il nome di sovranista\".\nIl Front National (dal 2017 Rassemblement National), sotto la guida carismatica di Jean-Marie Le Pen, fin dagli anni '70 ha portato avanti posizioni nazionaliste, e nell'ultimo decennio, guidato poi dalla figlia Marine Le Pen, ha quindi incarnato il sovranismo in una forma pi\u00f9 radicale ed euroscettica, con parole d'ordine come \"la France d'abord\" (la Francia prima), criticando l'Unione Europea per l'eccessivo carico fiscale e per le politiche migratorie, assumendo una linea economica protezionistica anti-globalizzazione e di difesa dei posti di lavoro e riuscendo a coinvolgere pi\u00f9 che in passato il ceto operaio e i cittadini a basso reddito. Infatti oggi il Ressemblement National rivendica posizioni sovraniste, ma si definisce \"n\u00e9 di Destra n\u00e9 di Sinistra\", mentre il partito di Jean-Marie Le Pen era nettamente collocato a Destra.\nIn Germania.\nLa Germania rappresenta per molti aspetti un caso particolare, dato che il trauma del nazionalsocialismo (ma anche per certi versi dell'esperienza della ex DDR), hanno portato l'opinione pubblica a un atteggiamento molto critico verso forme politiche che enfatizzassero il ruolo della Nazione o che mettessero in qualche modo i tedeschi a confronto con altri popoli o minoranze etnico-religiose. Storicamente, istanze riconducibili al sovranismo sono state portate avanti dal Partito Socialista del Reich e (dopo la sua soppressione per decreto federale) dal Partito Nazionaldemocratico di Germania.\nTuttavia negli ultimi anni il combinato di difficolt\u00e0 economica e di crisi europea dei migranti ha ridato forza a istanze sovraniste. Secondo alcuni osservatori il momento di passaggio potrebbe essere stata la scelta del governo tedesco di accogliere un milione di rifugiati siriani nell'estate 2015.\nNelle elezioni legislative del 2017 il movimento Alternativa per la Germania \u00e8 entrato per la prima volta in parlamento, affermandosi come quarta forza del paese. Alternative f\u00fcr Deutchland propone una base programmatica di revisione dei trattati internazionali -soprattutto TTIP e CETA, creazione di unioni monetarie alternative all'Euro e riacquisizione di sovranit\u00e0 per mezzo di referendum. Una delle tesi pi\u00f9 utilizzate dal partito contro la moneta unica \u00e8 che la Germania starebbe pagando i debiti dei paesi pi\u00f9 poveri dell'Unione, a danno dei contribuenti tedeschi. Riguardo alle tematiche migratorie Alternativa per la Germania condivide sostanzialmente le posizioni di altri partiti sovranisti di Destra europei: revisione in senso restrittivo del diritto di asilo e maggiore controllo delle frontiere, eventualmente con limitazioni della libera circolazione Schengen.\nSu una linea pi\u00f9 radicale si pone Pegida, movimento che si pone con particolare criticit\u00e0 verso l'immigrazione da paesi musulmani, temendo una sorta di islamizzazione dell'Europa. Riguardo all'Unione Europea, Pegida rifiuta l'idea di un ente sovrananzionale, al quale sarebbe preferibile un'Europa di stati indipendenti che cooperano tra loro, rispettando la sovranit\u00e0 dei singoli paesi.\nIn Italia.\nPosizioni definite sovraniste sono state assunte soprattutto da parte dei partiti di destra, tra i pi\u00f9 rilevanti Fratelli d'Italia, Lega, ma anche dal Movimento Nazionale per la Sovranit\u00e0 e dai movimenti extraparlamentari neofascisti come CasaPound, Fiamma Tricolore e Forza Nuova.\nIl Movimento 5 Stelle ha assunto alcune posizioni che possono rientrare sotto la categoria di sovranismo: tuttavia, nonostante in passato abbia manifestato la volont\u00e0 di uscire o rimettere in discussione la moneta unica, ha in seguito ribadito la volont\u00e0 di rimanere sia nell'euro che nell'Unione Europea.\nPi\u00f9 controversa \u00e8 invece la posizione della Lega, che ha compiuto un processo interno di evoluzione da posizioni autonomiste e federaliste fino a quelle sovraniste (da qui la scelta di togliere dal simbolo la storica parola \"Nord\"). Dopo aver manifestato apertamente la volont\u00e0 di abbandonare l'eurozona e avere in seguito smentito questa posizione, in alcune dichiarazioni successive ha di nuovo accarezzato l'idea di lasciare l'Unione Europea mentre dal 2021 sostiene il governo Draghi.\nAnche tra alcune forze della sinistra italiana sono state rivendicate le istanze del recupero della centralit\u00e0 della sovranit\u00e0 nazionale, come condizione per il recupero dell'autonomia in ambito di politica economica, con la necessit\u00e0 di una revisione complessiva dei vincoli europei.\nTra gli esponenti del sovranismo di sinistra si possono sicuramente indicare Stefano Fassina, ex membro del Partito Democratico, e Marco Rizzo, segretario generale del Partito Comunista. Centrale nella critica dei \"sovranisti\" di sinistra \u00e8 l'accusa alla sinistra liberaldemocratica occidentale di aver interiorizzato i dogmi economici e politici del neoliberismo e di aver abbandonato le istanze economiche e politiche tradizionali legate alla tutela del lavoro e dell'uguaglianza in favore dei suoi dogmi come il primato dell'economia sulla politica, l'ideologia dell'uomo economico e l'elogio della meritocrazia.\nIn Svizzera.\nIn Svizzera il sovranismo \u00e8 rappresentato dalla destra e, oltre ad essere promosso dai Democratici Svizzeri, \u00e8 sostenuto anche dall'Unione Democratica di Centro, dal partito Lega dei Ticinesi e dal Movimento dei Cittadini Ginevrini. Partiti euroscettici, ci\u00f2 che vogliono rimanere indipendenti dall'Unione europea, continuare ad avere la totale sovranit\u00e0 sulle frontiere e sull'economia.\nIn Spagna.\nIn Spagna l'eredit\u00e0 della dittatura franchista ha a lungo ostacolato la formazione di partiti sovranisti nel senso stretto del termine, anche se nel paese sono molto forti spinte autonomiste di singole regioni (Paesi Baschi, Catalogna e Galizia). Tuttavia le elezioni del 2019 hanno visto l'ingresso in parlamento di Vox, partito monarchico, eurocritico, nazionalista e centralista (Vox \u00e8 fortemente contrario alle autonomie regionali). A differenza di altri movimenti sovranisti europei, Vox ha un programma economico di stampo liberale, mentre invece si allinea agli omologhi europei riguardo ad una politica di stretto controllo dell'immigrazione.\nNel 2018 si \u00e8 inoltre formata la coalizione euroscettica AD\u00d1 Identidad Espa\u00f1ola composta da formazioni ultranzionaliste come la Falange Espa\u00f1ola de las JONS e Democracia Nacional.\nIn Catalogna il partito \"Sobiranistes\", fondato nel 2018, si propone di contribuire affinch\u00e9 sia \"un sovranismo progressista e femminista a costruire il futuro del nostro paese nei prossimi anni\".\nAlle elezioni generali dell'aprile 2019 si \u00e8 alleato con la sinistra indipendentista della Sinistra Repubblicana di Catalogna, coalizione che ha ottenuto 15 deputati al congresso.\nNegli altri paesi.\nIn Polonia dal 2015 \u00e8 al governo il partito Diritto e Giustizia, nazionalista e ultra-cattolico. L'ideologia di Diritto e Giustizia pone fortemente l'accento sulla sicurezza nazionale e sulla centralit\u00e0 delle tradizioni cristiane ed etiche della Polonia, opponendosi alla politica europea di redistribuzione dei migranti. Diritto e Giustizia ha inoltre introdotto una legislazione negazionista, che punisce col carcere chi accusa lo stato polacco di complicit\u00e0 coi crimini nazisti della Seconda Guerra Mondiale.\nIn Norvegia argomentazioni sovraniste, in particolare il rifiuto dell'accordo di libero commercio con l'Unione europea che minaccia il modello lavorativo del paese, \u00e8 promosso da alcuni partiti di sinistra (R\u00f8dt, SV) e da organizzazioni come Nei til EU.\nSovranismo europeo.\nIl 26 settembre 2017 il presidente francese Emmanuel Macron, nel suo discorso alla Sorbona, conia il termine \"sovranit\u00e0 europea\". Consiste nel proseguire nell'integrazione europea per dotare l'Unione europea di una sua sovranit\u00e0, il fine \u00e8 quello di arrivare agli Stati Uniti d'Europa. La sovranit\u00e0 europea \u00e8 dunque una nuova forma di sovranismo ma incompatibile col concetto di sovranit\u00e0 nazionale, nonostante la similitudine tra i due termini. In Italia si sono dichiarati favorevoli alla sovranit\u00e0 europea persone come l'ex premier Mario Monti, l'economista Carlo Cottarelli e l'ex presidente della Repubblica Giorgio Napolitano.\nCritiche.\nLa \"critica radicale della politica di austerit\u00e0 quale \u00e8 codificata nei Trattati europei\" ha invitato a \"trarre qualche conclusione dal fatto che il tentativo delle destre populiste di incanalare la protesta sociale in un rifiuto del processo europeo in quanto tale sta palesemente fallendo. Nel momento in cui il liberismo bolla come sovranismo ogni critica della politica di Maastricht \u00e8 importante riaffermare con forza che i veri euroscettici, chi non vuole andare oltre il livello delle conferenze intergovernative, sono proprio i difensori della moneta senza stato, che rappresentano l\u2019ostacolo pi\u00f9 ingombrante in cui si imbatte oggi la continuit\u00e0 del processo di unificazione europea\".\nPer converso, vi \u00e8 chi ha tacciato proprio l'Unione europea di \"sovranismo postnazionale\": \u00c9tienne Balibar ha denunciato nella Costituzione europea \"un mezzo per ristabilire il legame tra la politica e la potenza [...], soprattutto nel quadro di un confronto con la superpotenza americana, o pi\u00f9 genericamente nella prospettiva di uno spazio mondiale la cui \"politica\" sarebbe strutturata dalla concorrenza, se non dallo scontro, tra diversi blocchi regionali sopranazionali\"."}
{"id": "4675382", "revid": "327773", "url": "https://it.wikipedia.org/wiki?curid=4675382", "title": "Evento Mid-Brunhes", "text": "L'evento Mid-Brunhes (MBE) \u00e8 un mutamento importante nel pattern delle glaciazioni quaternarie. Corrisponde grosso modo alla transizione tra il MIS 12 e il MIS 11 (Terminazione V), circa 430 ka (migliaia di anni) fa.\n\u00c8 riscontrabile in molte carote di sedimenti marini e carote di ghiaccio antartiche e consiste in un aumento dell'ampiezza dei cicli glaciali/interglaciali, che passano da un regime a 41 ka (legato al periodo di variazione dell'inclinazione dell'asse terrestre) ad un regime a 100 ka (dominato dalla variazione di eccentricit\u00e0 orbitale).\nSi osserva anche un aumento delle variazioni del volume della massa glaciale, con picchi e valli molto pi\u00f9 ampi e marcati."}
{"id": "4675384", "revid": "547034", "url": "https://it.wikipedia.org/wiki?curid=4675384", "title": "Via delle esosamine", "text": "La via delle esosammine (in inglese hexosamine biosynthesis pathway o HBP) \u00e8 una via metabolica deputata alla sintesi dei substrati necessari ai processi di glicosilazione.\nIl prodotto finale di questa via metabolica (o pathway) \u00e8 l'UDP N-acetil glucosammina (UDP-GlcNAc) partendo da dei derivati del glucosio. Tale molecola \u00e8 alla base di molti meccanismi molecolari come ad esempio le modifiche post-traduzionali delle proteine ad opera di enzimi come OGT, la sintesi di glicolipidi, la glicosilazione delle proteine nell'apparato del Golgi ed altre.\nQuesta via \u00e8 strettamente legata alla glicolisi, infatti il primo substrato della via metabolica \u00e8 il fruttosio 6-fosfato, il quale ne \u00e8 appunto uno dei primi prodotti.\nMeccanismo.\n1) Nel primo passaggio della reazione il fruttosio 6-fosfato \u00e8 il substrato dell'enzima \"glutammina-fruttosio 6-fosfato amminotrasferasi (isomerizzante) 1\" (in sigla GFPT1 o GFAT), il quale catalizza la reazione:\nL-glutammina + D-fruttosio 6-fosfato = L-glutammato + D-glucosammina 6-fosfato\nQuindi utilizza la conversione di glutammina a glutammato per produrre la glucosammina 6-fosfato. Oltre che come prodotto dell'enzima GFPT1\\GFAT, la glucosammina 6-fosfato pu\u00f2 essere prodotta dalla cellula tramite l'aggiunta di un gruppo fosfato alla glucosammina ad opera dell'enzima glucosamina chinasi\\esochinasi.\n2) La glucosammina 6-fosfato viene convertita ad N-acetil glucosammina 6-fosfato ad opera dell'enzima glucosammina-fosfato N-acetiltransferasi.\nLa N-acetil glucosammina 6-fosfato pu\u00f2 essere ottenuta dalla cellula anche tramite l'enzima N-acetil glucosammina chinasi che catalizza la reazione di aggiunta di un gruppo fosfato alla N-acetil glucosammina per ottenere appunto N-acetil glucosammina 6-fosfato.\n3) L'N-acetil glucosammina 6 fosfato \u00e8 poi il substrato dell'enzima N-acetil glucosammina mutasi, che lo convertead N-acetil glucosammina 1-fosfato.\n4) Infine, l'N-acetil glucosammina 1-fosfato, e l'uridina difosfato (UDP) sono i substrati dell'enzima UDP-N-acetilglucosammina pirofosforilasi (UDP-N-acetylglucosamine pyrophosphorylase 1 o UAP1) che ottiene come prodotto finale l'UDP N-acetil glucosammina (UDP-GlcNAc).\nRuolo nella glicosilazione.\nL'UDP-GlcNAc \u00e8 il principale substrato per l'aggiunta di residui di N-acetil glucosammina (GlcNAc) a determinati residui amminoacidici di alcune proteine. Si distinguono due tipi di questo tipo di glicosilazione in base alla specie atomica in cui avviene il legame: "}
{"id": "4675385", "revid": "832642", "url": "https://it.wikipedia.org/wiki?curid=4675385", "title": "Jan Massys", "text": ""}
{"id": "4675386", "revid": "832642", "url": "https://it.wikipedia.org/wiki?curid=4675386", "title": "Jan Metsys", "text": ""}
{"id": "4675387", "revid": "832642", "url": "https://it.wikipedia.org/wiki?curid=4675387", "title": "Jan Matsijs", "text": ""}
{"id": "4675389", "revid": "850677", "url": "https://it.wikipedia.org/wiki?curid=4675389", "title": "Rete tranviaria di Toronto", "text": "La rete tranviaria di Toronto \u00e8 la rete tranviaria che serve la citt\u00e0 canadese di Toronto. \u00c8 composta da dieci linee."}
{"id": "4675391", "revid": "124123", "url": "https://it.wikipedia.org/wiki?curid=4675391", "title": "Uwe Kliemann", "text": "Carriera.\nIn nazionale ha giocato una partita, nel 1975."}
{"id": "4675394", "revid": "324090", "url": "https://it.wikipedia.org/wiki?curid=4675394", "title": "Rete tranviaria di Algeri", "text": "La rete tranviaria di Algeri \u00e8 la rete tranviaria che serve la capitale dell'Algeria. \u00c8 composta da una linea."}
{"id": "4675397", "revid": "1305772", "url": "https://it.wikipedia.org/wiki?curid=4675397", "title": "Adri\u00e1n Fern\u00e1ndez", "text": ""}
{"id": "4675399", "revid": "767487", "url": "https://it.wikipedia.org/wiki?curid=4675399", "title": "Manfred Ritschel", "text": "Carriera.\nIn Nazionale ha giocato 3 partite, nel 1975, segnando un gol."}
{"id": "4675401", "revid": "297059", "url": "https://it.wikipedia.org/wiki?curid=4675401", "title": "Ariane Sailer", "text": ""}
{"id": "4675402", "revid": "729019", "url": "https://it.wikipedia.org/wiki?curid=4675402", "title": "Rete tranviaria di Rabat-Sal\u00e9", "text": "La rete tranviaria di Rabat-Sal\u00e9 \u00e8 la rete tranviaria che serve le citt\u00e0 marocchine di Rabat e Sal\u00e9. Inaugurata il 23 maggio 2011 si tratta della prima rete tranviaria del Marocco ad essere realizzata. Essa \u00e8 composta da due linee."}
{"id": "4675404", "revid": "984922", "url": "https://it.wikipedia.org/wiki?curid=4675404", "title": "Chhun Sothearath", "text": "Carriera.\nClub.\nHa cominciato la carriera nel 2007 con il Build Bright United.\nNazionale.\nCon la Nazionale cambogiana ha preso parte a 2 partite di qualificazione ai Mondiali 2014."}
{"id": "4675407", "revid": "183694", "url": "https://it.wikipedia.org/wiki?curid=4675407", "title": "Gabriele Manfredi", "text": "Biografia.\nNacque a Bologna da Alfonso Manfredi, notaio originario di Lugo, e da Anna Maria Fiorini. Ebbe tre fratelli (Eustachio, Emilio ed Eraclito) e due sorelle (Maddalena e Teresa).\nDopo aver studiato medicina, si interess\u00f2 alla matematica, ottenendo la cattedra presso l'Universit\u00e0 di Bologna. Nell'opera \"De constructionae aequationum differentialium primi gradus\" (1707) espose i risultati ottenuti fino a quel momento nella soluzione dei problemi relativi alla teoria delle equazioni differenziali e i fondamenti del calcolo integrale.\nNella memoria \"Breve schediasma geometrico per la costruzione di una gran parte delle equazioni differenziali di primo grado\" (1714) descrisse il procedimento comunemente adottato per integrare le equazioni differenziali omogenee del primo ordine."}
{"id": "4675409", "revid": "767487", "url": "https://it.wikipedia.org/wiki?curid=4675409", "title": "Sun Sopanha", "text": "Carriera.\nNazionale.\nCon la Nazionale cambogiana ha preso parte a 2 partite di qualificazione ai Mondiali 2014."}
{"id": "4675411", "revid": "599013", "url": "https://it.wikipedia.org/wiki?curid=4675411", "title": "San Theodoros", "text": "La Repubblica di San Theodoros \u00e8 un paese sudamericano immaginario inventato da Herg\u00e9 nel fumetto \"L'orecchio spezzato\". La nazione \u00e8 un chiaro esempio di \"Repubblica delle Banane\" perch\u00e9 sotto il giogo di un governo militare.\nIl paese \u00e8 in perenne guerra contro la Repubblica di Nuevo Rico.\nStoria.\nSi sa poco sulla storia della repubblica; si sa per certo che vi abit\u00f2 l'antica civilt\u00e0 Arumbaya distrutta dai conquistadores nel 1519, fu poi liberata nella prima met\u00e0 dell'Ottocento dal generale Olivaro (simile di cognome al generale Sim\u00f3n Bol\u00edvar, liberatore del Sud America spagnolo).\nDalla liberazione c'\u00e8 stato un continuo susseguirsi di colpi di stato in cui svariati dittatori salirono al potere (chiaro esempio dell'instabilit\u00e0 politica del continente nella prima met\u00e0 del Novecento). Nel Novecento si successero alla presidenza pi\u00f9 volte il generale Alcazar e il generale Tapioca.\nGeografia.\nIl paese \u00e8 ricco di foreste ed \u00e8 attraversato da un grande fiume (probabilmente affluente del Rio delle Amazzoni) e sembra che il paese sia circondato dalle Ande. Probabilmente la nazione si trova o tra Venezuela e Brasile o tra Per\u00f9 e Colombia.\nSembra abbia una sola grande citt\u00e0: Las Dopicos fondata dagli spagnoli nel XVI secolo."}
{"id": "4675414", "revid": "486946", "url": "https://it.wikipedia.org/wiki?curid=4675414", "title": "Il gran gal\u00e0 di Topolino", "text": ""}
{"id": "4675417", "revid": "761306", "url": "https://it.wikipedia.org/wiki?curid=4675417", "title": "HP", "text": ""}
{"id": "4675422", "revid": "118609458", "url": "https://it.wikipedia.org/wiki?curid=4675422", "title": "Denis McDonough", "text": "Biografia.\nVita e formazione.\nMcDonough \u00e8 nato il 2 dicembre 1969 a Stillwater (Minnesota). Era uno degli undici figli di William e Kathleen McDonough, una famiglia cattolica praticante. McDonough ha frequentato la St. John's University di Collegeville, Minnesota, dove ha giocato come difensore nella squadra di football americano della St. John's nel College Football Hall of Fame con l'allenatore John Gagliardi. Come membro della squadra, ha vinto due titoli nel \"Minnesota Intercollegiate Athletic Conference\". Si \u00e8 laureato con il massimo dei voti in storia e in lingua spagnola. Dopo la laurea, McDonough ha viaggiato molto in tutta l'America Latina, insegnando in un liceo del Belize. Ha poi frequentato la Georgetown University e si \u00e8 laureato in Diritto internazionale nel 1996.\nGli inizi della carriera.\nDal 1996 al 1999, McDonough ha lavorato come aiutante alla Commissione Affari Esteri della Camera, dove si \u00e8 concentrato sull'America Latina. McDonough ha servito come consigliere di politica estera di alto livello per il senatore Tom Daschle.\nDopo la sconfitta elettorale del 2004 di Daschle, McDonough divenne direttore legislativo per il neoeletto senatore Ken Salazar, partecipando cos\u00ec al \"Center for Progress\" americano nel 2004.\nNel 2007, il senatore Barack Obama, principale consigliere di politica estera di Mark Lippert della \"Nevy Reservist\" , ha reclutato e chiamato in servizio attivo McDonough come suo sostituto nel corso del dispiegamento in Iraq di Lippert. McDonough ha continuato a servire come consigliere anziano di politica estera Obama durante la sua campagna presidenziale del 2008.\nAmministrazione Obama.\nDopo che l'elezione del presidente Obama, si \u00e8 unito all'amministrazione nel Consiglio della Sicurezza Nazionale e della Comunicazione Strategica. Il 22 ottobre 2010, Barack Obama ha annunciato che McDonough avrebbe sostituito Thomas E. Donilon come viceconsigliere di Sicurezza Nazionale, che stava lasciando la sua posizione per lavorare con il generale James L. Jones. McDonogh era presente nella foto scattata nella Situation Room della Casa Bianca durante il monitoraggio del raid che ha provocato la morte di Osama Bin Laden nel maggio 2011.\nIl 25 gennaio 2013 Obama ha nominato Denis McDonough come Capo di gabinetto della Casa Bianca. Nel febbraio 2013 McDonough ha esortato i legislatori a confermare rapidamente Chuch Hagel e John O. Brennan ai loro posti nella squadra di sicurezza nazionale di Obama, esprimendo \"grave preoccupazione\" per i ritardi. La stampa ha rivelato che il 5 maggio 2013 McDonough, di fede cattolica e quindi vicino a Papa Francesco, abbia influito sul presidente affinch\u00e9 posticipasse l'attacco subordinato in Siria."}
{"id": "4675424", "revid": "767487", "url": "https://it.wikipedia.org/wiki?curid=4675424", "title": "Beg Pardon", "text": "Beg Pardon \u00e8 un cortometraggio muto del 1908 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 30 settembre 1908. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, \"Soul Kiss\"."}
{"id": "4675427", "revid": "1543377", "url": "https://it.wikipedia.org/wiki?curid=4675427", "title": "La tana (racconto)", "text": "La tana \u00e8 uno degli ultimi racconti (e il secondo per lunghezza, dopo \"La metamorfosi\") dell'autore boemo di lingua tedesca Franz Kafka, scritto durante la sua permanenza a Berlino nel 1923, all'incirca sei mesi prima della morte. Pubblicato postumo per la prima volta nel 1931 da Max Brod, amico ed esecutore testamentario di Kafka, che ne aveva ricevuto il manoscritto da Dora Diamant, l'ultima compagna dello scrittore. Apparso poi nella raccolta intitolata \"Durante la costruzione della muraglia cinese\".\nProprio come per \"La metamorfosi\", \"Indagini di un cane\", \"Josephine la cantante\" o \"Il popolo dei topi\", anche \"la tana\" appartiene alle storie di animali, una tipologia utilizzata spesso da Kafka; narra dei continui disperati sforzi intrapresi da un protagonista - per met\u00e0 umano e per met\u00e0 animale - di costruirsi un'abitazione perfetta, cos\u00ec da potersi proteggere efficacemente dai suoi nemici invisibili.\nIn tutto il testo (rimasto incompiuto), che \u00e8 narrato in prima persona, vi \u00e8 l'idea ossessiva di riuscir a realizzare una complessa opera architettonica, e dalla paura d'esser attaccato da potenziali nemici i quali per\u00f2 non danno mai prova d'esistenza reale: la tana, creata in questa costante ricerca di perfezione, non produce per\u00f2 quella pace e tranquillit\u00e0 che s'attendeva di trovare ma, piuttosto, ci\u00f2 gli provoca ansie crescenti.\nTrama.\nLa storia viene raccontata in prima persona da un narratore di cui si sa molto poco, si comprende per\u00f2 che si tratta di una creatura che possiede entrambe le caratteristiche, umane e animali (un misto tra un roditore e un architetto): in principio viene annunciato il completamento della propria tana, un elaborato sistema di cunicoli costruiti nel corso di un'intera vita. Egli ha duramente lavorato e s'\u00e8 impegnato molto per costruirla; spera vivamente che ci\u00f2 gli permetter\u00e0 finalmente di poter vivere in pace, totalmente isolato dal mondo esterno.\nLa costruzione sotterranea \u00e8 costituita da lunghi corridoi labirintici, rotatorie, ampie gallerie ed una roccaforte; unico collegamento con l'esterno, la porta d'uscita, \u00e8 nascosto e coperto da uno strato di gelatina. Il narratore, unico abitante della tana, vive felicemente la sua vita solitaria, impegnato com'\u00e8 a far giorno per giorno le piccole riparazioni necessarie e i vari miglioramenti del caso, oltre ad accumulare riserve di cibo.\nEppure, nonostante tutti questi accorgimenti, vive nel costante terrore di essere attaccato da un misterioso ed invisibile nemico il quale pare aver l'intenzione di voler invadere il proprio rifugio. Nel tentativo d'evitar una tale intrusione, si mette a costruire vari passaggi che non conducono ad altro che a vicoli ciechi; trasforma sempre pi\u00f9 la tana in un labirinto a zig zag, perennemente alla ricerca di nuove idee per ampliar in complessit\u00e0 la propria abitazione e renderla sempre pi\u00f9 sicura.\nI suoi pensieri e le riflessioni razionali che compie vengono spesso interrotte da fasi in cui s'impegna in ristrutturazioni sconsiderate e in cui divora compulsivamente tutte le riserve di cibo. Di tanto in tanto esce per andar a caccia, ma anche per auto-convincersi che in realt\u00e0 la sua tana non \u00e8 affatto minacciata dall'esterno; ma questi brevi viaggi invece di dargli il tanto sperato sollievo finiscono per procurargli enormi problemi, in quanto ha il timore di attirar l'attenzione sull'ingresso mimetizzato della sua tana.\nUn giorno incomincia a sentire un suono misterioso, che egli descrive come un sibilo all'interno della tana, cerca allora subito di trovar la fonte di questo insolito rumore mai udito prima; secondo la prima ipotesi che fa il rumore potrebbe essere causato da piccoli animali che vivono in tane vicine e/o parallele alla sua. Inizia quindi a scavare dei cunicoli esplorativi al fine di cercar l'origine del suono; ma il sibilo non si ferma, cosicch\u00e9 la ricerca del protagonista si fa sempre pi\u00f9 ossessiva.\nQuesto persistere del disturbo lo fa giungere alla conclusione che vi dev'essere un'unica ed ostile creatura vicina alla sua tana, e che questa non pu\u00f2 altri che aver l'intenzione di ucciderlo. Diviso tra la paura e la rassegnazione, attende in posizione difensiva l'arrivo del nemico.\nLa storia s'interrompe bruscamente all'interno d'una frase: \"Tutto invece \u00e8 rimasto immutato...\"\nInterpretazioni autobiografiche.\nMolti critici considerano \"la tana\" come un lavoro contenente ampi riferimenti biografici, per Bert Nagel si tratta anzi della \"creazione pi\u00f9 autobiografica di Kafka\"; vi sono difatti diversi documenti in cui l'autore si considera esser come un animale rinchiuso all'interno d'una tana, ad es. in una lettera risalente al 1922: \"\"Corro in tutte le direzioni... come un animale in preda alla disperazione dentro la sua tana\". Nel 1913 scrive nel suo diario:\"Io non sono nulla, altro che letteratura, non posso e non voglio essere qualcosa d'altro\"\""}
{"id": "4675429", "revid": "767487", "url": "https://it.wikipedia.org/wiki?curid=4675429", "title": "The Impersonator's Jokes", "text": "The Impersonator's Jokes \u00e8 un cortometraggio muto del 1908 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 21 ottobre 1908. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"The Effect of a Shave\"."}
{"id": "4675434", "revid": "767487", "url": "https://it.wikipedia.org/wiki?curid=4675434", "title": "The Effect of a Shave", "text": "The Effect of a Shave \u00e8 un cortometraggio muto del 1908 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche del Regno Unito il 21 ottobre 1908. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"The Impersonator's Jokes\"."}
{"id": "4675437", "revid": "287204", "url": "https://it.wikipedia.org/wiki?curid=4675437", "title": "Saturn Stadium", "text": "Il Saturn Stadium \u00e8 uno stadio costruito nel 1999 nella citt\u00e0 di Ramenskoye, in Russia. La struttura ha una capienza di 16.500 spettatori ed ospita le partite casalinghe del Saturn Ramenskoe."}
{"id": "4675440", "revid": "2091899", "url": "https://it.wikipedia.org/wiki?curid=4675440", "title": "Via ferrata Carlo Giorda", "text": "La via ferrata Carlo Giorda \u00e8 un percorso attrezzato che parte da Sant'Ambrogio di Torino per raggiungere la cima del monte Pirchiriano (962 ) sulla cui sommit\u00e0 sorge l'Abbazia della Sacra di San Michele, nel Gruppo dell'Orsiera delle Alpi Cozie, che con il vicino monte Ciabergia e l'antistante Musin\u00e8 segna visivamente lo sbocco della val di Susa sulla Pianura Padana.\n\u00c8 intitolata a Carlo Giorda (1946-1985) santambrogese, appassionato alpinista. Egli, dopo aver frequentato la Scuola di Alpinismo Cervino della Sezione CAI di Alpignano, divenne Istruttore Nazionale di Alpinismo, prendendo in seguito le redini della direzione della scuola. Mor\u00ec durante una scalata della via Gervasutti-Gagliardone alla Est delle Grandes Jorasses il 17 agosto 1985.\nDescrizione.\nLa via ferrata pu\u00f2 essere intrapresa da Sant'Ambrogio di Torino localit\u00e0 Gir dl'Ora (356 m), dove ci si pu\u00f2 arrivare in treno, autobus di linea o in auto. Dalla storica stazione ferroviaria di Sant'Ambrogio e Sacra San Michele, percorrendo Corso Moncenisio (SS 25) dopo 1.100 metri sulla sinistra si trova la partenza della via ferrata Carlo Giorda.\nLa Ferrata della Sacra, oltre che essere un percorso panoramico, \u00e8 anche carico di storia: a met\u00e0 salita incrociamo un vecchio sentiero abbandonato, che ci porta ad un bellissimo ripiano, chiamato nell'antichit\u00e0 dagli abitanti di Sant'Ambrogio \u201cPian Cestlet e dagli abitanti della Chiusa San Michele \u201cPiasa Bu\u00e8\u201d. Su questo ripiano si trova l'antica chiave di confine tra i comuni scolpita nella roccia. Pi\u00f9 in alto una spaccatura orizzontale forma una valletta ben nascosta, non visibile, a suo tempo usata come nascondiglio dai partigiani della zona. Ancora sopra esiste un altro sentiero che nell'antichit\u00e0 collegava la frazione di San Pietro con l'abitato della Chiusa passando su una cengia chiamata \u201cU Saut du Cin\u201d. Altra curiosit\u00e0 sono gli evidenti segni lasciati dallo scorrere del ghiacciaio in questa valle, tra cui dei massi di granito bianco (roccia che non ha niente a che vedere con il serpentino locale), trasportati su questa parete nell'era glaciale.\nRaggiunto Sant'Ambrogio di Torino, all'imbocco della Valle di Susa tramite la A32 del Frejus uscita Avigliana e poi per la SS 25, si parcheggia l'auto in localit\u00e0 Gir dl'Ora presso la Croce della Bell'Alda, poco fuori dall'abitato in direzione di Susa. La via attacca direttamente dal piccolo posteggio, pannello indicatore, in generale si segue per la prima parte lo sperone che costeggia l'enorme cava in disuso, per poi a met\u00e0 percorso, traversare lungamente a destra, andando a prendere lo sperone pi\u00f9 evidente che scende dalla cima. In generale non ci sono grosse difficolt\u00e0 tecniche o lunghi tratti verticali, ma l'ampiezza dell'itinerario consiglia prudenza. Ci sono due vie di fuga, la prima dopo circa 300 m. a livello di \u201cPian Cestlet\u201d, da dove un comodo sentiero riporta in paese, una seconda dopo circa 500 m. di dislivello, all'altezza di \u201cU Saut du Cin\u201d da dove si pu\u00f2 raggiungere la borgata San Pietro. Dalla sommit\u00e0 della via ferrata, che termina contro il muro dell'Abbazia della Sacra di San Michele, si prosegue a destra, per un sentiero poco comodo, che con alcuni saliscendi raggiunge la strada asfaltata a pochi metri dalla ingresso della Sacra. Discesa: dalla stradina asfaltata imboccare l'antica mulattiera sacra di San Michele - Sant'Ambrogio (cartello indicatore), che passando per la Borgata San Pietro ritorna a Sant'Ambrogio di Torino in circa 1.30 h. Nel 2016 l'intero percorso della via ferrata \u00e8 stato ristrutturato con l'aggiunta di un nuovo ponte tibetano di circa un centinaio di metri."}
{"id": "4675444", "revid": "1494169", "url": "https://it.wikipedia.org/wiki?curid=4675444", "title": "By My Side", "text": ""}
{"id": "4675445", "revid": "261541", "url": "https://it.wikipedia.org/wiki?curid=4675445", "title": "Pierre Despr\u00e8s", "text": ""}
{"id": "4675448", "revid": "256896", "url": "https://it.wikipedia.org/wiki?curid=4675448", "title": "Festa di santa Lucia (Crotone)", "text": ""}
{"id": "4675449", "revid": "292162", "url": "https://it.wikipedia.org/wiki?curid=4675449", "title": "Rheghion", "text": ""}
{"id": "4675450", "revid": "893932", "url": "https://it.wikipedia.org/wiki?curid=4675450", "title": "Sharm El Sheik - Un'estate indimenticabile", "text": ""}
{"id": "4675452", "revid": "767487", "url": "https://it.wikipedia.org/wiki?curid=4675452", "title": "He Who Laughs Last, Laughs Best", "text": "He Who Laughs Last, Laughs Best \u00e8 un cortometraggio muto del 1908 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA l'11 novembre 1908. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"If It Don't Concern You, Let It Alone\"."}
{"id": "4675454", "revid": "767487", "url": "https://it.wikipedia.org/wiki?curid=4675454", "title": "If It Don't Concern You, Let It Alone", "text": "If It Don't Concern You, Let It Alone \u00e8 un cortometraggio muto del 1908 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA l'11 novembre 1908. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"He Who Laughs Last, Laughs Best\"."}
{"id": "4675462", "revid": "287204", "url": "https://it.wikipedia.org/wiki?curid=4675462", "title": "Idrossimetansolfinato di sodio", "text": "L'idrossimetansolfinato di sodio \u00e8 un composto chimico di interesse industriale.\nViene sintetizzato a partire da ditionito di sodio e formaldeide:\nIn alternativa pu\u00f2 essere utilizzato il ditionito di zinco.\n\u00c8 un composto molto igroscopico, deve essere conservato al buio. In soluzione acquosa si decompone a 80\u00a0\u00b0C.\nPresenta numerosi utilizzi industriali. Per le sue propriet\u00e0 riducenti viene utilizzato per trasformare i coloranti al tino nelle forme leuco. \u00c8 anche un potente decolorante.\nPrende parte a molte reazioni di sintesi, tra le quali: preparazione di solfoni, tioeteri, selenoeteri, tioesteri e selenoesteri. Dealogenazione riduttiva e riduzione di aldeidi."}
{"id": "4675463", "revid": "767487", "url": "https://it.wikipedia.org/wiki?curid=4675463", "title": "August Sackenheim", "text": "Carriera.\nNazionale.\nHa collezionato 4 presenze con la propria Nazionale."}
{"id": "4675466", "revid": "200568", "url": "https://it.wikipedia.org/wiki?curid=4675466", "title": "Idrossimetansulfinato di sodio", "text": ""}
{"id": "4675467", "revid": "297059", "url": "https://it.wikipedia.org/wiki?curid=4675467", "title": "Pressione endocranica", "text": ""}
{"id": "4675470", "revid": "1543377", "url": "https://it.wikipedia.org/wiki?curid=4675470", "title": "Eruzione di tipo stromboliano", "text": "Le eruzioni di tipo stromboliano sono eruzioni vulcaniche di livello relativamente basso, il nome deriva dal vulcano Stromboli, in Sicilia, dove tali eruzioni consistono nell'espulsione di scorie incandescenti, lapilli e bombe di lava ad altitudini da decine fino a centinaia di metri. Sono da piccole a medie in volume, con violenza sporadica. \nCaratteristiche.\nEsse sono definite come \nIl tefrite tipicamente si illumina di rosso quando esce dal cratere ma la sua superficie si raffredda e assume un colore dal buio al nero e pu\u00f2 solidificare in modo significativo prima dell'impatto. Il tefrite si accumula in prossimit\u00e0 della bocca, formando un cono di scorie. La cenere \u00e8 il prodotto pi\u00f9 comune, la quantit\u00e0 di cenere vulcanica \u00e8 in genere piuttosto minore.I flussi di lava sono pi\u00f9 viscosi, e quindi pi\u00f9 corti e pi\u00f9 larghi, rispetto alle omologhe eruzioni hawaiane, essi possono o non possono essere accompagnati da produzione di roccia piroclastica.\nInvece il gas si fonde in bolle, chiamati lumache di gas, che crescono sufficientemente fino a diventare abbastanza grandi da salire attraverso la colonna di magma, scoppiando vicino alla cima a causa della diminuzione della pressione e gettando lava in aria. Ogni episodio rilascia quindi gas vulcanici, a volte con una frequenza di pochi minuti l'uno dall'altro. Le lumache di gas si possono formare anche alla profondit\u00e0 di tre chilometri, il che le rende difficili da prevedere.\nL'attivit\u00e0 eruttiva stromboliana pu\u00f2 essere molto duratura in quanto il sistema di condotto non \u00e8 fortemente influenzato dall'attivit\u00e0 eruttiva, per questo il sistema pu\u00f2 ripetersi ad intervalli di tempo brevi. Ad esempio, il vulcano Par\u00edcutin erutt\u00f2 continuamente tra il 1943 e il 1952, il monte Erebus, in Antartide, ha prodotto eruzioni stromboliane almeno per molti decenni e Stromboli stesso produsse eruzioni stromboliane per diverse migliaia di anni."}
{"id": "4675473", "revid": "767487", "url": "https://it.wikipedia.org/wiki?curid=4675473", "title": "Willi Kund", "text": "Carriera.\nClub.\nHa giocato nella prima divisione tedesca.\nNazionale.\nHa collezionato 2 presenze con la propria nazionale."}
{"id": "4675474", "revid": "124032996", "url": "https://it.wikipedia.org/wiki?curid=4675474", "title": "Noseconossemo", "text": "Noseconossemo \u00e8 il nono lavoro per Herman Medrano, il secondo con i Groovy Monkeys. L'album vanta la partecipazione di numerosi ospiti come Caparezza, Piotta, Roy Paci, Sir Oliver Skardy, Natalino Balasso, Manu Phl, Dellino Farmer e El Giovanelo."}
{"id": "4675476", "revid": "767487", "url": "https://it.wikipedia.org/wiki?curid=4675476", "title": "The Tale of a Thanksgiving Turkey", "text": "The Tale of a Thanksgiving Turkey \u00e8 un cortometraggio muto del 1908 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 18 novembre 1908. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"The Hoodoo Lounge\"."}
{"id": "4675480", "revid": "300067", "url": "https://it.wikipedia.org/wiki?curid=4675480", "title": "Dmytro Hljebov", "text": "\u00c8 anche noto con la traslitterazione Dmytro Gliebov.\nCarriera.\nDal 2010 al 2014 ha militato nel Donec'k. Con l' disputa gli Europei 2013."}
{"id": "4675481", "revid": "69794", "url": "https://it.wikipedia.org/wiki?curid=4675481", "title": "Dmytro Gliebov", "text": ""}
{"id": "4675483", "revid": "767487", "url": "https://it.wikipedia.org/wiki?curid=4675483", "title": "Friedrich M\u00fcller (calciatore)", "text": "Carriera.\nNazionale.\nHa collezionato 2 presenze con la propria Nazionale."}
{"id": "4675487", "revid": "767487", "url": "https://it.wikipedia.org/wiki?curid=4675487", "title": "The Hoodoo Lounge", "text": "The Hoodoo Lounge \u00e8 un cortometraggio muto del 1908 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec in sala il 18 novembre 1908. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"The Tale of a Thanksgiving Turkey\"."}
{"id": "4675489", "revid": "1573940", "url": "https://it.wikipedia.org/wiki?curid=4675489", "title": "Chiesa di Santa Maria degli Angeli (Monte Sant'Angelo)", "text": "La chiesa di Santa Maria degli Angeli \u00e8 una chiesa cattolica situata a Monte Sant'Angelo, nel Gargano (provincia di Foggia).\nStoria.\nLa chiesa \u00e8 situata su una collinetta a pochi chilometri dall'abitato di Monte Sant'Angelo (sulla strada che porta all'abbazia di Santa Maria di Pulsano, luogo del cuore FAI 2010).\nLa tradizione vuole che essa fu fondata da san Francesco d'Assisi, mentre tornava dal suo pellegrinaggio al santuario di San Michele Arcangelo (patrimonio UNESCO) di Monte Sant'Angelo.\nLa struttura \u00e8 stata oggetto di rimaneggiamenti sino al 1965, quando fu distrutto un altare barocco.\nDescrizione.\nLa chiesa \u00e8 di forma rettangolare. Ha un portale del XIII secolo che raffigura la Madonna a cui \u00e8 dedicato il luogo di culto, ossia la Madonna degli Angeli. L'abside invece contiene una piccola nicchia risalente al XVII secolo, periodo del primo rifacimento dell'edificio.\nPassando all'interno esso conteneva molti affreschi che sono andati perduti a causa dell'umidit\u00e0 presente nell'edificio. Nella chiesetta inoltre era anche custodita una Madonna seduta tra le nuvole, con il Bambino in braccio, di stile napoletano (la statua risale al 1700). Oggi essa \u00e8 venerata in un'altra chiesa della citt\u00e0, la chiesa di Santa Maria Maggiore."}
{"id": "4675492", "revid": "873803", "url": "https://it.wikipedia.org/wiki?curid=4675492", "title": "Radio Televizioni Shqip\u00ebtar", "text": ""}
{"id": "4675494", "revid": "3732", "url": "https://it.wikipedia.org/wiki?curid=4675494", "title": "Rito siriaco orientale", "text": ""}
{"id": "4675497", "revid": "1941276", "url": "https://it.wikipedia.org/wiki?curid=4675497", "title": "Love in the Future", "text": "Love in the Future \u00e8 il quarto album in studio del cantautore americano John Legend. L'album \u00e8 stato pubblicato il 3 settembre 2013. L'album, prodotto da Legend, Kanye West e Dave Tozer, vede come partecipanti Rick Ross, Stacy Barthe e Seal.\n\"Who Do We Think We Are\" \u00e8 il primo singolo, pubblicato il 25 marzo 2013, mentre il 18 giugno \u00e8 stato pubblicato il secondo, \"Made To Love\"."}
{"id": "4675498", "revid": "767487", "url": "https://it.wikipedia.org/wiki?curid=4675498", "title": "An All Wool Garment", "text": "An All Wool Garment \u00e8 un cortometraggio muto del 1908 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nIl film - un cortometraggio in una bobina - usc\u00ec nelle sale cinematografiche USA il 25 novembre 1908."}
{"id": "4675501", "revid": "757396", "url": "https://it.wikipedia.org/wiki?curid=4675501", "title": "Vasil\u012bs Kavvadas", "text": "Carriera.\nDal 2010 al 2013 milita nel Pani\u00f3nios. Nel 2012 ha esordito in Nazionale, con la cui maglia disputa gli Europei 2013."}
{"id": "4675505", "revid": "297059", "url": "https://it.wikipedia.org/wiki?curid=4675505", "title": "Elena Von Rheinberg", "text": ""}
{"id": "4675506", "revid": "767487", "url": "https://it.wikipedia.org/wiki?curid=4675506", "title": "Erich Kauer", "text": "Carriera.\nNazionale.\nHa collezionato 5 presenze con la propria Nazionale."}
{"id": "4675511", "revid": "81103", "url": "https://it.wikipedia.org/wiki?curid=4675511", "title": "Eruzione hawaiana", "text": ""}
{"id": "4675514", "revid": "81103", "url": "https://it.wikipedia.org/wiki?curid=4675514", "title": "Eruzione stromboliana", "text": ""}
{"id": "4675516", "revid": "298229", "url": "https://it.wikipedia.org/wiki?curid=4675516", "title": "Nadiya Tkachenko", "text": ""}
{"id": "4675518", "revid": "767487", "url": "https://it.wikipedia.org/wiki?curid=4675518", "title": "Josef Wendl", "text": "Carriera.\nNazionale.\nHa collezionato 5 presenze con la propria Nazionale."}
{"id": "4675521", "revid": "1573940", "url": "https://it.wikipedia.org/wiki?curid=4675521", "title": "Chiesa di San Nicol\u00f2 (Monte Sant'Angelo)", "text": "La chiesa di San Nicol\u00f2 \u00e8 una chiesa cattolica situata a Monte Sant'Angelo, nel Gargano (provincia di Foggia).\nStoria.\nLa chiesa fa parte di un complesso facente capo al convento dei Cappuccini (oggi adibito ad altri usi), posto lungo l'antica cinta muraria di Monte Sant'Angelo, a pochi metri dal castello. La sua costruzione ebbe inizio a partire dal 1595.\nIl convento divenne ben presto un centro religioso molto importante, e ci\u00f2 lo si deve alla sua vicinanza al santuario di San Michele Arcangelo (patrimonio UNESCO), ai buoni rapporti con la gerarchia ecclesiastica locale e anche e soprattutto grazie alla continua opera di assistenza della popolazione locale e dei pellegrini offerta dal convento.\nIl convento con il passare del tempo fu oggetto di numerose opere di ampliamento.\nLa chiesa vera e propria sorge su di una cappella dedicata a san Nicola di Bari. Nella chiesa \u00e8 venerata anche la statua di san Matteo.\nIl complesso nel corso dei secoli ha svolto varie funzioni (ospit\u00f2 anche l'ospedale civile); oggi il convento \u00e8 una casa di riposo per anziani gestita da suore.\nDescrizione.\nL'edificio di culto \u00e8 composto da due navate, una navata principale e una navata laterale pi\u00f9 stretta con a fianco le cappelle, secondo l'autentico stile delle chiese dei cappuccini."}
{"id": "4675522", "revid": "81103", "url": "https://it.wikipedia.org/wiki?curid=4675522", "title": "Eruzione pliniana", "text": ""}
{"id": "4675524", "revid": "486946", "url": "https://it.wikipedia.org/wiki?curid=4675524", "title": "Cancelleria ducale", "text": ""}
{"id": "4675525", "revid": "466539", "url": "https://it.wikipedia.org/wiki?curid=4675525", "title": "Bianca Pellegrini", "text": "Biografia.\nEra probabilmente la dama di compagnia della duchessa di Milano Bianca Maria Visconti e moglie del cavaliere Melchiorre di Arluno, funzionario amministrativo della potente famiglia di Filippo Maria Visconti prima e di Francesco Sforza poi. Alla corte del duca Filippo Maria, presso la quale si form\u00f2 culturalmente, nel 1440 circa, conobbe Pier Maria II de' Rossi, che si innamor\u00f2 di lei. Pier Maria fece ritorno a Parma e la giovane dama lo segu\u00ec.\nBench\u00e9 sposato (1428) con Antonia Torelli, figlia di Guido, feudatario di Montechiarugolo, Pier Maria fece edificare in onore di Bianca, tra il 1448 e il 1460, il castello di Torrechiara, che divenne il luogo di incontro dei due amanti. Volle che il pittore bresciano Benedetto Bembo decorasse la propria preziosa stanza da letto, la cosiddetta \"Camera d'Oro\", i cui affreschi avrebbero perpetuato i suoi sentimenti per Bianca. Il conte di San Secondo dedic\u00f2 all'amata anche la rocca dei Rossi di Roccabianca, eretta fra il 1446 e il 1463, residenza invernale della dama. Pier Maria rimase vedovo nel 1468 della moglie Antonia, ma non risulta che in seguito abbia sposato Bianca.\nIl Rossi diede l'incarico, tra il 1455 e il 1471, all'orefice parmense Francesco da Enzola di eseguire alcune medaglie recanti la sua effigie e quella della Pellegrini, importanti sotto l'aspetto iconografico, ma oggi quasi tutte disperse. L'artista aveva lavorato per Federico da Montefeltro, Taddeo Manfredi di Faenza, Cecco Ordelaffi di Forl\u00ec.\nAlla morte di Bianca, avvenuta nel 1480 circa, all'et\u00e0 di 63 anni, venne sepolta nell'oratorio palatino di San Nicomede del castello di Torrechiara dove, due anni dopo, nel 1482, verr\u00e0 tumulato anche il sessantanovenne conte. Polissena, figlia di Bianca e Melchiorre Arluno, and\u00f2 in sposa a Bertrando De Rossi nipote di Pier Maria il figlio del conte di Berceto Pietro Maria.\nBianca Pellegrini \u00e8 talvolta associata a Francesco Sforza ma quello non \u00e8 corretto. La moglie di Sforza, Bianca Maria Visconti, era una persona diversa e viene sepolta nel Duomo di Milano."}
{"id": "4675526", "revid": "486946", "url": "https://it.wikipedia.org/wiki?curid=4675526", "title": "Cancellier grande", "text": ""}
{"id": "4675528", "revid": "661526", "url": "https://it.wikipedia.org/wiki?curid=4675528", "title": "Woodworm", "text": "Woodworm Publishing, in precedenza Woodworm Label, \u00e8 un'etichetta discografica indipendente italiana, con sede ad Arezzo. Ha vinto nel 2014 e nel 2016 il Premio MEI come miglior etichetta indipendente italiana.\nCaratteristiche.\nWoodworm label pubblica dischi di artisti italiani indipendenti. Dal 2011 al 2020 ha pubblicato circa 80 dischi nei formati cd, vinile, digitale.\nDal 2015 la societ\u00e0 si occupa anche del settore manageriale curando alcuni artisti del panorama italiano quali Francesco Motta, The Zen Circus, Fast Animals and Slow Kids, Paolo Benvegn\u00f9, Edda, La Rappresentante di Lista, Rancore, Mudimbi, Nada.\nDal 2018 Woodworm si occupa anche di editoria, costituendo una societ\u00e0 editoriale autonoma."}
{"id": "4675529", "revid": "339392", "url": "https://it.wikipedia.org/wiki?curid=4675529", "title": "Nikolay Avilov", "text": ""}
{"id": "4675532", "revid": "297059", "url": "https://it.wikipedia.org/wiki?curid=4675532", "title": "Marietta Von Rheinberg", "text": ""}
{"id": "4675535", "revid": "1543377", "url": "https://it.wikipedia.org/wiki?curid=4675535", "title": "Colori e simboli dell'Unione Sportiva Catanzaro 1929", "text": "Questa voce raccoglie le informazioni riguardanti le divise da gioco utilizzate dall'Unione Sportiva Catanzaro 1929.\nColori.\nFin dalla fondazione, i colori del club sono il giallo e il rosso, che sono anche i colori della citt\u00e0 di Catanzaro.\nLa divisa pi\u00f9 utilizzata negli oltre ottanta anni di storia dalle \"Aquile\" \u00e8 quella rossa a tinta unita, con il colletto a \"V\" giallo, con calzoncini e calzettoni rossi con bordi gialli. Questi abbinamenti hanno accompagnato i calabresi negli anni d'oro della Serie A e quindi sono i pi\u00f9 cari all'ambiente catanzarese.\nAltrettanto utilizzata \u00e8 stata la maglietta a strisce verticali giallorosse con calzoncini e calzettoni rossi con bordi gialli, soprattutto negli anni post-fallimento del 2006. Molto pi\u00f9 raramente il Catanzaro ha utilizzato una maglietta con strisce giallorosse orizzontali. Tuttavia questa divisa \u00e8 stata utilizzata dai calabresi nella storica partita di Torino, vinta contro la Juventus, nella Coppa Italia 1965-66, che avrebbe lanciato il Catanzaro in finale, poi persa contro i gigliati di Firenze.\nPer quanto concerne la maglia da trasferta, quella pi\u00f9 utilizzata \u00e8 completamente blu con richiami giallorossi, ma sono state indossate anche tenute completamente bianche o gialle. Sporadicamente le aquile hanno utilizzato anche una terza divisa che, a seconda del colore della seconda tenuta, poteva essere sia blu che bianca che gialla. Idem per la quarta divisa.\nEvoluzione divise.\nFonti\nSimboli ufficiali.\nMascotte.\nIl Catanzaro, in passato, ha avuto una propria mascotte, chiamata \"Aquilotto\", che presenziava alle partite casalinghe della prima squadra intrattenendo il pubblico, e agli eventi nei quali fosse coinvolta la societ\u00e0. Quella giallorossa, fu la prima societ\u00e0 del panorama calcistico calabrese a dotarsi di una mascotte.\nBrani musicali.\nInno.\nLo storico inno del Catanzaro \u00e8 intitolato \"Aquile\". Risalente agli anni settanta, \u00e8 rappresentativo dell'orgoglio dei propri tifosi, vicini e lontani. Dopo un periodo di assenza, \u00e8 stato riproposto allo stadio, prima dell'ingresso in campo delle formazioni, nel corso della stagione 2006-2007.\nAltri brani.\nDurante gli anni settanta, bench\u00e9 non si trattassero di inni ufficiali, diversi motivi vennero scritti per la squadra: uno di essi \u00e8 \"Ndrichete\", in cui viene descritto, in dialetto catanzarese, lo spareggio promozione del 1971 in cui il Catanzaro conquist\u00f2 per la prima volta la Serie A, con la conseguente festa che coinvolse per giorni tutta la citt\u00e0. Celeberrimo \u00e8 diventato il ritornello \"E ndrichete ndrichete ndrichet\u00e0 ndr\u00e0 lu Catanzharu in serie A\".\nSempre negli anni settanta, molto popolare fu l'inno \"Dirindind\u00ec Dirindind\u00e0\", che invece si ricollega alla seconda promozione delle Aquile nella massima serie sotto la guida di Gianni Di Marzio.\nAltre storici testi dedicati alla formazione giallorossa risalenti al periodo di maggior blasone del sodalizio furono \"La ballata dei giallorossi\" e \"La regina del sud\".\nNegli anni ottanta, fu realizzata dal cantautore catanzarese Pino Ranieri in arte \"Ulisse\", la canzone \"Catanzaro una citt\u00e0 nel pallone\", un testo che racconta la Catanzaro di una volta e la sua passione per il calcio. Le scene del video mostrano scorci della citt\u00e0 dei tre colli e del suo centro storico, alternate a immagini di tifosi festanti al Ceravolo. Il video fu realizzato per il documentario Rai \"Una leggenda in giallorosso\".\nDurante il corso della stagione 2013-2014, due tifosi giallorossi, Gianni Rauti e Giuseppe Tassoni, hanno composto il brano \"Nato Giallorosso\", con la proposta di affiancarlo agli altri testi storici dedicati al Catanzaro. \u00c8 stato proposto per la prima volta al pubblico del Ceravolo in occasione del match casalingo contro il Viareggio.\nSoprannomi.\nI calciatori del Catanzaro hanno come soprannome principale \"Aquile\", per via del simbolo societario. In relazione ai colori societari, viene spesso utilizzato l'appellativo di \"Giallorossi\", tant'\u00e8 che uno dei pi\u00f9 importanti vocabolari della lingua italiana, il Vocabolario della Lingua Italiana di Nicola Zingarelli, alla voce \"giallorosso\" recita testualmente: \u00ab\"Che (o chi) gioca nella squadra di calcio della Roma o del Catanzaro. Che \u00e8 sostenitore di tali squadre\"\u00bb.\nDurante il periodo di maggior blasone della squadra, a cavallo fra anni settanta e ottanta, il Catanzaro acquis\u00ec i soprannomi di \"Aquile del Sud\" e \"Regina del Sud\", in relazione al fatto che in quel periodo il Catanzaro era una delle principali formazioni del Sud Italia, e \"Timore del Nord\", grazie al fatto che i giallorossi, negli scontri diretti, misero sempre in difficolt\u00e0 le grandi squadre del Nord Italia."}
{"id": "4675536", "revid": "599013", "url": "https://it.wikipedia.org/wiki?curid=4675536", "title": "Scott Sharp", "text": "Carriera.\nDopo diversi anni trascorsi nella serie Sports Car Club of America (SCCA), Scott Sharp nel 1993 si affaccia nel mondo delle corse del campionato CART, dove rimarr\u00e0 per i successivi tre anni. Nel 1996 fece il suo esordio nella Indy Racing League vincendo il campionato. Ha corso nella IRL fino al 2009 quando disput\u00f2 solamente la 500 Miglia di Indianapolis. Non \u00e8 mai riuscito a vincere la prestigiosa corsa, nemmeno quando nel 2001 part\u00ec in pole-position.\nAbbandonata la IndyCar Series dal 2008 prende parte al campionato della American Le Mans Series dove milita ancora oggi con risultati alterni. Nel 2009 ha vinto il campionato gareggiando per il team Patr\u00f2n Highcroft."}
{"id": "4675537", "revid": "81103", "url": "https://it.wikipedia.org/wiki?curid=4675537", "title": "\u02bbA\u02bb\u0101", "text": ""}
{"id": "4675540", "revid": "123439548", "url": "https://it.wikipedia.org/wiki?curid=4675540", "title": "Bartolomeo Comino", "text": "Era figlio di Girolamo e Pasqualina Trevisan. Ebbe un fratello, Francesco, come lui impiegato in alcuni incarichi amministrativi, e due sorelle, Lucrezia ed Elisabetta.\nI Comino erano una famiglia cittadinesca di lontana origine greca un cui ramo aveva in passato goduto, seppur per brevissimo tempo (dal 1474 al 1489), del titolo patrizio. In quel periodo, tuttavia, la famiglia non godeva di un particolare benessere, potendo giovare solo delle modestissime rendite derivate da alcuni affitti a Venezia e a Chioggia e da qualche terreno nel Padovano.\nIl Comino segu\u00ec la tradizione di famiglia ed entr\u00f2 nell'amministrazione pubblica in giovane et\u00e0. Durante la guerra di Cipro fu alle dipendenze del provveditore generale Giacomo Soranzo, passando quindi al servizio del fratello di lui, Giovanni, ambasciatore della Serenissima presso la Santa Sede. Il 27 giugno 1571 viene nominato straordinario di Cancelleria, distinguendosi per la sua alacre attivit\u00e0 anche durante la peste del 1576. Alla fine del 1577 diventa ordinario di Cancelleria, mentre nel 1578-1581 \u00e8 segretario di Giovanni Correr, ambasciatore a Roma. Dal 21 gennaio 1585 \u00e8 segretario del Pregadi e nel biennio 1586-1588 \u00e8 ancora a Roma al seguito dell'ambasciatore Giovanni Gritti.\nVista l'esperienza da lui accumulata, il 5 novembre 1588 viene lui stesso nominato dal Senato ambasciatore a Napoli. Tra i vari compiti, spicca quello di superare gli ostacoli relativi all'esportazione di granaglie e all'arruolamento di soldati a favore della Repubblica e di rivendicare le merci recuperate da alcuni mercantili veneziani naufragati.\nIl Comino invia dei dispacci assai precisi e dettagliati, descrivendo minuziosamente i contrasti tra il nunzio apostolico e il vicer\u00e9, il reclutamento delle milizie da parte dell'esercito spagnolo, l'attivit\u00e0 dei cantieri navali per potenziare la flotta di Pietro di Toledo, i danni delle incursioni turche e dei corsari, dell'andamento dei raccolti e dei problemi finanziari del governo. Non mancano note sulle difficolt\u00e0 sociali di una Napoli afflitta dalla sovrappopolazione, con una popolazione poverissima che minaccia la rivolta e l'accrescersi della delinquenza.\nMotivo di grave imbarazzo fu il caso del bandito Marco Sciarra che era riuscito a sfuggire alle autorit\u00e0 riparando in Dalmazia, dominio di San Marco; le proteste napoletane si fecero ancor pi\u00f9 indignate quando emerse che Sciarra e la sua banda erano riusciti ad attraversare l'Adriatico proprio grazie a delle navi venete e che, una volta raggiunta l'altra sponda, erano stati arruolati nella milizia della Serenissima per combattere gli Uscocchi. Al Comino non rest\u00f2 che ribadire pi\u00f9 volte la buonafede della Repubblica, sottolineando come essa avesse in fin dei conti liberato il regno da una banda di criminali. Certo dovette tirare un sospiro di sollievo quando il 7 aprile 1593 la testa dello Sciarra fu fatta recapitare al vicer\u00e9.\nAlla met\u00e0 del 1594 Comino torn\u00f2 a Venezia dove fu nominato segretario del Collegio dei Savi. Nel 1601 era ancora segretario di un ambasciatore a Roma, Marco Venier. Forte degli apprezzamenti di quest'ultimo, alla fine di quello stesso anno chiese e ottenne dal Senato un vitalizio di quindici ducati mensili.\nIl 2 giugno 1605 divenne segretario del Consiglio dei dieci in sostituzione di Bonifacio Antelmi che era stato nominato cancellier grande. Nel 1610 lui stesso comparve in una rosa di candidati per questa carica, ma non venne eletto. Nel 1620 fu temporaneamente segretario del Pregadi, per poi tornare alla segreteria dei Dieci l'anno successivo."}
{"id": "4675542", "revid": "287204", "url": "https://it.wikipedia.org/wiki?curid=4675542", "title": "Lega Nazionale B 1955-1956", "text": "La Lega Nazionale B 1955-1956, campionato svizzero di seconda serie, si concluse con la vittoria del FC Winterthur.\nClassifica.\nLegenda:\n\u00a0\u00a0\u00a0\u00a0\u00a0 Promossa in Lega Nazionale A 1956-1957.\n\u00a0\u00a0\u00a0\u00a0\u00a0 Retrocessa in Prima Lega 1956-1957.\nFonti e bibliografia.\nGiornali"}
{"id": "4675554", "revid": "110157", "url": "https://it.wikipedia.org/wiki?curid=4675554", "title": "Una piccola storia ignobile", "text": "Una piccola storia ignobile \u00e8 un romanzo scritto da Alessandro Perissinotto nel 2007.\nTrama.\nLa psicologa Anna Pavesi, temporaneamente senza lavoro perch\u00e9 la cooperativa per cui svolge qualche incarico si \u00e8 vista tagliare i fondi, riceve nella sua casa di Bergamo Alta la visita di una ricca imprenditrice, Benedetta Vitali. Consigliata da un conoscente di Torino, al quale Anna ha ritrovato il figlio scomparso, la donna che chiede di rintracciare il corpo della sorellastra Patrizia Vitali, figlia dello stesso padre, morta in un incidente d'auto a Corbetta, nell'hinterland milanese.\nAl momento del seppellimento, si \u00e8 scoperto che la bara era vuota.\nPur non avendola mai conosciuta, Benedetta ha deciso che la ragazza sar\u00e0 sepolta nella tomba di famiglia (alla quale di fatto non appartiene). Quando si scoprir\u00e0 che la bara \u00e8 vuota Benedetta affider\u00e0 ad Anna, una psicologa squattrinata e reduce da un divorzio, l'improbabile ricerca del cadavere (anche se ad Anna piace pensare di svolgere un lavoro sulla personalit\u00e0 delle due sorellastre).\nAnna si reca a Corbetta e dintorni dove, fingendo di essere cugina di Benedetta Vitali, riesce a parlare con diverse persone che conoscevano Patrizia. Secondo il suo datore di lavoro era una ragazza molto discreta e solitaria; la proprietaria di casa testimonia che spesso veniva a prenderla un uomo in automobile, la sera. Recatasi in ospedale, Anna conosce il medico che ha stilato il certificato di morte, che trova presuntuoso e scostante, e anche un suo collega, Marco Callegari, che invece ha tutte le caratteristiche per poterle piacere come uomo.\nMentre le indagini vanno avanti, e il mistero si infittisce, Anna interroga alcune prostitute che potrebbero avere assistito all'investimento di Patrizia. La chiave di tutto sembra essere un'automobile di grossa cilindrata, che possiedono diversi tra i personaggi da lei conosciuti: la vittima \u00e8 stata investita intenzionalmente. Guardando la trasmissione tv Chi l'ha visto?, Anna scopre che dalla cittadina \u00e8 sparito anche un ragazzo di origini meridionali che si incontrava con Patrizia in un caff\u00e8.\nEssendo un'investigatrice improvvisata, Anna correr\u00e0 gravi rischi anche personali ma arriver\u00e0 a svelare qualcosa di pi\u00f9 della soluzione del crimine per il quale era stata ingaggiata. \nTecnica narrativa.\nLa narrazione \u00e8 in prima persona da parte di Anna, ad ogni capitolo che riporta cronologicamente la sequenza degli eventi pregressi, se ne alterna uno brevissimo al presente."}
{"id": "4675561", "revid": "767487", "url": "https://it.wikipedia.org/wiki?curid=4675561", "title": "Joseph Tawadros", "text": "Si \u00e8 formato nella tradizione classica occidentale e ha conseguito un diploma di laurea in musica presso l'Universit\u00e0 del New South Wales.\nLo stile di Joseph Tawadros \u00e8 considerato eclettico. Secondo\" The Sydney Morning Herald\", \"ha spostato i suoi parametri esecutivi dall'ambiente tradizionale mediorientale al mondo della musica classica e al jazz.\"\nInganno l'Australian Recording Industry Award nel 2012, 2013 e 2014 per il miglior album di world music.\nCollabora con musicisti come John Abercrombie, Jack DeJohnette, B\u00e9la Fleck, Joey DeFrancesco, Jean-Louis Matinier e gli Australian Chamber Orchestra.\nNel suo album \"World Music\", Joseph Tawadros suona 52 strumenti diversi (tra cui oud, qanun, saz, ney, violino, basso elettrico, fisarmonica e kalimba) e suo fratello James 11 strumenti a percussione (tra cui req, bendir e caj\u00f3n).\nDiscografia.\nMusica per film.\nMusica composta per:"}
{"id": "4675564", "revid": "72396", "url": "https://it.wikipedia.org/wiki?curid=4675564", "title": "Veronica Fanciulli", "text": "Biografia.\nInizia con il nuoto a livello agonistico sin da piccola, per poi avvicinarsi alla vela e al windsurf all'et\u00e0 di dodici anni nel centro della Lega Navale di Civitavecchia (Roma). Di li a poco, d\u00e0 il via la sua carriera agonistica, cui seguono successi a livello italiano e mondiale giovanile. Il miglior piazzamento nel 2010, dove si classifica seconda ai Giochi olimpici giovanili estivi. \u00c8 diplomata al Liceo Scientifico delle Scienze Applicate \u201cGuglielmo Marconi\u201d di Civitavecchia.\nCarriera.\nDopo aver ottenuto la medaglia d'argento a Singapore nel 2010, vince la medaglia d'oro al Campionato mondiale giovanile di windsurf 2011 in Croazia e la medaglia di bronzo nel Campionato mondiale giovanile di windsurf 2012 in Irlanda.\nNel 2011 partecipa per la prima volta ai Campionati mondiali di windsurf assoluti giungendo 56\u00aa."}
{"id": "4675565", "revid": "1318658", "url": "https://it.wikipedia.org/wiki?curid=4675565", "title": "Venanzio Vallerani", "text": "Ha messo a punto una strategia di intervento contro la desertificazione denominata Vallerani System per rinverdire con boschi, pascoli, culture agricole ed industriali le terre aride e semi-aride del pianeta. Con il Vallerani System sono stati lavorati oltre 116.000 ettari fino al 2013 in 13 paesi dell'Africa e dell'Asia.\nBiografia.\nLa carriera da zootecnico.\nVenanzio Vallerani, dopo essersi laureato nel 1949 in Scienze Agrarie e Forestali presso l'Universit\u00e0 di Perugia, si dedica all'insegnamento di agronomia, coltivazioni erbacee e arboree all'Istituto Agrario di Todi. Nel 1953 sposa Marianna Haffter, conosciuta all'Universit\u00e0 per Stranieri di Perugia. Lascia l'insegnamento per lavorare come zootecnico presso l'Ente Maremma per la Riforma Fondiaria, prima due anni a Follonica, poi cinque anni a Manciano ed infine otto a Tarquinia. Nel 1970/71 viene inviato dall'Italconsult in Brasile con il compito di capire come poter migliorare le produzioni zootecniche in un progetto che si estendeva su 1.5 milioni di ettari e 900.000 capi bovini. Dal 1972, rientrato in Italia, dirige il servizio zootecnico dell'Ente di Sviluppo Marche, dove elabora una strategia di sviluppo e miglioramento della razza bovina Marchigiana. Nel 1981 viene chiamato dalla FAO in Mozambico per lo sviluppo della politica nazionale nel settore agro-zootecnico. Inizia cos\u00ec l'esperienza di Venanzio Vallerani in Africa, che proseguir\u00e0 nel 1983 quando verr\u00e0 nuovamente chiamato dalla FAO come consulente nelle missioni agro-zootecniche per la formulazione dei programmi di sviluppo rurale integrato FAO / Italia a Keita in Niger e Koupela Tenkodogo in Burkina Faso. Dal 1984 al 1987 \u00e8 direttore di un progetto della FAO per lo sviluppo agro-zootecnico a Capo Verde.\nLa lotta alla desertificazione.\nA Capo Verde, tra il 1984 e il 1987 ha modo di osservare le tecniche di rimboschimento attuate nella zona per fermare l'erosione del suolo e garantire alle piante una pi\u00f9 elevata possibilit\u00e0 di sopravvivenza grazie alla raccolta e conservazione dell'acqua piovana.\nNel 1987 Venanzio Vallerani si trova in Niger per conto della Cooperazione Italiana. Qui, dopo aver osservato le tecniche di coltivazione locali, che prevedevano lo scavo manuale del terreno e il trapianto di piante da vivaio, Vallerani effettu\u00f2 le prime prove di lavorazione del terreno con un aratro, ottenendo i risultati da lui previsti, ovvero il trattenimento dell'acqua piovana nei solchi realizzati e la germinazione sul posto dei semi arborei. Da questa prima coltivazione sperimentale inizi\u00f2 a prendere forma l'idea di un nuovo sistema di lavorazione delle terre aride e semiaride. Capisaldi del nuovo sistema erano l'idea di meccanizzare il sistema tradizionale di lavorazione del terreno con buche scavate per la raccolta dell'acqua (za\u00ef) e quella di introdurre la semina diretta di piante autoctone, sostituendo la pratica del trapianto di piantine da vivaio, per permettere all'apparato radicale delle piante di mantenere la sua pi\u00f9 importante funzione, quella del fittone e raggiungere cos\u00ec l'acqua in profondit\u00e0.\nNel 1988 ide\u00f2 il prototipo dei primi aratri pensati per la restaurazione delle terre aride: il Treno e il Delfino. Nello stesso anno vennero inviati in Niger nell'ambito del progetto della Cooperazione Italiana ed in venti giorni di lavorazione prima delle piogge furono lavorati 187 ettari con il Treno e 128 con il Delfino. Le produzioni di sorgo che erano in media 450\u00a0kg per ettaro passarono a 1.800-2.000\u00a0kg, la massa foraggiera aument\u00f2 notevolmente, le radici delle piante superavano i 120\u00a0cm e i costi di lavorazione furono 4-5 volte minori dei costi di progetti analoghi.\nIl Vallerani System.\nIl Vallerani System \u00e8 un nuovo approccio alla gestione integrata tecnica e socio-economica delle risorse umane e naturali per restaurare e ridare vita ai suoli degradati.\nSi avvale di aratri appositamente concepiti per la lavorazione della terra arida e semi-arida al fine di raccogliere l'acqua piovana (rainwater harvesting) e risanare i suoli degradati in modo naturale e veloce. Il corretto impiego del Vallerani System permette di ottimizzare l'utilizzo dell'acqua piovana, riforestare intere aree soggette a desertificazione, realizzare piantagioni ad uso industriale, migliorare i pascoli e le produzioni agricole, costruire frangivento e recinzioni \u201cvive\u201d ed aumentare la biodiversit\u00e0.\nStoria del Sistema.\nIl Vallerani System nasce nel 1988 con la realizzazione dei primi prototipi degli aratri Treno e Delfino e nel 1989 il sistema viene presentato alla Fiera Internazionale di Verona. Da allora Venanzio Vallerani \u00e8 stato invitato a partecipare a numerose conferenze internazionali di settore, congressi e summit, in cui ha presentato gli aratri da lui inventati ed il Vallerani System. Collaborando con organismi internazionali di ricerca e di aiuto allo sviluppo, Cooperazioni, ONG, ha sviluppato e realizzato progetti di Lotta alla Desertificazione in numerosi paesi del Medio Oriente, dell'Africa e dell'Asia quali: Niger, Burkina Faso, Senegal, Kenya, Sudan, Ciad, Madagascar, Marocco, Tunisia, Siria, Giordania, Egitto e Cina.\nNel 2001 il Vallerani System \u00e8 stato presentato alla Conferenza \u201cLotta Contro la Desertificazione\u201d a Ginevra.\nNel 2002 la Delegazione del Governo Cinese, che aveva assistito alla presentazione di Ginevra, invita Vallerani a visitare la Mongolia Interna e le provincie del Gansu, Hebei e Qinghai per studiare la possibilit\u00e0 di introdurre il Vallerani System in queste zone. A seguito della visita, il Governo cinese richiese cinque progetti nelle regioni nord-orientali del Paese.\nNel 2005, all'interno del quadro di cooperazione diretta tra il Ministero dell'ambiente italiano e il Ministero delle Foreste cinese, \u00e8 stato firmato il Progetto per la Riforestazione di un'Area Pilota con l'applicazione del sistema nella Regione Autonoma della Mongolia Interna. I lavori sono iniziati nella contea di Balinzuo, per poi proseguire nel 2006 nella contea di Aqi. Il progetto prevedeva la lavorazione di 1000 ettari, ma, a seguito degli ottimi risultati conseguiti, ne sono stati realizzati 3200.\nGrazie a questi successi, Venanzio Vallerani \u00e8 stato nominato Professore Honoris Causa per la prevenzione e la lotta alla desertificazione all'Accademia forestale dell'Inner Mongolia e all'Universit\u00e0 di Ulun Beir, consulente speciale dell'Academy for forestry inventory and planning of state forestry administration del Ministero delle foreste cinese ed insignito dal presidente Hu Jintao del Certificate of Friendschip, la pi\u00f9 alta onorificenza conferita dal governo cinese ad uno straniero. \nNel corso degli anni gli aratri sono stati modificati per ottimizzarne le prestazioni nei diversi tipi di terreno e nel 2011 \u00e8 nato il nuovo aratro Delfino\u00b3, che ha sostituito i precedenti aratri Treno e Delfino.\nIl Vallerani System \u00e8 stato presentato in numerose manifestazioni (alla FAO, all'UNESCO, all'IFAD, al MAE) ed \u00e8 stato utilizzato in molteplici progetti, tra cui il progetto \u201cForeste e Sicurezza alimentare nel Sahel\u201d in Burkina Faso in un programma di cooperazione FAO/Italia, il progetto ACACIA di appoggio alla sicurezza alimentare, di riduzione della povert\u00e0 e del degrado dei suoli nei paesi produttori di gomme e resine (Senegal, Burkina Faso, Niger, Ciad, Sudan e Kenya), \u201cThe Vallerani Water Harvesting Project\u201d finanziato dalla cooperazione svizzera all'ICARDA e il \u201cProgetto di applicazione della tecnologia Vallerani System per la forestazione dimostrativa nella Mongolia Interna nella Repubblica Popolare Cinese\u201d. Il Sistema ha ricevuto numerosissimi riconoscimenti e certificazioni da parte di diversi dicasteri esteri e di organizzazioni internazionali come FAO, CILLS, ICARDA, IFAD. Fino a giugno 2013 sono stati lavorati oltre 116.000 ettari in 13 nazioni dell'Africa, Medio Oriente ed Asia.\nLa semina diretta.\nElemento essenziale del Vallerani System \u00e8 la semina diretta di piante autoctone la cui germinazione e crescita \u00e8 consentita dall'acqua raccolta nei micro-bacini scavati dall'aratro. Questo sistema \u00e8 volto, non solo alla preservazione della biodiversit\u00e0 nel rispetto delle coltivazioni autoctone, ma anche alla coltivazione di piante che crescendo secondo i naturali tempi di sviluppo e adattandosi subito al terreno e alle condizioni climatiche in cui cresceranno, saranno pi\u00f9 vigorose e resistenti, aumentandone cos\u00ec la possibilit\u00e0 di sopravvivenza. Il sistema della semina diretta garantisce nelle piante una elevata capacit\u00e0 di resistenza alle malattie, agli attacchi dei parassiti e di adattamento ai cambiamenti climatici (resilienza), questo grazie alla maggiore profondit\u00e0 che le radici delle piante a semina diretta sono in grado di raggiungere rispetto a quelle coltivate in vivaio. Un ulteriore vantaggio della semina diretta \u00e8 la maggiore capacit\u00e0 delle piante di autopropagarsi e la percentuale di germinabilit\u00e0 dei semi molto elevata.\nAttrezzature.\nTreno e Delfino.\nL'aratro Treno \u00e8 il primo realizzato da Venanzio Vallerani nel 1988, adatto per i terreni pianeggianti e per migliorare le produzioni agricole, riforestare e costruire linee frangivento. Scava un solco continuo mediamente largo 60\u00a0cm suddiviso da diaframmi, costituiti dal terreno superficiale raschiato da un apposito meccanismo, per evitare lo scorrimento dell'acqua nel solco e favorirne invece l'infiltrazione.\nIl Delfino \u00e8 un aratro pensato per scavare semilune nei terreni declivi. Scava 10/20 semilune o micro-bacini al minuto, unite l'una all'altra dalla traccia di un ripper lunga 2\u00a0m e profonda 50\u00a0cm. Le semilune hanno la larghezza media di 60\u00a0cm e sono lunghe 5\u00a0m. Anche in presenza di pluviometrie molto basse di 200\u2013500\u00a0mm/anno, ogni semiluna \u00e8 in grado di raccogliere fino a 1.000\u00a0l di acqua, compresa quella di ruscellamento.\nDalla primavera 2011 questi due aratri non vengono pi\u00f9 prodotti in quanto sostituiti dal nuovo aratro Delfino\u00b3.\nDelfino\u00b3.\nL'aratro Delfino\u00b3 \u00e8 un'evoluzione dei 2 precedenti aratri, ne riunisce i vantaggi e li potenzia. Il Delfino\u00b3 \u00e8 un aratro mono vomere reversibile che, attraverso un movimento ondulatorio, scava semilune lunghe 5\u00a0m e profonde circa 50\u00a0cm, distanziate 2\u00a0m le une dalle altre, in cui si raccoglie l'acqua e la terra, i semi e il materiale organico trasportato dal vento. Anche in presenza di pluviometrie molto basse di 150\u2013500\u00a0mm/anno, ogni semiluna \u00e8 in grado di raccogliere fino a 1.500\u00a0l di acqua, compresa quella di ruscellamento. I micro-bacini raccolgono la pioggia che cade nelle semilune e il 50% di quella che scorre tra le linee di lavorazione. Due ripper posizionati prima del corpo lavorante posteriore scavano, nel tratto di terreno tra le semilune, delle sacche interrate di raccolta dell'acqua profonde circa 60\u00a0cm che facilitano l'infiltrazione della pioggia nel terreno.\nL'acqua penetra facilmente nelle sacche sotterranee di raccolta dell'acqua e fluisce nelle falde freatiche senza rischi di evaporazione, moltiplicando da 2 a 4 volte l'acqua disponibile per le colture, i pascoli e le piante.\nGrazie all'elevata velocit\u00e0 di lavorazione, tra 4 e 8\u00a0km/h, l'aratro \u00e8 in grado di lavorare 1,5/3\u00a0ettari/h. La velocit\u00e0 di avanzamento del trattore e le particolarit\u00e0 di costruzione dell'aratro consentono la forte scissura e lo scuotimento del terreno, permettendone la rottura e facilitando con ci\u00f2 l'assorbimento dell'acqua e l'ingresso delle radici.\nL'aratro deve essere attaccato ad un trattore a ruote da 220-240\u00a0CV con massimo zavorramento e, a seconda delle condizioni di lavoro, avere mozzi per allargare la carreggiata o munito di pneumatici forestali.\nBenefici.\nI benefici economici offerti dal Vallerani System attraverso la particolare lavorazione della terra e la semina diretta sono innumerevoli:\nAccanto a questi si hanno anche benefici ecologici:\nFondamentali da prendere in considerazione sono anche i vantaggi sociali:\nStudi, pubblicazioni e riconoscimenti.\nNumerosi studi e pubblicazioni hanno dimostrato che il sistema \u00e8 efficace ed economico per combattere la desertificazione e i cambiamenti climatici riportando la vita nelle zone desertificate nel rispetto della biodiversit\u00e0, combattendo la fame, la povert\u00e0 e l'emigrazione e coinvolgendo le popolazioni locali."}
{"id": "4675566", "revid": "909983", "url": "https://it.wikipedia.org/wiki?curid=4675566", "title": "Vallerani System", "text": ""}
{"id": "4675575", "revid": "1543377", "url": "https://it.wikipedia.org/wiki?curid=4675575", "title": "Luigi G\u00fcnther II di Schwarzburg-Rudolstadt", "text": "Biografia.\nLuigi G\u00fcnther era il pi\u00f9 giovane dei figli maschi del principe Luigi Federico I e di sua moglie, Anna Sofia di Sassonia-Gotha-Altenburg ed aveva sette sorelle e tre fratelli con cui crebbe a Rudolstadt (due sorelle erano gi\u00e0 morte prime della sua nascita).\nCominci\u00f2 i suoi studi nel 1722 a Utrecht, intervallati da un soggiorno a Ginevra nel 1723. Nel 1724, a causa di problemi di salute, si rec\u00f2 in Italia, dove pot\u00e9 ammirare il patrimonio artistico. Il viaggio si concluse nel 1725 con visite a Ginevra e Berna. Alla sua nascita era quarto nella linea di successione, ma con la morte di due dei suoi fratelli maggiori era passato al secondo posto nel 1726.\nTra il 1726 e il 1731 fu ancora al servizio dell'Austria come colonnello a Milano, ma problemi all'orecchi posero fine alla sua carriera militare. Prima di quella data era tornato a Rudolstadt soltanto due volte.\nTra il 1734 ed il 1741, fece costruire per s\u00e9 sotto il castello di Heidecksburg, una residenza barocco, il castello di Ludwigsburg. \nDopo la morte del nipote, il principe Giovanni Federico, nel 1767, a 59 anni, eredit\u00f2 il principato di Schwarzburg-Rudolstadt. La maggior parte delle attivit\u00e0 del governo furono trattate dal suo cancelliere, Christian Ulrich von Ketelhodt, con il cui ebbe un buon rapporto di lavoro. Il principe amava altre occupazioni e in particolare i cavalli.\nNel 1784, accord\u00f2 una concessione di traccia a tre famiglie ebree di Dessau, creando cos\u00ec le basi per la comunit\u00e0 ebraica di Rudolstadt.\nSi era trasferito dal castello di Ludwigsburg a quello di Heidecksburg. Successivamente Ludwigburg ospit\u00f2 la collezione di storia naturale di propriet\u00e0 del principe ereditario, Federico Carlo, e la collezione di monete che lui stesso aveva cominciato nel 1738. \nSua madre, che possedeva una raccolta di rarit\u00e0 lei stessa, aveva suscitato la sua passione per il collezionismo e gli era stata mostrata la collezione di monete di suo zio, il duca Federico II di Sassonia-Gotha-Altenburg durante una visita a Gotha. Questa collezione, che era stata ampliata nel 1712 con l'acquisto della collezione del principe Antonio G\u00fcnther II di Schwarzburg-Sondershausen, tra le pi\u00f9 importanti collezioni numismatiche nel XVIII secolocon una raccolta differenziata di oltre 600 medaglioni bratteati medievali. \nContinu\u00f2 ad ampliare la collezione con altri acquisti e nel 1776 la archivi\u00f2.. Alcune delle monete furono vendute dai suoi successori, passando dai 1.919 esemplari agli attuali 1.710 reperti, oggi parte di una raccolta di 5.000 pezzi della collezione di monete i Heidecksburg.\nNel 1778 fond\u00f2 una biblioteca di corte nell'ala ovest del castello di Heidecksburg, gettando cos\u00ec le basi per la \"Biblioteca Palazzo\" che oggi contiene circa 7000 volumi. In aggiunta a quelle riportate dall'Italia, acquist\u00f2 anche opere d'arte da artisti di fama. Lo studioso Friedrich Karl Gottlob Hirsching sottolinea nel suo \"Descrizioni delle biblioteche tedesche che vale la pena di vedere\", del 1786, che il principe ha arricchito la sua biblioteca con una collezione di buon gusto di diverse migliaia di incisioni, tra cui alcuni di William Hogarth.\nMor\u00ec il 29 agosto 1790 e gli successe come principe regnante suo figlio Federico Carlo.\nMatrimonio e figli.\nLuigi G\u00fcnther II spos\u00f2 il 22 ottobre 1733 a Greiz la contessa Sofia Enrichetta Reuss-Untergreiz (1711-1771). Ebbero quattro figli:"}
{"id": "4675578", "revid": "999533", "url": "https://it.wikipedia.org/wiki?curid=4675578", "title": "Dragon Racing", "text": "Dragon Racing \u00e8 una squadra per auto da corsa che hanno disputato la IndyCar Series Izod di propriet\u00e0 di Jay Penske. Il gruppo ha fatto il suo debutto nel 2007 come Luczo Drago Racing. Dal 2014 la squadra \u00e8 impegnata nel campionato di Formula E.\nStoria.\n2007-2013: Indycar.\nLa squadra ha partecipato per la prima volta alla 500 Miglia di Indianapolis nel 2007 con il pilota Ryan Briscoe. Jay Penske e Stephen J. Luczo erano allora comproprietari del nuovo marchio che si affacciava nel mondo delle corse e il debutto ad Indianapolis fu un vero successo con Briscoe qualificato 7\u00ba e arrivato 5\u00ba. La macchina aveva una livrea con colorazioni un po' \"retro\" che ricordavano quella di Rick Mears che vinse l'edizione del 1988 della 500 Miglia di Indianapolis. Nell'anno successivo, il 2008, il gruppo Dragon Racing partecip\u00f2 ad Indianapolis col pilota Tomas Scheckter, figlio di Jody campione della Formula 1.\nIl team nel 2009 per la prima volta partecipa all'intero campionato di IndyCar Series. Per la stagione 2010, la squadra si \u00e8 fusa con de Ferran Motorsports per formare de Ferran Luczo Drago Racing e Gil de Ferran \u00e8 cos\u00ec diventato co-proprietario. La squadra corse l'intera stagione col pilota Raphael Matos, oltre a Davey Hamilton che partecip\u00f2 alla 500 Miglia di Indianapolis.\nPer la stagione 2011 della IndyCar Series, \u00e8 stato ingaggiato il pilota brasiliano Tony Kanaan. Tuttavia, nonostante l'ingaggio di un campione gi\u00e0 affermato e nonostante la squadra fosse stata in grado di trovare molte sponsorizzazioni di rilievo, de Ferran ha licenziato Tony Kanaan. L'evento determin\u00f2 il declino del team.\nNel 2011 si innesc\u00f2 una crisi per il team che inizialmente lo port\u00f2 a chiudere i battenti per poi trovare, tramite Jay Penske, nuova vitalit\u00e0 e un nuovo pilota da porre sotto contratto, il canadese Paul Tracy. Inoltre il team ha partecipato con due vetture alla 500 Miglia di Indianapolis con i piloti Scott Speed e Ho-Pin Tung.\nNel gennaio 2012 partecipa al campionato con due vetture, una guidata da Katherine Legge, l'altra guidata dal quattro volte campione in Champ Car ed ex pilota di Formula 1 S\u00e9bastien Bourdais. Il 12 febbraio 2013 sono stati annunciati i nomi dei due piloti ufficiali, Sebasti\u00e1n Saavedra e S\u00e9bastien Bourdais.\nFormula E.\n2014-2015.\nNel 2014 il team abbandona l'Indycar per concentrarsi sulla Formula E. Nella prima stagione il team riesce ad issarsi al secondo posto nella classifica mondiale, ottenendo anche una vittoria con J\u00e9r\u00f4me d'Ambrosio a Berlino.\n2015-2016.\nNella stagione successiva il team conferma J\u00e9r\u00f4me d'Ambrosio e Lo\u00efc Duval. Il primo riesca a conquistare una vittoria all'E-Prix di Citt\u00e0 del Messico 2016 e la squadra termina il campionato al quarto posto.\n2016-2017.\nPer il campionato 2016-2017 la squadra conferma entrambi i piloti e stringe un rapporto di collaborazione tecnica con Faraday Future. Questo cambia il nome della squadra in Faraday Future Dragon Racing, ma i risultati peggiorano rispetto alla stagione precedente, con la conquista di 32 punti e nessun podio. Termina al nono posto nella classifica a squadre.\n2017-2018.\nNella stagione successiva viene confermato J\u00e9r\u00f4me d'Ambrosio, ma viene affiancato per il primo appuntamento da Neel Jani, il quale viene poi sostituito da Jos\u00e9 Mar\u00eda L\u00f3pez. Il miglior risultato della stagione \u00e8 il terzo posto di D'Ambrosio nell'E-Prix di Zurigo, che \u00e8 anche l'unico podio della stagione, che si conclude per il team al nono posto della classifica riservata alle squadre.\n2018-2019.\nPer la stagione 2018-2019 viene confermato Jos\u00e9 Mar\u00eda L\u00f3pez, e viene affiancato dal debuttante Maximilian G\u00fcnther. A partire dalla quarta gara della stagione G\u00fcnther viene sostituito da Felipe Nasr, salvo poi fare ritorno dopo 3 gare. La stagione si rivela essere la peggiore nella storia del team, con due quinti posti di Gunther come risultati migliori."}
{"id": "4675579", "revid": "287204", "url": "https://it.wikipedia.org/wiki?curid=4675579", "title": "Suddeutsche Zeitung", "text": ""}
{"id": "4675584", "revid": "110157", "url": "https://it.wikipedia.org/wiki?curid=4675584", "title": "Campionati del mondo di canottaggio 2013", "text": "I Campionati del mondo di canottaggio 2013 si sono svolti tra il 25 agosto e il 1\u00ba settembre 2013 a Chungju, in Corea del Sud."}
{"id": "4675585", "revid": "1008732", "url": "https://it.wikipedia.org/wiki?curid=4675585", "title": "Diodo volano", "text": "Il diodo volano \u00e8 un semiconduttore collegato in parallelo all'avvolgimento di un rel\u00e8 di tipo elettromagnetico. Il semiconduttore viene polarizzato direttamente verso massa, questa connessione serve ad eliminare l'energia residua accumulata nel solenoide durante un ciclo di lavoro. Infatti l'energia magnetica, provocata dalla circolazione di corrente nel circuito, al termine del transitorio, d\u00e0 luogo ad un'altra f.e.m. (residua) di segno opposto che, ai sensi della legge di Lenz ( e = - d\u03c6/dt), si oppone alle cause che la hanno generata e quindi si opporrebbe ad un nuovo ciclo di lavoro del dispositivo, inficiandone in tal modo il funzionamento poich\u00e9 ritarderebbe o contrasterebbe del tutto la successiva commutazione del rel\u00e8, con anomalie del funzionamento della rete elettrica in cui il rel\u00e8 \u00e8 inserito. In termini analitici, al cessare del transitorio, per la legge di Lenz, ai capi del circuito si trover\u00e0 un gradino di ampiezza pari (considerando per semplicit\u00e0 di calcolo trascurabili le perdite) e di segno opposto al transitorio, con durata di circa 5\u03c4(Tau). Il semiconduttore risulta cos\u00ec polarizzato direttamente ed elimina, con shunt verso massa, il valore eccedente la tensione della giunzione p-n che, a seconda del materiale di cui \u00e8 composto il dispositivo, si attesta tra 0,2 e 0,6 Volt, dato che questo valore si pu\u00f2 considerare senz'altro trascurabile in relazione alle grandezze in gioco, il rel\u00e8 risulta disponibile ad un altro ciclo di lavoro. Il nome \"diodo volano\" \u00e8 preso in prestito dalla meccanica; infatti, connesso in questo modo, il semiconduttore si comporta in modo analogo all'organo meccanico da cui prende il nome, cio\u00e8 consente al sistema elettrico in cui \u00e8 inserito di superare i punti morti tra una fase attiva e la successiva."}
{"id": "4675589", "revid": "3115", "url": "https://it.wikipedia.org/wiki?curid=4675589", "title": "Centro europeo di servizio GNSS", "text": "Il centro Europeo di servizi GNSS (GSC) partecipa all'infrastruttura europea GNSS e funge da interfaccia tra il sistema Galileo e gli utenti del servizio gratuito (OS) e il servizio commerciale (CS) di Galileo. \nL'agenzia Europea GNSS (GSA) \u00e8 responsabile della gestione del GSC. Il centro si trova a Madrid, all'interno dei servizi dell'Istituto Aerospaziales Tecnico Nazionale (INTA) a Torrej\u00f3n de Ardoz.\nStoria.\nIl centro \u00e8 stato inaugurato nel maggio 2013 dal vicepresidente della Commissione europea, Antonio Tajani e dal ministro dei trasporti spagnolo, Ana Pastor. Il nome scelto per il centro \u00e8 stato un omaggio alla precedente Vice Presidente della Commissione europea e Commissario per i trasporti \"Loyola de Palacio\".\nIl 17 marzo 2011 un Memorandum d'intesa tra la CE e il governo Spagnolo era stato firmato dal vicepresidente della Commissione europea e Commissario per l'industria e l'imprenditoria, Antonio Tajani, e il ministro spagnolo di trasporto Jos\u00e9 Blanco L\u00f3pez. L'accordo per lo sviluppo del centro \u00e8 stato pubblicato sulla Gazzetta ufficiale dell'Unione europea del 23 febbraio 2012 e vi si affermava che la rete globale di stazioni di terra parte del programma Galileo, avrebbe compreso da una parte sei centri e una stazione, e dall'altra parte quattro serie di stazioni 'remote'. Il GSC \u00e8 una di queste sei stazioni di terra (MCC, GSMC, GSC, GRC).\nRagioni ufficialmente dichiarate per l'esistenza della struttura.\nGli obiettivi del Centro sono di:\nSituazione.\nDurante la fase di validazione in orbita di Galileo (IOV), il nucleo del GSC \u00e8 operativo con una funzione generale di helpdesk."}
{"id": "4675590", "revid": "287204", "url": "https://it.wikipedia.org/wiki?curid=4675590", "title": "Adrian (Texas)", "text": "Adrian \u00e8 un comune (\"city\") degli Stati Uniti d'America della contea di Oldham nello Stato del Texas. La popolazione era di 166 abitanti al censimento del 2010.\nGeografia fisica.\nSecondo lo United States Census Bureau, la citt\u00e0 ha una superficie totale di 1,22 km\u00b2, dei quali 1,22\u00a0km\u00b2 di territorio e 0\u00a0km\u00b2 di acque interne (0% del totale).\nSi trova lungo la Interstate 40 (antica Route 66) nella parte sud centrale della contea di Oldham, circa ad ovest di Amarillo. Adrian \u00e8 il punto medio geo-matematico della Route 66, posizionato da Chicago, Illinois, e Los Angeles, California.\nSociet\u00e0.\nEvoluzione demografica.\nSecondo il censimento del 2010, la popolazione era di 166 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 90,36% di bianchi, il 2,41% di afroamericani, lo 0% di nativi americani, il 3,01% di asiatici, lo 0% di oceanici, il 3,61% di altre razze, e lo 0,6% di due o pi\u00f9 etnie. Ispanici o latinos di qualunque razza erano il 9,64% della popolazione."}
{"id": "4675594", "revid": "1543377", "url": "https://it.wikipedia.org/wiki?curid=4675594", "title": "Psi Ophiuchi", "text": "Psi Ophiuchi (\u03a8 Oph) \u00e8 una stella gigante brillante arancione di magnitudine 4,48 situata nella costellazione dell'Ofiuco. Dista 199 anni luce dal sistema solare.\nOsservazione.\nSi tratta di una stella situata nell'emisfero celeste Emisfero celeste|australe.\nGrazie alla sua posizione non fortemente australe, pu\u00f2 essere osservata dalla gran parte delle regioni della Terra, sebbene gli osservatori dell'emisfero sud siano i pi\u00f9 avvantaggiati.\nNei pressi del circolo polare antartico appare circumpolare, mentre resta sempre invisibile solo in prossimit\u00e0 dell'Artide.\nLa sua magnitudine pari a 4,48 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra aprile ed ottobre.\nDa entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nCaratteristiche fisiche.\nLa stella \u00e8 una gigante brillante arancione, o gigante arancione, in quanto classificata di tipo spettrale K0III o K0II-II a seconda delle fonti prese in considerazione. Ha una massa oltre il doppio di quella del Sole ed \u00e8 circa 70 volte pi\u00f9 luminosa, mentre il suo raggio \u00e8 12 volte quello del Sole. Data la sua massa, con un'et\u00e0 inferiore agli 800 milioni di anni la stella ha gi\u00e0 esaurito l'idrogeno interno da fondere in elio, entrando nell'ultima fase della sua esistenza, espandendosi in gigante per poi terminare la sua vita di stella normale rilasciando gli strati pi\u00f9 esterni e divenire una piccola e densa nana bianca.\nLa sua velocit\u00e0 radiale negativa indica che la stella si sta avvicinando dal sistema solare.\nEssa si muove attraverso la Via Lattea ad una velocit\u00e0 di 15,4 km/s rispetto al Sole e la sua orbita galattica la porta a una distanza compresa fra 22.100 e 25.400 anni luce dal centro della Galassia.\nOccultazioni.\nPer la sua posizione prossima all'eclittica, tale stella \u00e8 talvolta soggetta ad occultazioni da parte della Luna e, pi\u00f9 raramente, dei pianeti, generalmente quelli interni.\nL'ultima occultazione lunare di \u03a8 Ophiuchi \u00e8 avvenuta l'11 settembre 2013.."}
{"id": "4675611", "revid": "442848", "url": "https://it.wikipedia.org/wiki?curid=4675611", "title": "Lago Assad", "text": "Il lago Assad \u00e8 un lago artificiale lungo il corso del fiume Eufrate, in Siria, formatosi in seguito alla costruzione della diga di Tabaqa, nel 1973. Oltre a fornire energia idroelettrica, il lago ha raddoppiato la superficie irrigua siriana. \u00c8 il pi\u00f9 grande bacino artificiale siriano.\nIl fiume \u00e8 oggetto di uno sfruttamento intensivo quasi a partire dalle sorgenti: la diga di Atat\u00fcrk in territorio turco ne raccoglie tutta la portata, e questo fa s\u00ec che l'invaso Assad non si sia mai riempito fino ai livelli previsti, oltre ad aver aperto un contenzioso piuttosto aspro fra turchi e siriani.\nSulla riva del lago artificiale di Assad sorgeva Emar (odierna Tell Meskene, Governatorato di Aleppo) un'antica citt\u00e0 amorrea situata su una grande ansa a met\u00e0 del fiume Eufrate nella Siria nord-orientale. Qui vi sono state rinvenute numerose tavolette d'argilla con scrittura cuneiforme, il che la rende uno dei principali siti archeologici siriani assieme a Ugarit, Mari ed Ebla."}
{"id": "4675618", "revid": "765341", "url": "https://it.wikipedia.org/wiki?curid=4675618", "title": "FA Cup 2013-2014 (turno extra preliminare)", "text": "Nell'edizione della FA Cup del 2013-2014, nel turno extra preliminare partecipano le squadre del 9\u00ba e 10\u00ba livello della Piramide del calcio inglese, rispettivamente 281 e 89 squadre. Il passaggio del turno viene premiato con \u00a31.500 come pubblicato ufficialmente nel sito della F.A."}
{"id": "4675622", "revid": "767487", "url": "https://it.wikipedia.org/wiki?curid=4675622", "title": "Societ\u00e0 Polisportiva Ars et Labor 1946-1947", "text": "Questa voce raccoglie le informazioni riguardanti la Societ\u00e0 Polisportiva Ars et Labor nelle competizioni ufficiali della stagione 1946-1947.\nStagione.\nDopo la transitoria stagione 1945-1946, i campionati ritrovano la loro regolarit\u00e0. Le cinquantanove formazioni di Serie B sono suddivise in tre gironi, la SPAL viene inserita nel girone B a ventun squadre, un torneo lungo 42 giornate. Ha inizio la presidenza di Paolo Mazza che durer\u00e0 trenta anni, meritandosi il titolo di \"presidentissimo\".\nIl primo vero affare di Mazza \u00e8 la cessione di Mario Astorri alla : a fronte di una spesa di venticinque mila lire, incasser\u00e0 dal club torinese la bellezza di due milioni. Questa sua prima SPAL \"postbellica\" affidata alle cure del tecnico Guido Testolina \u00e8 un rullo compressore tra le mura amiche, dove poco o niente concede agli avversari, mentre balbetta in trasferta dove raccoglie solo nove pareggi e undici sconfitte. I biancazzurri terminano la stagione 1946-1947 in sesta posizione con 43 punti."}
{"id": "4675623", "revid": "201394", "url": "https://it.wikipedia.org/wiki?curid=4675623", "title": "Musica folclorica siciliana", "text": ""}
{"id": "4675627", "revid": "339392", "url": "https://it.wikipedia.org/wiki?curid=4675627", "title": "Trattato Mussolini-Laval", "text": ""}
{"id": "4675628", "revid": "196390", "url": "https://it.wikipedia.org/wiki?curid=4675628", "title": "Musica folclorica Siciliana", "text": ""}
{"id": "4675630", "revid": "767487", "url": "https://it.wikipedia.org/wiki?curid=4675630", "title": "A Christmas Carol (film 1908)", "text": "A Christmas Carol \u00e8 un cortometraggio muto del 1908. Il nome del regista non viene riportato nei credit.\n\u00c8 il secondo adattamento cinematografico del romanzo \"Canto di Natale\" di Charles Dickens, il primo prodotto negli Stati Uniti. Protagonista \u00e8 l'attore britannico Tom Ricketts nel ruolo di Ebenezer Scrooge.\nIl film \u00e8 perduto ma di esso esiste una dettagliata sinossi in \"The Moving Picture World\".\nTrama.\nL'avaro e gretto Ebenezer Scrooge, alla vigilia di Natale, non vuole fare la carit\u00e0 n\u00e9 \u00e8 intenerito dalla visita di un nipote. Tornato a casa, Scrooge vede il fantasma del suo ex socio che lo mette in guardia. La notte, verr\u00e0 poi visitato da tre spiriti: lo spirito del Natale passato, lo spirito del Natale presente e lo spirito del futuro che lo attende se non cambia atteggiamento verso gli altri.\nProduzione.\nIl film fu prodotto dalla Essanay Film Manufacturing Company. Venne girato a Chicago, dove la casa di produzione aveva la sua sede principale, negli Essanay Studios, al 1333-45 di W. Argyle Street.\nDistribuzione.\nDistribuito dalla Essanay Film Manufacturing Company, il film - un cortometraggio di una bobina - usc\u00ec nelle sale cinematografiche USA il 9 dicembre 1908."}
{"id": "4675631", "revid": "744595", "url": "https://it.wikipedia.org/wiki?curid=4675631", "title": "Sodio formaldeide solfossilato", "text": ""}
{"id": "4675637", "revid": "120906807", "url": "https://it.wikipedia.org/wiki?curid=4675637", "title": "Episodi di Baciamo le mani - Palermo New York 1958", "text": "La prima stagione della serie televisiva Baciamo le mani - Palermo New York 1958, composta da 8 episodi, \u00e8 stata trasmessa in prima visione assoluta in Italia da Canale 5 dal 2 settembre 2013 all'11 ottobre 2013.\n\"Episodio 1\".\nSicilia, 1958. Ida Di Giulio scopre che il marito Antonio \u00e8 a soldo del mafioso Don Cesare Romeo. Il marito viene arrestato da il Commissario Bellomo e convince Ida a testimoniare ma per metterla al sicuro insieme al figlio Salvatore la manda a Genova. Sul viaggio per il treno Don Cesare manda Don Saro, parroco di citt\u00e0, che mette una bomba e se ne va. Salvatore deve andare in bagno e li Ida lo porta e la bomba scoppia ma la madre e il figlio ne restano illesi quando tutti li credono morti. Ida si sostituisce ad una persona morta che aveva conosciuto nel treno: Gabriella mentre il figlio sotto falso nome di Tuccio. Questa madre e questo bimbo dovevano andare a New York perch\u00e9 Gabriella doveva sposare Pasquale Vitaliano, figlio della potente Donna Agnese Vitaliano. Cos\u00ec Ida compie questa eroica impresa e va new York dove conosce la famiglia Vitaliano e la sospettosa Agnese.\n\"Episodio 2\".\nIda, assunta l'identit\u00e0 di Gabriella Pagliuca, sposa Pasquale Vitaliano, il maggiore dei quattro figli di Agnese scoprendo che la donna non \u00e8 Gabriella ma bens\u00ec Ida. I due decidono di conservare il segreto e Pasquale decide di proteggerla. Intanto, in Italia, Don Cesare scopre che Ida \u00e8 ancora viva e invia nuovamente Don Saro ad ucciderla. A New York Agnese Don Pepino chiede a Donna Agnese di sposarla ma questa rifiuta. Pi\u00f9 tardi Don Gillo Draghi, potente padrino, propone ad Donna Agnese un affare: Lei vender\u00e0 la macelleria in cambio di un grosso ricompenso. L'episodio finisce con Donna Agnese che per\u00f2 concorda che ci penser\u00e0 ma Don Gillo la avverte che lui non accetta rifiuti.\n\"Episodio 3\".\nDonna Agnese esce dalla tenuta dei Draghi ed insieme al figlio Nicolino va verso casa in macchina. Intanto Ida viene a conoscenza che la figlia di Agnese: Felicita, ha una relazione con Vito, autista della famiglia Draghi. Ruggero, anch'esso figlio di Agnese inizia a innamorarsi di Ida ma questa inizia a provare qualcosa per Pasquale. Intanto Agnese ricovera in una clinica la moglie di Ruggero Louise per disintossicarla dall'alcol. Don Saro intanto mentre Agnese e le sue guardie sono via e la cameriera Rosalia e distratta penetra nella villa dei Vitaliano con una pistola e sta per uccidere Ida ma interviene Pasquale che si mette in mezzo, dopo uno scontro a fuoco Pasquale giace a terra e don Saro fugge ferito gravemente. Quest'ultimo muore non prima di riuscire ad avvisare don Cesare che il piano non \u00e8 riuscito, mentre Pasquale \u00e8 trasportato d'urgenza all'ospedale. Agnese, scoperta la reale storia di Gabriella (Ida), si inalbera con quest'ultima, ma promette al figlio di proteggerla e perdonarla, poich\u00e9 persona onesta. L'ultima richiesta di Pasquale precede di qualche secondo la sua morte nel letto della clinica.\n\"Episodio 4\".\nAgnese distrutta per la morte del figlio non parla pi\u00f9 con Ida convinta che sia la colpevole. Il Commissario Bellomo scopre che Ida \u00e8 viva e va dai Vitaliano questo gli rivela che Don Cesare ha ucciso il suo ex marito Antonio e che deve tornare in Sicilia a testimoniare contro questo. Bellomo fa trasferire Ida e Salvatore in un appartamento ma quando la madre \u00e8 distratta Salvatore scappa tornando a casa Vitaliano. Bellomo mentre \u00e8 arrivato in Italia riesce ad arrestare Don Cesare che per\u00f2 uccide il Maresciallo Gangemi sua talpa che aveva collaborato con la polizia. Bellomo avverte Ida che non serve che testimoni e pu\u00f2 restare in America. Donna Agnese tramite l'aiuto di Don Caruso, Capo della mafia, che anche se malato e vecchio convoca Don Gillo dicendogli a lasciare in pace Agnese. Don Gillo sa che non pu\u00f2 disobbedire a Don Caruso e sa che Agnese \u00e8 troppo potente e decide tramite un infermiere di uccidere Don Caruso. Il vecchio capo della mafia muore e Don Gillo ripropone l'affare a Donna Agnese persuadendola che essendo proprietaria di tutti i negozi di New York la perdita di una macelleria non sar\u00e0 un problema e Agnese decide di vendere la macelleria a Don Gillo non sapendo che questa servir\u00e0 da copertura al mafioso.\n\"Episodio 5\".\nDonna Agnese si presenta dal notaio e aspetta per pi\u00f9 di dieci minuti Giuliano, figlio di Don Gillo per vendergli la macelleria. Nel frattempo tutte le famiglie mafiose di New York vanno da Don Gillo spiegandoli che Don Caruso nel suo testamento ha ordinato che anche se la famiglia Vitaliano non \u00e8 mafiosa deve essere protetta da tutte le famiglie mafiose. Quindi Giuliano e Don Gillo non possono altro che abbandonare l'affare e stare lontani dai Vitaliano. Intanto Louise esce dalla clinica di disintossicazione per gli ottimi risultati ottenuti ma quando torna a casa vede Ida e il marito Ruggero baciarsi e corre dentro piangendo. Ruggero confessa alla madre che lui non prova niente per Louise e che il loro matrimonio \u00e8 finito e cos\u00ec Agnese decide di scoprire con chi sta ora il figlio. Agnese scoprendo che Louise sa chi \u00e8 l'altra glielo chiede ma Louise non vuole dirglielo. Don Gillo ha un'idea far disonorare con il figlio, Felicita figlia di Donna Agnese in modo da impadronirsi dell'almeno 2% della macelleria e di tutti i territori di New York.\n\"Episodio 6\".\nRaffaele rapisce Felicita per farla disonorare ma interviene Vito che salva la ragazza, ma Raffaele muore. Cos\u00ec Felicita e Vito sono braccati da Don Gillo e dal figlio Giuliano, intenzionati a vendicarsi. Ida esorta i commercianti di Little Italy a reagire alla mafia e con grande stupore di lei questi accettano. Giuliano tramite sua sorella Mariarosa riesce a catturare e uccidere Vito, mentre Mariarosa piange la morte dell'amico, Felicita scappa a casa dove la madre e intenzionata a tutto ora pur di vendicare l'amore della figlia perfino a scontrarsi con Don Gillo. Ma il Boss mafioso ha in mente un piano infatti invia degli uomini ad uccidere Ruggero. Cosa succeder\u00e0 a Ruggero?\n\"Episodio 7\".\nRuggero \u00e8 scampato all'attentato a Little Italy. Gabriella deve trovare la testimonianza di qualcuno per denunciare Don Gillo, ma non sar\u00e0 facile. Intanto, tra lei e Ruggero scoppia la passione, e allora Louise si d\u00e0 a Giuliano Draghi. Mariarosa Draghi, inoltre, confessa a Felicita che l'unico modo per rivedere Vito \u00e8 guardare il mare. Agnese invita tutta la famiglia al ristorante di Don Peppino Abarre ma li un sicario di Don Gillo uccide Nicolino e Ruggero e quella che doveva essere una bella sera si trasforma nel giuramento di vendetta di Donna Agnese Vitaliano contro Don Gillo Draghi.\n\"Episodio 8\".\nNonostante il pesante lutto subito, Agnese non si arrende, determinata a ottenere da sola giustizia e a vendicare i suoi figli. Confidando ancora nella giustizia e nella legalit\u00e0, per evitare che Agnese si macchi di un omicidio, Gabriella chiede aiuto al giudice Blake. Questi le suggerisce di rintracciare Mariarosa Draghi, l'unica in grado di mandare Don Gillo in prigione. Ma la ragazza sembra sparita nel nulla. Intanto Louise viene scaricata da Giuliano Draghi. Dopo aver appreso in ritardo della morte di Ruggero perch\u00e9 sempre stordita e ubriaca, la donna viene presa da un profondo senso di colpa. Contatta quindi Gabriella, rivelandole che l'avvocato Lettieri e sua nipote sono stati uccisi da Giuliano e consegnandole la prova che inchioda il mafioso."}
{"id": "4675641", "revid": "767487", "url": "https://it.wikipedia.org/wiki?curid=4675641", "title": "In Golden Days", "text": "In Golden Days \u00e8 un cortometraggio muto del 1908. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 30 dicembre 1908."}
{"id": "4675645", "revid": "1782831", "url": "https://it.wikipedia.org/wiki?curid=4675645", "title": "Australian Championships 1948 - Doppio femminile", "text": "Nancye Bolton e Thelma Long hanno battuto in finale Mary Bevis e Pat Jones 6-3, 6-3."}
{"id": "4675648", "revid": "1543377", "url": "https://it.wikipedia.org/wiki?curid=4675648", "title": "Australian Championships 1948 - Doppio misto", "text": "Nancye Bolton e Colin Long hanno battuto in finale Thelma Long e Bill Sidwell 7-5, 4-6, 8-6."}
{"id": "4675655", "revid": "1363832", "url": "https://it.wikipedia.org/wiki?curid=4675655", "title": "Jozsef Wolfner", "text": "Biografia.\nSi conosce poco della vita di Jozsef Wolfner. Nel 1885, dopo aver terminano gli studi universitari, fond\u00f2 insieme a Sandor Singer la casa editrice \"Singer &amp; Wolfner\" dedita principalmente alla pubblicazione di opere letterarie per ragazzi. Nel 1923 Wolfner trasform\u00f2 la casa editrice in una societ\u00e0 per azioni, diventandone contemporaneamente il presidente e il direttore. \"Singer &amp; Wolfner\" divenne presto famosa per le sue edizioni economiche e per la pubblicazione di riviste e libri tra i pi\u00f9 importanti dell'epoca. La libreria si trovava a Budapest in via Andrassy al n.16 e al piano superiore dello stesso stabile vi erano gli uffici della casa editrice.\nPolitiche editoriali.\nAgli inizi del XX secolo Jozsef Wolfner era un uomo d'affari di successo, letterato e colto. Il suo segreto fu la capacit\u00e0 di intuire rapidamente le esigenze dei lettori. Tra gli autori editi dalla \"Singer &amp; Wolfner\" vi erano Ferenc Herczeg, Geza Gardonyi, Kalman Csat\u00f2, Miklos Suranyi, insieme a Beniczky Bajza Lenke e Hedwig Courths-Mahler. L'attenzione di Wolfner era rivolta principalmente sia al gusto della classe media provinciale che della borghesia intellettuale. Si trattava di una letteratura adatta ai ragazzi perch\u00e9 composta da libri semplici, di facile lettura e in edizione economica. I libri di maggiore successo furono le opere di Lajos Posa e di Zsigmond Sebok.\nLa casa editrice divenne ben presto nota anche per la passione per il collezionismo d'arte e il mecenatismo del suo fondatore Wolfner. Il figlio di quest'ultimo, Istv\u00e1n Farkas, segu\u00ec la strada del padre diventando anche lui un collezionista d'arte e un mecenate. Collabor\u00f2 con Jeno Barcsai, Gyula Hincz, Lajos Szalay e Tibor Vilt. Farkas fu anche direttore della casa editrice dal 1932 al 1944, quando la Singer &amp; Wolfner assunse il nome di Istituto Letterario dei Tempi Moderni."}
{"id": "4675657", "revid": "1782831", "url": "https://it.wikipedia.org/wiki?curid=4675657", "title": "Australian Championships 1949 - Doppio femminile", "text": "Nancye Bolton e Thelma Long hanno battuto in finale Doris Hart e Marie Toomey 6-0, 6-1."}
{"id": "4675660", "revid": "287204", "url": "https://it.wikipedia.org/wiki?curid=4675660", "title": "Kremlin Cup 2013", "text": "La Kremlin Cup 2013, anche conosciuto come \"Kremlin Cup by Bank of Moscow\" per motivi di sponsorizzazione, \u00e8 stato un torneo di tennis che si \u00e8 giocato sul cemento indoor. \u00c8 stata la 24\u00aa edizione del torneo maschile che fa parte della categoria ATP World Tour 250 series nell'ambito dell'ATP World Tour 2013 e la 18\u00aa del torneo femminile che fa parte della categoria Premier nell'ambito del WTA Tour 2013. Il torneo si \u00e8 giocato allo Stadio Olimpico di Mosca, in Russia, dal 12 al 20 ottobre 2013.\nPartecipanti ATP.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nPartecipanti WTA.\nAltre partecipanti.\nLe seguenti giocatrici hanno ricevuto una wildcard per il tabellone principale:\nLe seguenti giocatrici sono passate dalle qualificazioni:\nCampioni.\nSingolare maschile.\n Richard Gasquet ha sconfitto in finale Michail Kuku\u0161kin per 4-6, 6-4, 6-4.\nSingolare femminile.\n Simona Halep ha sconfitto in finale Samantha Stosur per 7-61, 6-2.\nDoppio maschile.\n Michail Elgin / Denis Istomin hanno sconfitto in finale Ken Skupski / Neal Skupski per 6-2, 1-6, [14-12].\nDoppio femminile.\n Svetlana Kuznecova / Samantha Stosur hanno sconfitto in finale Alla Kudrjavceva / Anastasija Rodionova per 6-1, 1-6, [10-8]."}
{"id": "4675661", "revid": "1714743", "url": "https://it.wikipedia.org/wiki?curid=4675661", "title": "Augusta di Sassonia-Gotha-Altenburg (1752-1805)", "text": "Matrimonio.\nIl 28 novembre 1780 spos\u00f2 a Stadtroda il principe Federico Carlo di Schwarzburg-Rudolstadt: aveva ormai 28 anni, a quell'epoca considerata un'et\u00e0 avanzata per sposarsi . Federico, era gi\u00e0 stato sposato con una cugina, la principessa Augusta di Schwarzburg-Rudolstadt, morta due anni prima, che gli aveva dato sei figli.\nDa questa unione non nacquero figli. Federico mor\u00ec quasi tredici anni dopo. Augusta mor\u00ec il 28 novembre 1805, a 52 anni di et\u00e0."}
{"id": "4675663", "revid": "1543377", "url": "https://it.wikipedia.org/wiki?curid=4675663", "title": "Aleksandr Stepanovi\u010d Ku\u010din", "text": "Partecip\u00f2 alla spedizione di Amundsen al Polo sud e a quella di Rusanov nell'Artico.\nBiografia.\nAleksandr Ku\u010din era nato nel villaggio di Ku\u0161ereka nell'One\u017eskij rajon, in quello che a quel tempo era il governatorato di Arcangelo. Si era imbarcato come marinaio su di una nave norvegese a diciassette anni. Nel 1907 lavorava a Bergen, in una stazione biologica norvegese, divenendo allievo del pioniere della moderna oceanografia, il professor Bjorn Helland-Hansen. Aveva imparato molto bene la lingua norvegese, tanto da scrivere un \"Piccolo dizionario russo-norvegese\" che fosse d'aiuto ai suoi compatrioti.\nNel 1910-1911 Ku\u010din era l'unico straniero nella spedizione di Amundsen al Polo sud sulla \"Fram\". Dopo il suo ritorno in Norvegia, nel dicembre del 1911, si era sposato con la diciottenne Aslaug Poulson, figlia di un illustre giornalista norvegese. Nel 1912 torn\u00f2 in Russia, dove, come capitano della scuna \"Gerkules\", si un\u00ec alla spedizione di Vladimir Rusanov verso le Svalbard. L'obiettivo era quello di studiare il potenziale carbonifero dell'arcipelago. Erano salpati da Aleksandrovsk (ora Poljarnyj, presso Murmansk), il 26 giugno. L'equipaggio constava di tredici uomini e una donna, la fidanzata francese di Rusanov, Julie Jean. Alla fine delle operazioni di rilevamento, tre membri della spedizione (un geologo, uno zoologo e il nostromo), ritornarono in Russia attraverso Gr\u00f8nfjorden in Norvegia. Gli altri dieci, senza consultare le autorit\u00e0 a San Pietroburgo, partirono nel rischioso tentativo di raggiungere il Pacifico attraverso la rotta del Nord, ma il \"Gerkules\" era troppo piccolo per quel tipo di spedizione. L'ultima loro notizia fu un telegramma inviato dallo stretto di Mato\u010dkin nella Novaja Zemlja che arriv\u00f2 a San Pietroburgo il 27 settembre del 1912. In esso, affermavano di voler doppiare la punta settentrionale della Novaja Zemlja, dirigendosi a est attraverso il mare di Kara, ma non arrivarono ulteriori notizie dal \"Gerkules\". Ku\u010din, Rusanov e tutto l'equipaggio scomparvero senza lasciare traccia nel mare di Kara, al largo della costa settentrionale della Siberia.\nNel 1914-1915 il compito quasi impossibile di rintracciare la spedizione (cos\u00ec come per la simile scomparsa del capitano Georgij Brusilov) fu affidato a Otto Sverdrup con la nave \"Eklips\". I suoi sforzi, per\u00f2, non ebbero successo. Nel 1937, una spedizione di rilievamento della rotta marittima del nord organizzato dall'Istituto di Ricerca Artico e Antartico dell'URSS (\u0410\u0440\u043a\u0442\u0438\u0447\u0435\u0441\u043a\u0438\u0439 \u0438 \u0430\u043d\u0442\u0430\u0440\u043a\u0442\u0438\u0447\u0435\u0441\u043a\u0438\u0439 \u043d\u0430\u0443\u0447\u043d\u043e-\u0438\u0441\u0441\u043b\u0435\u0434\u043e\u0432\u0430\u0442\u0435\u043b\u044c\u0441\u043a\u0438\u0439 \u0438\u043d\u0441\u0442\u0438\u0442\u0443\u0442 - \u0410\u0410\u041d\u0418\u0418), rinvenne i resti della sfortunata spedizione del \"Gerkules\" sull'isola di Popov-\u010cukin (nella baia Medeve\u017e'ja dell'isola Kolosovych)."}
{"id": "4675664", "revid": "61345165", "url": "https://it.wikipedia.org/wiki?curid=4675664", "title": "Ludovico Magistretti", "text": ""}
{"id": "4675666", "revid": "61345212", "url": "https://it.wikipedia.org/wiki?curid=4675666", "title": "Pulinera", "text": ""}
{"id": "4675667", "revid": "61345216", "url": "https://it.wikipedia.org/wiki?curid=4675667", "title": "Mercutio", "text": ""}
{"id": "4675668", "revid": "61345229", "url": "https://it.wikipedia.org/wiki?curid=4675668", "title": "Marco Balossardi", "text": ""}
{"id": "4675669", "revid": "599013", "url": "https://it.wikipedia.org/wiki?curid=4675669", "title": "Andrea Gallerani", "text": "Biografia.\nFiglio del nobile senese Ghezzolino Gallerani, in giovent\u00f9 si diede alla carriera delle armi. Fu esiliato dalla sua citt\u00e0 dopo aver ucciso, in un accesso d'ira, un bestemmiatore.\nDopo il suo ritorno a Siena rinunci\u00f2 a titoli e beni e prese a dedicarsi esclusivamente alle opere di carit\u00e0: attratti dal suo esempio, numerosi giovani si unirono a lui e verso il 1250 con lui andarono a costituire la Casa della Misericordia, un ospitale con una congregazione di fratelli laici per il servizio agli ammalati poveri. La fondazione potrebbe per\u00f2 essere immediatamente successiva al beato Andrea e dovuta al clima di carit\u00e0 da lui creato in citt\u00e0.\nMor\u00ec in fama di santit\u00e0 nel 1251 e fu sepolto nella chiesa dei domenicani.\nDopo la sua morte la congregazione di laici, con il nome di \"Frati della Misericordia\", continu\u00f2 ad operare per circa 150 anni seguendo le norme dei Frati Umiliati, il cui secondo ordine prevedeva una vita comune di laici non coniugati senza per\u00f2 la formulazione di voti espliciti.\nIl culto.\nNel 1274 il vescovo Bernardo Bandini concesse indulgenze ai pellegrini che avessero visitato la tomba di Andrea Gallerani il luned\u00ec della Settimana santa.\nIl culto al beato Andrea non si interruppe. Le antiche indulgenze furono confermate da papa Pio V (1566-1572), trasferendole al luned\u00ec dell'Angelo. Papa Pio VI nel 1799 concesse all'arcidiocesi di Siena la facolt\u00e0 di celebrare la sua festa il 20 giugno, con messa e ufficio propri.\nIl suo elogio si legge nel Martirologio romano al 19 marzo.\nLa Casa della Misericordia dopo la morte del Gallerani.\nLa congregazione dei Frati della Misericordia e la Casa della Misericordia stessa furono sciolti nel 1408, ma la loro missione continu\u00f2 con il conferimento di parte del patrimonio all'Ospedale di Santa Maria della Scala.\nNonostante le varie trasformazioni intercorse, il nome di Casa della Misericordia, associato ad attivit\u00e0 caritative per l'assistenza dei malati poveri, continu\u00f2 a vivere a Siena in forme varie, in particolare con l'assistenza della Compagnia di Sant'Antonio Abate. Nel 1835 fu costituita la \"Confraternita di Misericordia di Siena\" (poi rinominata \"Arciconfraternita\"), che riprende in grande misura lo spirito originario di Andrea Gallerani qualificandosi come sia come organizzazione di volontariato che come associazione di fedeli laici della Chiesa."}
{"id": "4675670", "revid": "61345245", "url": "https://it.wikipedia.org/wiki?curid=4675670", "title": "Giovanni Dareni", "text": ""}
{"id": "4675671", "revid": "61345257", "url": "https://it.wikipedia.org/wiki?curid=4675671", "title": "Bepi", "text": ""}
{"id": "4675675", "revid": "547034", "url": "https://it.wikipedia.org/wiki?curid=4675675", "title": "Shigeo Nagashima", "text": "Durante la sua brillante carriera agonistica gioc\u00f2 esclusivamente per gli Yomiuri Giants di Tokyo, di cui fu terza base tra il 1958 ed il 1974. Allenatore di successo con gli stessi Giants, tra il 2002 ed il 2004 gli fu affidata la Nazionale maschile giapponese. Nel 1988 \u00e8 stato inserito nella Baseball Hall of Fame del Giappone. Nel 2013 gli \u00e8 stato conferito il , ambito riconoscimento nazionale riconosciuto ogni anno a personaggi dello sport e dell'arte. \u00c8 attualmente il presidente onorario dei Giants.\nCarriera.\nGiocatore.\nProveniente dall'Universit\u00e0 Rikkyo di Tokyo, esord\u00ec con i Giants nel 1958 aggiudicandosi il premio di Rokkie dell'anno. Con la squadra della capitale disput\u00f2 17 stagioni vincendo undici titoli assoluti nelle Japan Series, dei quali 9 consecutivi tra il 1965 e il 1973, e 13 volte la Central League. Entr\u00f2 ogni anno nella squadra ideale del campionato dall'esordio fino a quando si ritir\u00f2 al termine della stagione 1974. Disput\u00f2 inoltre ininterrottamente tutti gli All-Star Game ad eccezione di quello del 1964.\nTra i riconoscimenti individuali, vinse due volte il Golden Globe, istituito nel 1972, il premio come MVP della Central League nel 1961, 1963, 1966, 1968 e 1971; nonch\u00e9 MVP delle Japan Series nel 1963, 1965, 1969 e 1970.\nAllenatore.\nGiants.\nNel suo ultimo anno da giocatore, il 1974, gli fu affidato anche il ruolo di allenatore, ricoperto nelle 14 stagioni precedenti da Tetsuharu Kawakami. Rimase alla guida della squadra fino al 1980 e fu licenziato nel corso di quella stagione per gli scarsi risultati ottenuti, giunti dopo il deludente quinto posto dei Giants nel 1979. In queste sei stagioni, la squadra ottenne la vittoria della Central League nel 1976 e 1977.\nNegli anni successivi rifiut\u00f2 le offerte di altri club e torn\u00f2 con i Giants al termine della stagione 1992, quando la societ\u00e0 venne acquistata dall'imprenditore Tsuneo Watanabe. Rimase sulla panchina dei Giants fino al 2001, aggiudicandosi le Japan Series nel 1994 e nel 2000, e la Central League nel 1994, 1996 e 2000.\nNazionale.\nNel 2002 gli fu affidata la panchina della Nazionale in vista delle Olimpiadi di Atene del 2004. La squadra vinse il Campionato asiatico nel novembre 2003, sconfiggendo tra gli altri i tradizionali rivali sudcoreani. Nagashima fu colpito da un infarto nel marzo del 2004 che lo costrinse a rinunciare ai Giochi Olimpici, dove il Giappone conquist\u00f2 la medaglia di bronzo."}
{"id": "4675680", "revid": "767487", "url": "https://it.wikipedia.org/wiki?curid=4675680", "title": "Daly (fiume)", "text": "Il fiume Daly (in inglese \"Daly River\") \u00e8 un fiume dell'Australia settentrionale."}
{"id": "4675681", "revid": "155634", "url": "https://it.wikipedia.org/wiki?curid=4675681", "title": "Australian Championships 1949 - Doppio misto", "text": "Doris Hart e Frank Sedgman hanno battuto in finale Joyce Fitch e John Bromwich 6-1, 5-7, 12-10."}
{"id": "4675682", "revid": "1442080", "url": "https://it.wikipedia.org/wiki?curid=4675682", "title": "Kremlin Cup 2013 - Doppio femminile", "text": "Il doppio femminile del Kremlin Cup 2013 \u00e8 stato un torneo di tennis facente parte del WTA Tour 2013.\nElena Vesnina e Ekaterina Makarova erano le detentrici del titolo, ma quest'ultima non ha potuto partecipare per infortunio e allora Elena Vesnina ha fatto coppia con Daniela Hantuchov\u00e1 dovendosi ritirare nei quarti di finale.\nSvetlana Kuznecova e Samantha Stosur hanno sconfitto in finale Alla Kudrjavceva e Anastasija Rodionova per 6-1, 1-6, [10-8]."}
{"id": "4675685", "revid": "1543377", "url": "https://it.wikipedia.org/wiki?curid=4675685", "title": "Bradley Randle", "text": "Carriera universitaria.\nDopo aver frequentato la Vista Murrieta High School, Randle decise di giocare per i Rebels della University of Nevada-Las Vegas, presso i quali il primo anno fu \"redshirt\" e pertanto non disput\u00f2 incontri ufficiali con la squadra di football. Nel suo anno da sophomore disput\u00f2 tutti e 13 gli incontri stagionali senza tuttavia scendere mai in campo come titolare. Randle fu impiegato sia nelle corse (109 yard e 1 touchdown) sia nelle ricezioni (11 yard) ma fu soprattutto nei kickoff return che fu maggiormente impiegato, arrivando a coprire 329 yard in 18 ritorni. L'anno seguente con 12 presenze di cui 2 da titolare arriv\u00f2 ad accumulare 489 yard, che gli valsero il secondo posto in squadra, e 2 touchdown su corsa, 60 yard in ricezione ed altre 406 yard nei ritorni..\nNel 2012 infine, l'ultima stagione della sua carriera universitaria, miglior\u00f2 ulteriormente i suoi numeri relativi alle corse con 635 yard e ben 8 touchdown messi a segno che sommati al touchdown messo a segno su ricezione fecero di lui il primatista di squadra per touchdown totali segnati in stagione. Viceversa fu meno impiegato nei kickoff return, nei quali arriv\u00f2 ad accumulare appena 9 yard in un'occasione.\nCarriera professionistica.\nMinnesota Vikings.\nNonostante al Draft NFL 2013 non avesse ricevuto particolari attenzioni e fosse rimasto non selezionato, Randle aveva in seguito ricevuto proposte da ben 3 squadre della NFL (Miami Dolphins, Arizona Cardinals ed Atlanta Falcons) per giocarsi le sue chance tra training camp estivo e preseason, ma quando fu contattato anche dai Vikings non pot\u00e9 rifiutare l'occasione di poter giocare con Adrian Peterson. Il 26 agosto fu svincolato assieme ad altri 13 giocatori per poi essere reintegrato nella squadra di allenamento il 4 settembre, al posto del running back Joe Banyard. Il 10 settembre fu nuovamente svincolato dalla squadra d'allenamento dei Vikings per far posto a proprio a Banyard. Reinserito ancora una volta nella squadra di allenamento l'11 dicembre, Randle vi rimase sino al termine del Draft NFL 2014, quando fu svincolato per far posto ai rookie non selezionati nell'ambito del Draft (le limitazioni della NFL non permettono di avere pi\u00f9 di 90 giocatori in squadra).\nVittorie e premi.\n\"Nessuno\""}
{"id": "4675686", "revid": "729019", "url": "https://it.wikipedia.org/wiki?curid=4675686", "title": "Cesare Cardini", "text": "\u00c8 noto, in particolare, per aver creato la omonima insalata Caesar salad.\nBiografia.\nNato nella zona del Lago Maggiore aveva sei fratelli: Bonifacio, Annibale, Alessandro, Carlotta, Gaudenzio e Maria. Emigr\u00f2 giovanissimo in America assieme ai fratelli Alessandro e Gaudenzio, dove tutti e tre avviarono delle attivit\u00e0 nel campo della ristorazione, prima in Messico e successivamente negli Stati Uniti.\nPoco pi\u00f9 che ventenne, Cesar si trasfer\u00ec negli Stati Uniti, dove avvi\u00f2 un ristorante a Sacramento, successivamente si spost\u00f2 a San Diego, in California sempre lavorando nell'ambito della ristorazione. Nello stesso periodo intraprese la stessa attivit\u00e0 in Messico nella vicina Tijuana, in modo da aggirare le restrizioni dovute al proibizionismo. Spos\u00f2 Camille, ed ebbe una figlia, Rosa Maria Cardini (1928-2003).\nCardini ha il merito di aver creato la famosa Caesar salad, che \u00e8 diventato un piatto molto popolare fra le celebrit\u00e0 di Hollywood, specie dopo che nel 1929 spost\u00f2 la sede del suo albergo.\nLa famiglia di Cardini si trasfer\u00ec a Los Angeles nel 1935 e da quel periodo la sua attivit\u00e0 si focalizz\u00f2 sulla produzione e commercializzazione del suo condimento per l'insalata, registrato come marchio nel 1948.\nMor\u00ec il 3 novembre 1956 nella sua abitazione di Los Angeles a seguito di un ictus, e fu sepolto nel cimitero di Inglewood Park. L'azienda di famiglia \u00e8 stata successivamente gestita dalla figlia; successivamente il marchio \u00e8 stato ceduto. Ancora oggi sono in commercio i condimenti contrassegnati dal nome \"Caesar\" in una dozzina di varianti."}
{"id": "4675688", "revid": "196390", "url": "https://it.wikipedia.org/wiki?curid=4675688", "title": "Caesar Cardini", "text": ""}
{"id": "4675691", "revid": "625897", "url": "https://it.wikipedia.org/wiki?curid=4675691", "title": "Caesare Cardini", "text": ""}
{"id": "4675692", "revid": "339392", "url": "https://it.wikipedia.org/wiki?curid=4675692", "title": "Hockey Club Selva", "text": ""}
{"id": "4675693", "revid": "767487", "url": "https://it.wikipedia.org/wiki?curid=4675693", "title": "The Younger Brothers (film 1908)", "text": "The Younger Brothers \u00e8 un cortometraggio muto del 1908 diretto da E. Lawrence Lee.\nProduzione.\nIl film fu prodotto dalla Essanay Film Manufacturing Company. Venne girato a Berrien Springs, nel Michigan.\nDistribuzione.\nDistribuito dalla Essanay Film Manufacturing Company, il film usc\u00ec nelle sale cinematografiche USA il 20 giugno 1908. Venne vietato a Lancaster, in Pennsylvania, a causa dei suoi contenuti violenti."}
{"id": "4675694", "revid": "2075278", "url": "https://it.wikipedia.org/wiki?curid=4675694", "title": "Musica tradizionale", "text": "La musica tradizionale, o popolare o folclorica, \u00e8 un genere musicale che include musiche non legate a un autore noto; in questa definizione rientra anche la musica etnica. \u00c8 stata definita in vari modi: come \"musica trasmessa oralmente\" e suonata abitualmente da tempo immemorabile, come \"musica delle classi pi\u00f9 povere\" o ancora come musica creata da \"compositori sconosciuti\".\nClassificazione.\nViene distinta dalla popular music e dalla musica colta, viste come tre macrocategorie che assieme formano un \"triangolo assiomatico\".\nDa un punto di vista storico, la musica folclorica \u00e8 riconoscibile dalle seguenti caratteristiche:\nDefinizione.\nNel tentativo di circoscrivere la musica tradizionale a determinate caratteristiche, furono numerose, negli ultimi due secoli, le differenti definizioni. La musica popolare pu\u00f2 tendere ad avere caratteristiche specifiche, non chiarite per\u00f2 in termini prettamente musicali. Uno dei significati dati al termine \u00e8 quello di \"vecchie canzoni dai compositori sconosciuti\", un altro \u00e8 che la musica \u00e8 sottoposta \"ad un processo di trasmissione orale ... dalla ripetizione continua della musica da una comunit\u00e0 che gli ha dato i propri caratteri folclorici\". Tali definizioni dipendono pi\u00f9 dai \"processi culturali che non dai tipi di astrazione musicale\". Sono la \"continuit\u00e0\" e la \"trasmissione orale\" ad essere viste come caratterizzanti da un lato di una dicotomia culturale, dall'altro rintracciabili non solo negli strati bassi delle societ\u00e0 feudali, capitaliste ed talvolta orientali, ma anche nelle societ\u00e0 primitive e parzialmente nelle \"culture popolari\" Una definizione ampiamente usata \u00e8 semplicemente \"Folk music is what the people sing\".\nTanto per Percy Scholes, quanto per Cecil Sharp e B\u00e9la Bart\u00f3k, c'era un senso nella musica delle campagne distinto da quello della musica di citt\u00e0. La musica folk era ovunque, \"...vista come l'autentica espressione di un approccio alla vita attualmente appartenente al passato o in procinto di sparire (o in alcuni casi da preservare o da far rivivere in qualche modo)\", in modo particolare in \"comunit\u00e0 non influenzate dalla musica colta\", n\u00e9 da canzoni commerciali o registrate. Lloyd invece, rifiutava queste definizioni in favore di una semplice distinzione classi povere, ritrovando il vero senso della musica folk nelle parole di Charles Seeger, che l'associava alle \"classi basse\" di una societ\u00e0 stratificata socialmente e culturalmente. In questo senso la musica folklorica pu\u00f2 essere vista come \"parte di uno schema che comprende quattro tipi musicali: 'primitiva' o 'tribale'; 'elitaria' o 'colta'; 'folklorica'; e 'popolare'\".\nStoria.\nLe origini.\nNella maggior parte delle civilt\u00e0 storiche e preistoriche, non vi era modo di tramandare musica ai posteri se non insegnandola ad altri nel momento in cui veniva eseguita, nei momenti di lavoro o di svago. La ripetizione di un ritornello poteva scandire il ritmo di lavori di gruppo sincronizzati, come ad esempio la sarchiatura, il raccolto, la trebbiatura, la tessitura e macinazione. Nei momenti di svago invece, cantare e suonare strumenti era una normale forma di intrattenimento e convivialit\u00e0, ed il raccontare storie, in epoche e civilt\u00e0 in cui non esistevano elettricit\u00e0 o forme di scrittura e trasmissione letteraria, era molto pi\u00f9 comune.\nEsistono comunque differenti opinioni sulle origini della musica folk. Alcuni sostengono che provenga dalla musica colta, e che cambi\u00f2 degradandosi a causa della trasmissione orale, altri sostengono che rifletta i caratteri dell'etnia che li ha prodotti.\nIl termine inglese \"folk lore\" per descrivere la musica e le danze tradizionali entr\u00f2 nel vocabolario di molte nazioni europee, per cui tutte hanno avuto musicisti che hanno raccolto e rivisitato il proprio folk, per cui la distinzione fra l'autentica musica folklorica e la musica nazionale o pi\u00f9 in generale popolare \u00e8 spesso stata persa o sottovalutata, tantoch\u00e9 viene denominato folk un brano come \"Romagna mia\" che \u00e8 invece un brano di musica popolare italiana del liscio romagnolo degli anni cinquanta ed il cui autore fu Secondo Casadei. Un caso simile pu\u00f2 essere considerato \"'O sole mio\" scritta da Giovanni Capurro e Eduardo Di Capua nel 1898.\nIl revival del folk avvenuto dopo la seconda guerra mondiale, gener\u00f2 un nuovo genere chiamato \"Contemporary Folk Music\", dando alla parola significati nuovi. La popolarit\u00e0 delle registrazioni del \"folk contemporaneo\" fu il motivo per cui il premio Grammy Award istitu\u00ec una sezione dedicata al folk nel 1959 e nel 1970 il termine fu sostituito in favore della dicitura \"Best Ethnic or Traditional Recording\" che includeva anche il blues tradizionale, per essere poi diviso nel 1987 in \"Best Traditional Folk Recording\" e \"Best Contemporary Folk Recording\".\nTemi trattati.\nEccezion fatta per la musica strumentale, che rappresenta una buona parte della musica folk (in particolari modo della musica da ballo folk), molta della musica folk tradizionale \u00e8 rappresentata da un repertorio di musica vocale. Come tale, la maggior parte della musica folk tradizionale ha liriche significative.\nFolk music revivals: Le rinascite della musica folclorica.\nCon \"Folk music revivals\" ci si pu\u00f2 riferire ad un periodo di rinnovato interesse nei confronti della musica folclorica tradizionale, oppure ad un evento o periodo di trasformazione della folk music, che presuppongono generalmente importanti trasformazioni sociali. Un esempio potrebbe essere il caso del \"British folk revival\" avvenuto tra il 1890 ed il 1920 oppure, sempre nello stesso periodo, un caso analogo pu\u00f2 essere quello del liscio in Italia, mentre il pi\u00f9 importante ed influente esempio fra le recenti rinascite del folk \u00e8 quello della met\u00e0 del XX secolo, che segn\u00f2 la nascita della contemporary folk music o musica folclorica contemporanea.\nUn'altra recente riscoperta della musica folk influenz\u00f2 invece compositori del calibro di Percy Grainger, Ralph Vaughan Williams e B\u00e9la Bart\u00f3k che realizzarono registrazioni e trascrizioni di cantanti e musicisti folk.\nIn Spagna, Isaac Alb\u00e9niz (1860\u20131909) produsse brani per pianoforte che riflettevano l'eredit\u00e0 spagnola in brani come \"Suite Iberia\" (1906\u20131909). Enrique Granados (1867\u20131918) compose invece \"zarzuela\", una piccola opera spagnola, e \"Danzas Espa\u00f1olas\". Manuel de Falla (1876\u20131946) si interess\u00f2 al Cante jondo del flamenco andaluso, di cui possiamo trovare influenze in molti suoi lavori come \"Nights in the Gardens of Spain\" e \"Siete canciones populares espa\u00f1olas\". Compositori come Fernando Sor e Francisco T\u00e1rrega istituirono la chitarra come strumento nazionale spagnolo.\nIl flamenco crebbe in popolarit\u00e0 per tutto il XX secolo, cosa che avvenne anche per la musica celtica della Galizia, mentre compositori di musica classica francese, da Georges Bizet a Maurice Ravel, lavorarono su temi e singoli generi spagnoli rendendoli universalmente riconoscibili.\nLa Folk music revivals anche detta a volte \"roots revivals\" comprende inoltre un certo numero di fenomeni sparsi per il mondo che vedono un rinato interesse nella musica tradizionale e questo spesso fra i giovani, spesso all'interno di specifici confini territoriali e spesso includono incorporazioni di nuove tensioni sociali, cause ed evoluzioni in nuove musiche nello stesso stile. Una evoluzione di questo tipo l'abbiamo nella Nueva Canci\u00f3n Chilena, per la quale si trovarono nuove forme di committenza agostiniale."}
{"id": "4675695", "revid": "1442080", "url": "https://it.wikipedia.org/wiki?curid=4675695", "title": "Australian Championships 1950 - Doppio femminile", "text": "Louise Brough e Doris Hart hanno battuto in finale Nancye Bolton e Thelma Long 6-3, 2-6, 6-3."}
{"id": "4675699", "revid": "682976", "url": "https://it.wikipedia.org/wiki?curid=4675699", "title": "Chiamata telefonica con preavviso", "text": "La chiamata telefonica con preavviso era un servizio offerto in Italia dalla SIP.\nEra diretto a chi non possedeva un apparecchio telefonico, che veniva convocato per una certa ora presso un posto telefonico pubblico e veniva avvisato di tale convocazione presso il proprio domicilio da un incaricato della SIP.\nLa disdetta effettuata prima che fosse trascorsa un'ora dalla prestazione del servizio comportava una soprattassa per il convocante, e lo stesso si verificava nel caso in cui, all'ora prevista, il convocante o il convocato non avessero risposto.\nIl servizio fu dismesso in considerazione della diffusione generale della telefonia mobile."}
{"id": "4675702", "revid": "484362", "url": "https://it.wikipedia.org/wiki?curid=4675702", "title": "Storia italiana del secondo dopo-guerra", "text": ""}
{"id": "4675703", "revid": "1305772", "url": "https://it.wikipedia.org/wiki?curid=4675703", "title": "Chubby Gristle", "text": "Chubby Gristle \u00e8 un videogioco a piattaforme sviluppato dalla Grandslam Entertainment e pubblicato da Gremlin Graphics nel 1988 per diversi home computer.\nOttenne recensioni generalmente negative in tutte le versioni, per la grafica datata e la scarsa giocabilit\u00e0.\nModalit\u00e0 di gioco.\nScopo del gioco \u00e8 guidare il parcheggiatore Chubby Gristle alla ricerca di cibo. Il nome del personaggio, in lingua inglese, sta appunto a significare una persona con problemi di peso (\"cicciotto\").\nPer progredire nel gioco occorre attraversare le varie schermate raccogliendo hamburger, cioccolato e ogni sorta di alimentari. Per fare ci\u00f2 il nostro personaggio dovr\u00e0 camminare e saltare sulle varie piattaforme (che ricordano da vicino la serie di Monty Mole, in particolare \"Monty on the Run\"), scalare rupi e usare ascensori, prestando sempre molta attenzione alle cadute precipitose o agli oggetti in movimento che fanno perdere una vita.\nTra i vari scenari troviamo il parcheggio, il supermarket, il pub e, infine, la agognata cena preparata da Miss Gristle."}
{"id": "4675704", "revid": "767487", "url": "https://it.wikipedia.org/wiki?curid=4675704", "title": "An Animated Doll", "text": "An Animated Doll \u00e8 un cortometraggio muto del 1913. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nIl film - un cortometraggio lungo 229 metri - usc\u00ec nelle sale cinematografiche USA il 27 maggio 1908."}
{"id": "4675705", "revid": "37401", "url": "https://it.wikipedia.org/wiki?curid=4675705", "title": "Sperling e Kupfer", "text": ""}
{"id": "4675708", "revid": "344646", "url": "https://it.wikipedia.org/wiki?curid=4675708", "title": "Storia degli ebrei in Finlandia", "text": "Gli ebrei in Finlandia hanno una presenza organizzata dal XIX secolo ai giorni nostri. La comunit\u00e0 ha conosciuto specialmente a partire dal 1918 condizioni favorevoli di integrazione, non essendo stata colpita direttamente dalle distruzioni dell'Olocausto, e vivendo all'interno di uno stato democratico che ne ha garantititi i diritti di cittadinanza. Un tempo forte di oltre 2000 unit\u00e0, essa conta oggi circa 1500 persone.\nStoria.\nPer quanto vi siano testimonianze di alcune presenze individuali di ebrei nella regione sin dal XVIII secolo, sotto il dominio svedese il territorio della Finlandia rimase chiuso a qualsiasi insediamento ebraico. Le leggi svedesi rimasero in vigore anche quando nel 1809 la Finlandia divenne parte dell'Impero russo come un Granducato autonomo. Una presenza organizzata di comunit\u00e0 ebraiche in Finlandia fu possibile solo nella seconda met\u00e0 dell'Ottocento allorch\u00e9 lo zar Alessandro II di Russia nel 1858 e nel 1869 concesse il permesso di residenza nella regione agli ebrei che avessero servito nell'esercito imperiale. Il primo decreto che regolava la presenza ebraica nel Granducato, fu emanato nel 1889, contenendo una serie di norme restrittive. La popolazione ebraica aveva gi\u00e0 raggiunto le 1000 unit\u00e0.\nAgli inizi del Novecento le comunit\u00e0 ebraiche di Helsinki e Turku erano gi\u00e0 grandi abbastanza da giustificare la costruzione, rispettivamente nel 1906 e 1912, di ampi edifici sinagogali per il culto e le esigenze comunitaria. Fu comunque soltanto dopo che la Finlandia dichiar\u00f2 la propria indipendenza nel 1917, all'indomani della rivoluzione d'ottobre, che agli ebrei furono concessi pieni diritti di cittadinanza, sancita con decreto di legge approvato il 12 gennaio 1918. Il numero degli ebrei in breve raddoppi\u00f2 superando le 2000 unit\u00e0. Da allora la sorte degli ebrei finlandesi ha seguito da vicino quella dei loro connazionali in tutte le vicende del paese.\nGli ebrei combatterono nell'esercito finlandese quando nel 1939\u201340 la Finlandia offr\u00ec una strenua resistenza all'attacco sovietico durante la cosiddetta Guerra d'inverno. Lo stesso accade anche quando le ostilit\u00e0 ripresero nel 1941\u201344 (nella cosiddetta guerra di continuazione) per riconquistare i territori perduti della Carelia meridionale e la citt\u00e0 di Viipuri (Vyborg in russo), in una strana guerra in cui la Finlandia democratica (con soldati ebrei nel proprio esercito) si trov\u00f2 a combattere al fianco dell'esercito tedesco. Dei circa 500 ebrei \"stranieri\" che si rifugiarono in Finlandia, la maggior parte raggiunsero la neutrale Svezia, altri furono internati nel nord del paese. Quando otto di loro, provenienti dall'Austria, furono consegnati ai tedeschi nel novembre 1942, la ferma protesta del clero luterano, dell'arcivescovo cattolico e dei leader del Partito Socialdemocratico mise fine almeno ufficialmente ad ogni ulteriore deportazione. Dei 2600 prigionieri di guerra sovietici consegnati sempre nel 1942 dalla Finlandia alla Germania in cambio di prigionieri di origine finlandesi risulta comunque che 47 erano ebrei. Resta il fatto che nonostante ogni pressione la Finlandia non consegn\u00f2 alla Germania, con la quale pure fu di fatto alleata per buona parte della guerra, neppure uno dei propri cittadini ebrei. I 23 ebrei finlandesi che morirono nella seconda guerra mondiale, furono tutti soldati caduti in combattimento con l'esercito finlandese.\nDopo la guerra, 29 volontari finlandesi combatterono nella Guerra di indipendenza israeliana del 1948 e molti di pi\u00f9 furono coloro che decisero di emigrare permanentemente in Israele. Per quelli rimasti in patria la vita \u00e8 proseguita in una situazione di ottima integrazione con la societ\u00e0 finlandese. Nel 1979, Ben Zyskowicz \u00e8 diventato il primo ebreo finlandese ad essere eletto membro del Parlamento.\nIl crollo demografico della comunit\u00e0 ebraica finlandese si \u00e8 interrotto in anni recenti solo con l'arrivo di ebrei dai territori della ex-Unione sovietica successivamente alla caduta dei regime comunisti. Il numero degli ebrei in Finlandia \u00e8 oggi di circa 1.500, di cui 1.200 vivono a Helsinki, circa 200 a Turku, e solo 50 a Tampere (dove la comunit\u00e0 \u00e8 stata dismessa nel 1981). Le due sinagoghe storiche di Helsinki e Turku (entrambe di rito ortodosso askenazita) sono tuttora attive."}
{"id": "4675709", "revid": "155634", "url": "https://it.wikipedia.org/wiki?curid=4675709", "title": "Australian Championships 1950 - Doppio misto", "text": "Doris Hart e Frank Sedgman hanno battuto in finale Joyce Fitch e Eric Sturgess 8-6, 6-4."}
{"id": "4675710", "revid": "729019", "url": "https://it.wikipedia.org/wiki?curid=4675710", "title": "Tranvia di Saragozza", "text": "La tranvia di Saragozza \u00e8 una linea tranviaria che serve la citt\u00e0 spagnola di Saragozza."}
{"id": "4675712", "revid": "729019", "url": "https://it.wikipedia.org/wiki?curid=4675712", "title": "Rete tranviaria di Ja\u00e9n", "text": "La rete tranviaria di Ja\u00e9n \u00e8 la rete tranviaria della citt\u00e0 spagnola di Ja\u00e9n, attualmente (2018) inattiva.\n\u00c8 composta da una linea da 4,7 km di lunghezza prevista per unire il Paseo de la Estaci\u00f3n con Vaciacostales attraversando il centro citt\u00e0 consentendo anche il collegamento con la Stazione di Ja\u00e9n. Inaugurata nel 2011, ha funzionato solo per 17 giorni, dopodich\u00e9 \u00e8 stata bloccata per problemi amministrativi e politici."}
{"id": "4675714", "revid": "154893", "url": "https://it.wikipedia.org/wiki?curid=4675714", "title": "Esplorazioni artiche", "text": ""}
{"id": "4675715", "revid": "729019", "url": "https://it.wikipedia.org/wiki?curid=4675715", "title": "TRAM Metropolitano de Alicante", "text": "Il TRAM Metropolitano de Alicante \u00e8 una rete di trasporto pubblico che serve la citt\u00e0 di Alicante e l'omonima provincia. La rete \u00e8 composta da cinque linee, di cui quattro sono gestite come tram-treno e una come ferrovia suburbana."}
{"id": "4675716", "revid": "154893", "url": "https://it.wikipedia.org/wiki?curid=4675716", "title": "Esplorazioni dell'Artide", "text": ""}
{"id": "4675718", "revid": "729019", "url": "https://it.wikipedia.org/wiki?curid=4675718", "title": "Rete tranviaria di Murcia", "text": "La rete tranviaria di Murcia \u00e8 la rete tranviaria che serve la citt\u00e0 spagnola di Murcia. \u00c8 composta da una linea."}
{"id": "4675722", "revid": "729019", "url": "https://it.wikipedia.org/wiki?curid=4675722", "title": "Rete tranviaria di Rostock", "text": "La rete tranviaria di Rostock \u00e8 la rete tranviaria che serve la citt\u00e0 tedesca di Rostock. \u00c8 composta da sei linee."}
{"id": "4675723", "revid": "729019", "url": "https://it.wikipedia.org/wiki?curid=4675723", "title": "Rete tranviaria di Magonza", "text": "La rete tranviaria di Magonza \u00e8 la rete tranviaria che serve la citt\u00e0 tedesca di Magonza. \u00c8 composta da tre linee."}
{"id": "4675725", "revid": "1543377", "url": "https://it.wikipedia.org/wiki?curid=4675725", "title": "Michal Rovner", "text": "Biografia.\nHa studiato cinema, televisione e filosofia all'Universit\u00e0 di Tel Aviv e quindi ha continuato alla \"Bezalel Academy of Arts and Design\" di Gerusalemme nel 1981, dove ha ottenuto un BFA in fotografia e arte nel 1985. Nel 1978, assieme all'artista Arie Hammer, ha cofondato \"Camera Obscura School of Art\" a Tel Aviv, prima scuola per fotografi nella capitale di Israele. Nel 1987 si trasfer\u00ec a New York.\nNella sua prima serie fotografica \"Outside\" (1990-1991), Rovner ha preso l'immagine di una tenda di beduini del deserto israeliano e la ha stampata e ristampata, distorcendo la sua dimensione ed il colore. Per la serie \"Decoy\" (1991), ha distorto immagini di radar e strumenti di sorveglianza per creare fotografie di gruppi indistinti di persone con caratteristiche sfocate. In \"One-Person Game Against Nature\" (1992\u201393), ha ancora una volta distorto immagini, questa volta sue fotografie di persone che galleggiano nel Mar Morto. Nel 1996, Rovner ha cominciato ad utilizzare cinema e video per la creazione di opere raffiguranti folle anonime di persone o animali, come in \"Monoprints of Birds\" (1998). Pur evitando commenti politici diretti nel suo lavoro, nel 1995-96 ha prodotto alcune installazioni al confine tra Israele e Libano, che vennero sistemate sulle recinzioni elettriche e torri di guardia nella linea di scambio permanente di fuoco. Queste sono state completate dal suo video \"Border\" (1996-97), documentario sul modo con cui tent\u00f2 inutilmente di attraversare il confine tra Israele e il Libano. \nIl suo video \"Notes\" (2001) \u00e8 nato dalla collaborazione con il compositore Philip Glass; Rovner utilizz\u00f2 immagini di un gruppo di persone che camminavano su un piano inclinato, e Glass compose musica ispirandosi a questa immagine in movimento. \"Time Left\" (2002), un'installazione video multicanale che comprende immagini di file interminabili di esseri indistinti, \u00e8 stato il fulcro della sua retrospettiva di met\u00e0 carriera al Whitney Museum of American Art di New York nel 2002. Per la mostra \"In Stone\", al \"PaceWildenstein\" di New York nel 2004, appront\u00f2 una installazione, di scultura mista a video proiezione, di piccole immagini di folla su tavole di pietra, confondendo il confine tra immagine e testo. Nel film \"Fields of Fire\" (2005), le immagini di Rovner di giacimenti petroliferi nella Repubblica del Kazakistan riflettono la persistente instabilit\u00e0 di una regione epicentro di controllo internazionale. \"Living Landscape\" (2005), un video-wall presentato al \"Yad Vashem\" a Gerusalemme, proietta un montaggio di un repertorio di danze, musica, e vita quotidiana degli ebrei europei prima della seconda guerra mondiale.\nNei primi anni 1990, collabor\u00f2 con il regista Robert Frank alla realizzazione di due film, One Hour-C'est Vrai (1990), un film sperimentale per la televisione francese, e Last Supper (1992), nel quale si occup\u00f2 della sceneggiatura.\nMostre.\nRovner ha tenuto numerose mostre personali, fin dalla sua prima presso il \"Centro Dizengoff\" a Tel Aviv nel 1987, presso la Casa della Fotografia di Praga (1992), l'Art Institute di Chicago (1993), lo Stedelijk Museum di Amsterdam (1997), il Museo d'Arte Contemporanea di Roma (2003) e il Jeu de Paume di Parigi (2005). Ha inoltre esposto in molte mostre collettive, come ad esempio alla \"Biennale di Fotografia\" a Ein Harod, Israele (1986), \"New Photography 10\" presso il Museum of Modern Art di New York (1994), \"Photographic Condition\" presso il San Francisco Museum of Modern Art (1995), \"Whitney Biennial\" (2000), Biennale alla \"Corcoran Gallery of Art\" di Washington (2000), Biennale di Venezia (2003), Biennale di Shanghai (2004), \"Triennale di Auckland\" (2007) e al Museo d'Arte di Heckscher Huntington (2008). Nel 1997, il premio \"Tel Aviv Museum Award\" e nel 2008 un dottorato ad honorem dalla Hebrew University di Gerusalemme. Vive e lavora tra New York e Israele, dove possiede una fattoria nella Valle di Ayalon, tra Tel Aviv e Gerusalemme.\nLa Rovner ha rappresentato Israele alla 50\u00aa Biennale di Venezia.\nNel 2011 ha esposto una installazione al Louvre, dal titolo \"Histories\". Il Louvre ha scelto la Rovner per la sua mostra estiva all'aperto, vicino alla Piramide. L'idea della Rovner \u00e8 stata quella di approfondire i temi delle frontiere fisiche e psicologiche e delle identit\u00e0.\nNell'inverno del 2012 la Rovner ha presentato \"Topography\" mostra alla \"Pace Gallery\", New York, continuando a trattare il tema dell'ambiente e della scienza.\nOpere principali.\nAl Castello di Rivoli Museo d'arte contemporanea.\nInstallazione temporanea site-specific per la sala 18, Museo d'arte contemporanea del castello di Rivoli. Dialogo tra gli affreschi classici e il contemporaneo, attraverso il concetto di crepa. L'artista ha una concezione della storia come una successione cronologica di interruzioni, una catena di rotture."}
{"id": "4675731", "revid": "729019", "url": "https://it.wikipedia.org/wiki?curid=4675731", "title": "Rete tranviaria di Augusta", "text": "La rete tranviaria di Augusta \u00e8 la rete tranviaria che serve la citt\u00e0 tedesca di Augusta.\nRete.\nLa rete si compone di cinque linee:"}
{"id": "4675734", "revid": "729019", "url": "https://it.wikipedia.org/wiki?curid=4675734", "title": "Rete tranviaria di D\u00fcsseldorf", "text": "La rete tranviaria di D\u00fcsseldorf \u00e8 la rete tranviaria che serve la citt\u00e0 tedesca di D\u00fcsseldorf.\nRete.\nLa rete conta sette linee:"}
{"id": "4675736", "revid": "125727451", "url": "https://it.wikipedia.org/wiki?curid=4675736", "title": "McLaren MP4/11", "text": "La McLaren MP4/11 fu la vettura di Formula 1 con la quale la McLaren partecip\u00f2 al campionato del 1996. \nCaratteristiche tecniche.\nMotore.\nPer il secondo anno di fila, la Mercedes forn\u00ec i motori al team inglese.\nIl nuovo V10 della casa tedesca, denominato \"FO110/D\" disponeva di 720 cavalli a 15700 giri/minuto, ben 30 in pi\u00f9 rispetto alla vecchia specifica montata sulla McLaren MP4/10. Pesava appena 123 chili, ma risultava pi\u00f9 largo (546.4 mm) e pi\u00f9 alto (488 mm).\nTelaio e aerodinamica.\nIl telaio \u00e8 composto unicamente da fibra di carbonio con struttura a nido d'ape, mentre per quanto riguarda l'aerodinamica, la McLaren riprende alcuni concetti utilizzati anche nella vettura 1995, come il muso alto, sorretto da due piloni paralleli, e le appendici aerodinamiche posizionate nella parte posteriore delle pance laterali. Una soluzione inedita fino ad allora fu l'alettone posteriore aggiuntivo (di dimensioni ridotte) posizionato sopra il cofano motore, appena dietro l\"airscope\": soluzione presto accantonata dal team a partire dalla stagione successiva.\nInoltre, come da regolamento FIA, sono stati rialzati i bordi dell'abitacolo per garantire maggiore sicurezza al pilota dopo i fatti del Gran Premio di San Marino 1994.\nLivrea.\nLa livrea ricalca a grandi linee quella delle passate stagioni, col \"main sponsor\" e \"title sponsor\" Marlboro che caratterizza la classica colorazione bianco-rossa della vettura: la stagione 1996 sar\u00e0 l'ultima con questo sponsor, interrompendo di fatto un accordo iniziato nel 1973 e protrattosi per tre decenni, durante i quali la McLaren \u00e8 salita sul tetto del mondo con Emerson Fittipaldi, James Hunt, Niki Lauda, Alain Prost e Ayrton Senna. A partire dal 1997 la West, marchio gi\u00e0 noto nel paddock per aver sponsorizzato il team Zakspeed negli anni '80, sar\u00e0 il nuovo \"main sponsor\" e \"title sponsor\" della squadra fino al 2006\nNella parte anteriore e sul cofano motore restano ancora gli sponsor Mobil 1, Mercedes-Benz e Hugo Boss, mentre sull'alettone posteriore, oltre alla Marlboro, presenzia lo sponsor della Loctite. Per il secondo anno di fila, inoltre, lo sponsor dell'azienda informatica Sun Microsystems appare negli specchietti.\nStagione.\nTest.\nPer il terzo e ultimo anno di fila, l'ex campione mondiale Alain Prost \u00e8 stato consulente tecnico e collaudatore del team, effettuando persino lo \"shakedown\" della vettura al momento della presentazione e collaudando la vettura nel corso della stagione. Dal 1997 al 2001, il transalpino fond\u00f2 e diresse la Prost Grand Prix rilevando il team Ligier.\nCampionato.\nLa vettura mostr\u00f2 di essere nettamente migliore rispetto al modello precedente, con il duo H\u00e4kkinen-Coulthard che nelle prime gare si piazza nelle posizioni di medio-alta classifica durante le qualifiche, ma arriva costantemente a punti in gara, prova ne \u00e8 il fatto che H\u00e4kkinen arriva quinto in Australia e quarto in Brasile, mentre Coulthard arriva terzo al N\u00fcrburgring, riportando la McLaren a podio per la prima volta dal Gran Premio del Giappone 1995. L'ex pilota della Williams salir\u00e0 sul podio per la seconda (e ultima) volta in stagione a Monaco a seguito di una gara ad eliminazione e con soli 4 arrivati al traguardo, dopo aver corso addirittura con un casco prestatogli dall'amico e pilota della Ferrari Michael Schumacher.\nH\u00e4kkinen invece inaneller\u00e0 una serie positiva di risultati che durer\u00e0 per cinque Gran Premi di fila, arrivando per la prima volta in stagione a podio a Silverstone, ma \u00e8 dopo la pausa estiva che il finlandese si metter\u00e0 in luce: grazie a una ritrovata competitivit\u00e0 della monoposto, H\u00e4kkinen centrer\u00e0 il podio in 3 delle ultime 4 gare (Belgio, Italia e Giappone), al contrario di Coulthard che colleziona tre ritiri e due piazzamenti fuori dai punti.\nAlla fine del 1996, la McLaren \u00e8 quarta nella classifica costruttori con 49 punti, 19 in pi\u00f9 del 1995, ma senza una vittoria che manca ormai dal 1993."}
{"id": "4675737", "revid": "110696249", "url": "https://it.wikipedia.org/wiki?curid=4675737", "title": "Theodore Parker", "text": "Biografia.\nFrequentava, ma per pochi mesi all'anno, la Lexington Academy e contemporaneamente lavorava nella fattoria di suo padre. Da autodidatta, impar\u00f2 il greco antico e il latino, oltre a lingue moderne. Pubblic\u00f2 un catalogo della flora, tipica della zona del Massachusetts in cui viveva. Fu accolto alla Harvard Divinity School nel 1834, dove insegn\u00f2 poi la lingua ebraica. Si interessava anche di metafisica e di astronomia e apr\u00ec nel 1832 una sua scuola privata. Nel 1837 prese gli ordini e nel 1840 gli fu data la laurea \"honoris causa\" dall'Universit\u00e0 di Harvard.\nPropugn\u00f2, a partire dal 1840, un cristianesimo anti-teologico, negando l'autorit\u00e0 indiscussa della Bibbia e la natura sovrannaturale di Ges\u00f9. Port\u00f2 avanti ideali di riforma sociale, soprattutto in chiave abolizionista e fu un esponente di rilievo del liberismo."}
{"id": "4675738", "revid": "438678", "url": "https://it.wikipedia.org/wiki?curid=4675738", "title": "Eruzione di tipo freatico", "text": "Un'eruzione di tipo freatico, chiamata anche esplosione freatica o eruzione ultravulcaniana, si verifica quando il magma riscalda terra o acque di superficie. La temperatura estrema del magma (da 500 a 1.170\u00a0\u00b0C) provoca l'evaporazione quasi istantanea dell'acqua in vapore, con conseguente esplosione di vapore, acqua, cenere, roccia e bombe vulcaniche. A monte Sant'Elena, centinaia di esplosioni di vapore precedettero l'eruzione pliniana del 1980 del vulcano. Un meno intenso evento geotermico pu\u00f2 causare un vulcano di fango. Nel 1949, Thomas Jaggar descrisse questo tipo di attivit\u00e0 come un'eruzione \"ad esplosione di vapore\".\nLe eruzioni freatiche includono tipicamente vapore e frammenti di roccia, la presenza di lava \u00e8 insolita. La temperatura dei frammenti pu\u00f2 variare da fredda a incandescente. Se \u00e8 presente del materiale fuso, il termine freato-magmatica pu\u00f2 essere utilizzato. Queste eruzioni occasionalmente creano ampi crateri, bassorilievi chiamati Maar. Le esplosioni freatiche possono essere accompagnate da anidride carbonica o dalle emissioni di gas di idrogeno solforato. Il primo pu\u00f2 asfissiare in concentrazione sufficiente, il secondo \u00e8 un veleno ad ampio spettro. Un'eruzione freatica del 1979 sull'isola di Giava ha ucciso 140 persone, la maggior parte delle quali sono state sopraffatte dai gas velenosi.\nLe eruzioni freatiche sono classificate come eruzioni vulcaniche perch\u00e9 un'eruzione freatica potrebbe portare materiale \"juvenile\" in superficie.\nSi ritiene che l'eruzione del 1883 del Krakatoa, che cancell\u00f2 la maggior parte dell'isola vulcanica e cre\u00f2 il suono pi\u00f9 forte registrato nella storia, sia stata un evento freatico. Kilauea, nelle Hawaii, ha una lunga storia di esplosioni freatiche. Un'eruzione freatica nel 1924 scagli\u00f2 rocce stimate in otto tonnellate fino ad una distanza di un chilometro. Altri esempi sono l'eruzione durata dal 1963 al 1965 di Surtsey, l'eruzione del 1965 del vulcano Taal e l'eruzione del 1982 del monte Tarumae."}
{"id": "4675739", "revid": "729019", "url": "https://it.wikipedia.org/wiki?curid=4675739", "title": "Aero A-102", "text": "LAero A-102 era un caccia monoplano, monomotore, prodotto dall'azienda cecoslovacca Aero Vodochody negli anni trenta e rimasto allo stadio di prototipo.\nStoria del progetto.\nIl progetto del caccia A-102 fu iniziato dall'ufficio tecnico della ditta verso la fine estate del 1932. Si trattava di un elegante biplano a formula sesquiplana costruito interamente in metallo, con abitacolo aperto, dotato di un motore radiale Gnome-Rh\u00f4ne 14Krsd Mistral Major a 14 cilindri a doppia stella erogante la potenza di 800 CV. Con tale potente propulsore il velivolo doveva toccare una velocit\u00e0 massima di 397\u00a0km/h, mentre l'armamento era costituito da quattro mitragliatrici da 7,7\u00a0mm. Tale velivolo venne preso in considerazione dal Ministero della Difesa (M. N.O.), insieme al concorrenti Letov \u0160-231, Avia B-34 e Praga BH-44, per il concorso relativo ad un caccia con cui sostituire gli obsoleti Avia BH-33 allora in servizio. Tale concorso venne vinto dall'Avia B-34 che and\u00f2 a costituire l'ossatura dei reparti da caccia della \u010cVL fino all'invasione tedesca del 1939.\nNei primi mesi del 1933 venne offerta al Ministero della Difesa una nuova versione monoplana del velivolo, designata A-102D. Si trattava di un progetto molto promettente, calcolato per arrivare ad una velocit\u00e0 massima di 421\u00a0km/h. Seppur tale soluzione non godesse della massima fiducia da parte della autorit\u00e0 cecoslovacche, l'M. N.O. acconsent\u00ec alla realizzazione di un prototipo. L'ufficio tecnico della ditta non aveva nessuna esperienza nella realizzazione di velivoli monoplani, e and\u00f2 incontro a non poche difficolt\u00e0 nella scelta della configurazione alare da adottare. Alla fine fu prescelta quella a gabbiano, allora in voga presso altre ditte estere, come in Polonia, dove la PZL aveva realizzato il caccia P.11. Inoltre la struttura interamente metallica del velivolo diede luogo ad ulteriori problemi di progettazione. A causa di ci\u00f2 un ulteriore concorso per velivoli da caccia vide vincitore l'Avia B-534, versione ampiamente riprogettata del precedente B-34, nonostante l'A-102 avesse destato molto interesse presso le autorit\u00e0 militari.\nIl prototipo A-102D vol\u00f2 per la prima volta nel luglio 1934, equipaggiato con il motore radiale francese Gnome-et- Rh\u00f4ne 14Kfs Mistral Major da 800\u00a0hp.\nTecnica.\nIl caccia A-102D si presentava come aereo da caccia monoplano ad ala alta a gabbiano. fortemente rastremata in spessore e corda. a partire dal terzo dell'apertura. Le semiali erano attaccate alla parte centrale anteriore della fusoliera tramite due montanti a N.\nLa fusoliera a sezione circolare. era di costruzione interamente metallica, con rivestimento in tela su gran parte di essa, tranne nella parte anteriore ove era ricoperta da pannelli di duralluminio. Al termine della fusoliera vi erano gli impennaggi di coda. Essi prevedevano il timone, e gli stabilizzatori orizzontali convenzionali subito sotto di esso, rinforzati da due montanti di sostegno collegati alla parte superiore del suddetto impennaggio.\nL'abitacolo del pilota era aperto. e protetto da un piccolo parabrezza in plexiglas.\nIl carrello d'atterraggio era di tipo classico, triciclo posteriore, con due elementi monoruota collegati alla fusoliera da due montanti realizzati in tubi metallici disposti a forma di \"V\". Le ruote erano ricoperte da due capottature aerodinamiche, che garantivano anche una parziale protezione degli pneumatici in fase di decollo e atterraggio. Il pattino di coda era fisso.\nIl propulsore installato, costruito su licenza dalla Walter, era un motore radiale Gnome-et-Rh\u00f4ne 14Kfs Mistral Major a 14 cilindri, raffreddato ad aria ad erogante la potenza di 900 CV (661\u00a0kW). Esso azionava un'elica tripala metallica. Il motore era racchiuso da una capottatura aerodinamica NACA.\nL'armamento era costituito da quattro mitragliatrici di produzione nazionale Vz.30 calibro 7,92\u00a0mm installate due per ciascuna semiala, e sparanti al di fuori del disco dell'elica, in seguito sostituite dalle mitragliatrici calibro 7,92 millimetri\nImpiego operativo.\nDurante i collaudi effettuati il prototipo fece registrare una velocit\u00e0 massima di 434\u00a0km/h, la pi\u00f9 alta mai raggiunta da un velivolo cecoslovacco fino ad allora. Essa era unita ad un'ottima manovrabilit\u00e0 ed a un buon rateo di salita, con una corsa di decollo di solo 135\u00a0m. La ditta predispose un piano per rimotorizzare il velivolo con una pi\u00f9 potente versione del motore Gnome-et- Rh\u00f4ne, la 14Ksrd Mistral Major erogante 930 CV. Purtroppo emersero problemi durante la fase di atterraggio dovuti alla mancanza di flap ed al carico alare di 110\u00a0kg/m\u00b2, che determinavano una velocit\u00e0 di atterraggio di 140\u00a0km/h, considerata eccessiva dall'MNO. \nIl velivolo rimase danneggiato gravemente per ben due volte. Nel corso del 1934, poco dopo l'inizio delle prove di volo, durante la fase di atterraggio l'aereo ebbe un guasto al motore, e il pilota collaudatore esegu\u00ec un atterraggio di emergenza nei pressi di una collina vicino all'aeroporto Il velivolo non riport\u00f2 gravi danni e fu riparato, potendo cos\u00ec continuare l'attivit\u00e0 di collaudo. Un ulteriore incidente si \u00e8 verific\u00f2 nel 1936, ma anche questa volta l'aereo fu riparato. Nel 1937 venne esposto al pubblico presso l'Esposizione Aeronautica Nazionale di Praga con una targa che lo qualificava come secondo prototipo, in realt\u00e0 mai costruito. A questo punto l'MNO consider\u00f2 il nuovo monoplano Avia B 35 come pi\u00f9 promettente, e ogni ulteriore sviluppo dell'A102 fu interrotto."}
{"id": "4675740", "revid": "814555", "url": "https://it.wikipedia.org/wiki?curid=4675740", "title": "Eruzione freatica", "text": ""}
{"id": "4675741", "revid": "1745361", "url": "https://it.wikipedia.org/wiki?curid=4675741", "title": "Caradoc (re dei Britanni)", "text": "Caradoc (in \"gallese\": Karadawc), secondo la lista semileggendaria di sovrani britannici presente nella \"Historia Regum Britanniae\" di Goffredo di Monmouth, fu duca di Cornovaglia sotto il regno di Ottavio, che divenne re di Cornovaglia e mor\u00ec sotto il regno dell'imperatore Magno Massimo.\nAvrebbe suggerito a Ottavio di dare sua figlia in sposa a Massimo, cos\u00ec da unire la Britannia a Roma. Quando Ottavio accett\u00f2, Caradoc invi\u00f2 suo figlio Maurizio a Roma con un messaggio per Massimo. Conan Meriadoc, nipote del re, non approvava e quasi attacc\u00f2 Massimo quando questi giunse nei pressi di Southampton. Solo all'arrivo di Caradoc torn\u00f2 la pace. Ottavio consegn\u00f2 allora il regno a Massimo ritirandosi poi a vita privata e Caradoc si schier\u00f2 con Massimo.\nCinque anni dopo Massimo divenne re di Britannia. Quando lasci\u00f2 l'isola per devastare la Gallia lasci\u00f2 il comando, secondo Goffredo, al fratello di Caradoc, Dionoto (definito re di Cornovaglia), che era succeduto a quello sul trono."}
{"id": "4675742", "revid": "729019", "url": "https://it.wikipedia.org/wiki?curid=4675742", "title": "Rete tranviaria di Braunschweig", "text": "La rete tranviaria di Braunschweig \u00e8 la rete tranviaria che serve la citt\u00e0 tedesca di Braunschweig.\nRete.\nLa rete si compone di cinque linee:"}
{"id": "4675746", "revid": "125989102", "url": "https://it.wikipedia.org/wiki?curid=4675746", "title": "Giavanesi", "text": "I Giavanesi (Ngoko Javanese: \ua9ae\ua9ba\ua9b4\ua981\ua997\ua9ae, Krama Javanese: \ua9a0\ua9b6\ua9aa\ua981\ua997\ua9ae\ua9b6, Ngoko G\u00eadr\u00eck: w\u00f2ng J\u00e5w\u00e5, Krama G\u00eadr\u00eck: tiyang Jawi, Indonesiano: suku Jawa) sono un gruppo etnico nativo dell'isola indonesiana di Giava. Con approssimativamente 100 milioni di persone (2011) formano il gruppo etnico pi\u00f9 esteso in Indonesia.\nSi trovano in maniera predominante nelle aree centrali e orientali dell'isola. C'\u00e8 anche un numero significativo di discendenti giavanesi nella maggior parte delle province indonesiane, in Malesia, a Singapore, in Suriname, Africa del sud e nei Paesi Bassi.\nIl gruppo etnico giavanese ha molti sotto-gruppi come i Mataram, Cirebonesi, Osing, Tenggeresi, Boyanesi, Samin, Naganesi, Banyumasan etc.\nLa maggior parte dei giavanesi \u00e8 di fede musulmana, con minoranze cristiane e ind\u00f9. Tuttavia la civilt\u00e0 giavanese fu influenzata per pi\u00f9 di un millennio dalle interazioni con i nativi animisti Kejawen e la cultura indo-buddista indiana; questa influenza \u00e8 ancora visibile nella storia, cultura, forme d'arte e tradizioni giavanesi.\nStoria.\nCome molti gruppi etnici indonesiani, tra cui i sundanesi di Giava Occidentale, i giavanesi sono di origine austronesiana, e i loro antenati sono ritenuti originari di Taiwan, prima di migrare attraverso le Filippine per raggiungere Giava tra il 1500 e il 1000 a.C. Tuttavia, secondo i recenti studi genetici, i giavanesi, insieme ai sundanesi e ai balinesi, possiedono una percentuale quasi equa di marcatori genetici condivisi tra i lignaggi austronesiani ed austroasiatici.\nAntichit\u00e0.\nL'influenza dell'induismo e del buddhismo sopraggiunse tramite contatti con mercanti e visitatori provenienti dal subcontinente indiano nel V secolo, provocando una fusione tra le fedi induiste, buddhiste e giavanesi in un'unica filosofia locale.\nLa culla della cultura giavanese \u00e8 comunemente ritenuta originaria nelle pianure di Kedu e Kewu nelle pianure fertili del Monte Merapi nel cuore del Regno di Medang i Bhumi Mataram. Quella fu la base delle dinastie Sanjaya e Sailendra.\nIl centro della cultura e delle politiche di Giava si spost\u00f2 verso la parte orientale dell'isola quando Mpu Sindok (r. 929-947) spost\u00f2 la capitale dei regni ad est delle valli del fiume Brantas nel X secolo d.C., forse per via di un'eruzione vulcanica del monte Merapi e/o un'invasione di Srivijaya.\nLa grande diffusione dell'influenza giavanese accadde sotto Kertanegara di Singhasari nel tardo XII secolo. Attuando una politica espansionistica, il re lanci\u00f2 non poche spedizioni a Madura, su Bali nel 1284, sul Borneo e soprattutto a Sumatra nel 1275. Dopo la sconfitta del regno di Melayu, Singhasari fu il padrone del commercio nello stretto di Malacca.\nIl dominio Singhasari fu interrotto nel 1292 dalla rivolta di Kediri sotto Jayakatwang, che uccise Kertanegara. Tuttavia, Jayakatwang regno brevemente come re di Giava, in quanto fu a sua volta sconfitto dal figliastro di Kertanegara, Raden Wijaya, aiutato dai Mongoli, nel marzo del 1293.\nRaden Wijaya avrebbe poi fondato il regno di Majapahit vicino al delta del fiume Brantas nell'odierna Mojokerto, su Giava Orientale. Il regno di Majapahit avrebbe continuato le politiche di Kertanegara sotto Hayam Wuruk e il suo ministro Gajah Mada.\nVari regni di Giava erano attivamente coinvolti nel commercio di spezie che si trovava nella Via della Seta. Sebbene non fossero grandi produttori di spezie, questi regni ne erano grandi importatori, e lo scambiavano con il riso, di cui Giava ne era un grande produttore. Majapahit \u00e8 di solito considerato come il pi\u00f9 grande di questi regni; era una potenza sia agraria che marittima, che combinava coltivazioni di riso con il commercio con potenze straniere. Le rovine della capitale si trovano a Trowulan.\nEpoca dei sultanati.\nL'Islam pose ben presto piede nelle citt\u00e0 costiere del nord di Giava, tra cui Gresik, Ampel Denta (Surabaya), Tuban, Demak e Kudus. La diffusione e il proselitismo dell'Islam tra i giavanesi fu tradizionalmente accreditata a Wali Songo.\nLa diffusione dell'Islam fu il maggiore cambiamento per i giavanesi: tanto per cominciare, a seguito di dispute di successione e di guerre civili, il potere dei Majapahit croll\u00f2, provocando la liberazione di varie dipendenze e vassalli. Il sultanato di Demak divenne la nuova maggiore potenza, in quanto prese la sua supremazia su varie citt\u00e0-stato della costa settentrionale di Giava. Oltre al suo potere sulle altre citt\u00e0-stato giavanesi, il sultanato di Demak fu anche padrona dei porti di Jambi e Palembang nel Sumatra orientale. Demak ebbe un ruolo di primo piano nell'opporsi alle nuove potenze coloniali, in primis il Portogallo. Per ben due volte, Demak attacco i portoghesi dopo che questi ultimi avevano preso e conquistato Malacca, oltre ad attaccare le forze alleate ai portoghesi stessi e il regno di Sunda, fondando cos\u00ec il sultanato di Banten.\nA Demak succedette il regno di Pajang, e poi il sultanato di Mataram; ne consegue che il seggio del potere si spost\u00f2 dal Demak costiero, a Pajag, in Blora, e poi sempre pi\u00f9 in entroterranelle terre Mataram a Kotagede, vicino all'odierna Yogyakarta. Il sultanato di Mataram raggiunse il suo apogeo durante il regno del sultano Agung Hanyokrokusumo tra il 1613 e il 1645.\nGiava coloniale.\nNel 1619, gli olandesi fondarono il loro quartier generale a Batavia, e ben presto, Giava cadde sotto la Compagnia olandese delle Indie orientali, che eventualmente avrebbe preso il possesso anche della maggior parte del sudest asiatico. Gli intrighi e le guerre di successioni, oltre che all'interferenza degli olandesi, provocarono la divisione del sultanato di Mataram in quelli di Surakarta e Yogyakarta. Un'aggiunta separazione dei reami giavanesi fu segnata dalla fondazione dei principati di Mangkunegaran e Pakualaman. Sebbene il vero potere politico in quei tempi apparteneva ai Paesi Bassi coloniali, i re giavanesi, nei loro keraton, avevano ancora il loro prestigio nei loro reami giavanesi, soprattutto su e intorno a Surakarta e Yogyakarta.\nIl dominio olandese fu brevemente interrotto dall'arrivo del Regno Unito nel primo XIX secolo. Seppur breve, l'amministrazione inglese, guidata da Stamford Raffles, fu importante, e incluse la riscoperta di Borobudur. I conflitti con le potenze straniere ebbero come esempio la Guerra di Giava tra il 1825 e il 1830, e la guida del principe Diponegoro.\nCome nel resto delle Indie orientali olandesi, l'isola di Giava fu conquistata dall'impero giapponese durante la seconda guerra mondiale. Con la sconfitta del Giappone, la repubblica d'Indonesia dichiar\u00f2 l'indipendenza.\nLa repubblica d'Indonesia.\nUna volta che l'indipendenza dell'Indonesia fu proclamata il 17 agosto 1945, le ultime monarchie sovrane giavanesi, rappresentati dal Sultano Sri di Yogyakarta, dal Sunanato di Surakarta e dal principe di Mangkunegara, dichiararono di voler far parte della repubblica indonesiana.\nIn seguito, Yogyakarta e Pakualam si sarebbero uniti per formare la Regione Speciale di Yogyakarta. Il Sultano Sri divenne governatore di Yogyakarta, e il principe di Pakualaman divenne vice-governatore; entrambi divennero responsabili al presidente d'Indonesia. La Regione Speciale di Yogyakarta nacque dopo la fine della guerra d'indipendenza, e formalizzata il 3 agosto 1950. Surakarta venne poi assorbita come parte della provincia di Giava Centrale."}
{"id": "4675747", "revid": "729019", "url": "https://it.wikipedia.org/wiki?curid=4675747", "title": "Rete tranviaria di Essen", "text": "La rete tranviaria di Essen \u00e8 la rete tranviaria che serve la citt\u00e0 tedesca di Essen.\nRete.\nLa rete si compone di 8 linee, che in parte condividono i binari con la Stadtbahn (metropolitana leggera):"}
{"id": "4675749", "revid": "547034", "url": "https://it.wikipedia.org/wiki?curid=4675749", "title": "Gaucherio di Aureil", "text": "Biografia.\nDopo essere stato condotto in pellegrinaggio a Saint-Gilles da un tale Raniero, attorno all'et\u00e0 di diciotto anni decise di ritirarsi a vita eremitica insieme al suo amico Germondo: si stabil\u00ec nei boschi di Chavagnac, dove era stato probabilmente attirato da mastro Umberto, canonico di Saint-\u00c9tienne nella vicina Limoges.\nPer il rifiuto dei proprietari di cedere il terreno agli eremiti, Gaucherio e Germondo si trasferirono nel bosco di Les Sauvages, presso Aureil, di propriet\u00e0 dei canonici di Limoges.\nCon l'appoggio del canonico Umberto e l'approvazione dei vescovi di Limoges Guy de Laront e Humbauld de Saint-S\u00e8v\u00e8re, Gaucherio vi fond\u00f2 un monastero di canonici regolari intitolato a San Giovanni Evangelista, la cui chiesa fu consacrata il 21 agosto 1093; Gaucherio si perfezion\u00f2 presso i canonici regolari di San Rufo di Avignone e fu il primo priore della comunit\u00e0 di Aureil.\nFond\u00f2 anche il monastero femminile di Bos-las-Mongeas.\nCadde da cavallo il 7 aprile 1140 e mor\u00ec, all'et\u00e0 di circa ottant'anni, il 9 aprile successivo.\nCulto.\nFu proclamato santo il 18 settembre 1194.\nIl suo elogio si legge nel Martirologio Romano al 9 aprile: \"Ad Aureil nel territorio di Limoges in Francia, san Gaucherio, che, canonico regolare, fu per il clero modello di vita comunitaria e di zelo per le anime.\""}
{"id": "4675755", "revid": "627593", "url": "https://it.wikipedia.org/wiki?curid=4675755", "title": "Minilaurea", "text": ""}
{"id": "4675758", "revid": "588403", "url": "https://it.wikipedia.org/wiki?curid=4675758", "title": "Cupa Moldovei 2013-2014", "text": "La Cupa Moldovei 2013-2014 \u00e8 stata la 23\u00aa edizione della coppa nazionale moldava, che \u00e8 iniziata il 25 agosto 2013 (con gli incontri del primo turno preliminare) ed \u00e8 terminata il 25 maggio 2014. Lo Zimbru Chi\u0219in\u0103u ha vinto il trofeo per la sesta volta nella sua storia.\nFormula.\nIl torneo si svolge con turni ad eliminazione diretta in gara unica. Nei turni preliminari si affrontano le squadre militanti in Divizia B e Divizia A con gli accoppiamenti stabiliti in base a criteri geografici mentre a partire dai sedicesimi di finale entrano nella competizione quattro club della massima serie con i rimanenti gi\u00e0 qualificati agli ottavi di finale."}
{"id": "4675760", "revid": "767487", "url": "https://it.wikipedia.org/wiki?curid=4675760", "title": "His Own Son", "text": "His Own Son \u00e8 un cortometraggio muto del 1908. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nIl film - un cortometraggio di una bobina - usc\u00ec nelle sale cinematografiche USA il 14 ottobre 1908."}
{"id": "4675761", "revid": "1782831", "url": "https://it.wikipedia.org/wiki?curid=4675761", "title": "Australian Championships 1951 - Doppio femminile", "text": "Nancye Bolton e Thelma Long hanno battuto in finale Joyce Fitch e Mary Hawton 6-2, 6-1."}
{"id": "4675771", "revid": "36426", "url": "https://it.wikipedia.org/wiki?curid=4675771", "title": "Geografia dell'Etiopia", "text": "L'Etiopia \u00e8 un Paese dell'Africa orientale che confina a Nord con l'Eritrea, a Nord-Est con Gibuti, a Est e a Sud-Est con la Somalia, a Sud con il Kenya e a Ovest con il Sudan e il Sudan del Sud. Si estende su una superficie di 1.127.127 km\u00b2.\nGeologia e morfologia.\nLa caratteristica pi\u00f9 rilevante della morfologia etiopica \u00e8 data dalla presenza di altopiani ora assai estesi ora piccoli, elevati a volte migliaia di metri, che danno al paesaggio un aspetto tipicamente tabulare, solcato profondamente da grandiosi corridoi dove ristagnano acque o si raccolgono veri e propri laghi, o compartimentato da valloni e inciso da forre e burroni.\nLa parte settentrionale dell'altopiano \u00e8 separata da quella meridionale da una grandiosa e complicata frattura denominata \u00abestafricana\u00bb o Fossa Galla, caratterizzata dalla presenza di una serie di laghi, in parte craterici o intervulcanici. Il grande solco dovuto a un grandioso fenomeno che ha sconvolto l'originaria unit\u00e0 e continuit\u00e0 dell'altopiano ha inizio a O del Kilimangiaro e si sviluppa verso NNE; dopo aver attraversato diagonalmente l'altopiano si allarga progressivamente nella regione attraversata dal fiume Auasc, dando origine alla grande depressione della Dancalia (o Afar). La vasta zona paraclastica prosegue con quella del Mar Rosso e quindi termina in territorio asiatico nella depressione in cui si trova il Mar Morto. La grande frattura orografica con i suoi elevati ciglioni esterni permette di distinguere l'altopiano etiopico da quello somalo che in origine ne era la continuazione.\nL'altopiano, che \u00e8 compreso quasi per intero al di sopra della isoipsa di 1000 m, \u00e8 limitato da ogni parte da bassure, cos\u00ec che nel suo insieme costituisce la zona di alteterre meglio delimitata e nella quale si riscontrano le massime altezze medie del continente africano. Il carattere tabulare del rilievo dipende dalla regolare sovrapposizione orizzontale degli strati, non alterata dai movimenti orogenetici che hanno sollevato uniformemente l'intera zolla anzich\u00e9 dar luogo a pieghe. Questo si nota soprattutto nell'altopiano etiopico, mentre in quello somalo si ha una lieve generale pendenza verso SE di tutto il complesso stratigrafico.\nAlla prima antichissima fase della storia geologica della regione, che dur\u00f2 per tutto il Paleozoico, durante il quale il rilievo esistente fu abbassato e frazionato dall'incessante opera demolitrice degli agenti esogeni, segu\u00ec nel Mesozoico una lenta sommersione dell'antica terra. In particolare, durante il Mesozoico medio (Giurassico superiore), il mare invase tutta la Somalia e la Dancalia attuali e parte dell'altopiano etiopico sino alla zona di Macall\u00e8 e al corso medio del Nilo Azzurro: a questa fase risale la formazione di terreni sedimentari al di sopra della piattaforma cristallina. Verso la fine del Mesozoico ebbe inizio infine una lenta e definitiva emersione dell'intera regione, emersione che si estese gradualmente da NO a SE. Nel Cenozoico (Miocene), per effetto di fenomeni di tensione, si verificarono nella massa dell'imbasamento fratture, lacerazioni e fessure, specialmente con andamento meridiano, talora tanto profonde da determinare potenti espandimenti di lave, prevalentemente di tipo basaltico; queste ricoprirono, per la loro fluidit\u00e0, grandi estensioni del territorio, adattandosi e modellandosi sulla superficie preesistente. Si pu\u00f2 dire che l'altopiano etiopico sia quasi interamente coperto da questi grandi espandimenti di lave che spesso si presentano incisi da profonde gole che mostrano sui fianchi, in bella evidenza, la successione dei vari strati.\nTra i solchi d'erosione si levano i tavolati e le \"ambe\", isolate o collegate da strettissime dorsali dentellate, dai fianchi assai ripidi e scoscesi; dove l'erosione ha agito pi\u00f9 profondamente \u00e8 venuto in luce l'antico imbasamento che ha ereditato la rete idrografica preesistente. Anche gran parte delle fratture sono ingombre di materiali vulcanici antichi e recenti di varia natura. Qua e l\u00e0 compaiono anche apparati vulcanici vari, attualmente accompagnati da fenomeni secondari di vulcanismo, come solfatare, fumarole, sorgenti termali, ecc. A tali fratture e dislocazioni - che si notano anche in tutta l'Africa orientale - si devono attribuire la Fossa Galla e la depressione dancala.\nUnitaria per genesi e struttura, la regione etiopica appare tuttavia divisibile in diverse sezioni, morfologicamente ben delineate e con precisi caratteri fisici. Esse corrispondono all'altopiano etiopico, all'altopiano somalo, alla Fossa Galla e alla depressione dancala.\nL'altopiano etiope.\n\u00c8 compreso tra le pianure sudanesi, la fascia costiera eritrea, le bassure della Dancalia e la grande fossa dei laghi Galla. Costituito essenzialmente da un grande tavolato di rocce vulcaniche poggianti su un basamento di rocce sedimentarie mesozoiche e cristalline antiche, si presenta molto frazionato dalla complessa rete dei corsi d'acqua e raggiunge le massime elevazioni nella parte orientale, limitata da una notevole e ripida scarpata a gradini che termina sulla fascia costiera dell'Eritrea nella parte settentrionale, e sulla desolata e grande depressione dancala e sulla media valle del fiume Auash nella parte meridionale.\nLungo il ciglio orientale si trovano numerose cime che si elevano tra i 3000 e i 1000 m, come l'Amba Alagi (3438 m), l'Abbi Mieda (3437 m), l'Abuia Mieda (4000 m) e il monte Meghezez (3603 m). Le maggiori altitudini si trovano per\u00f2 pi\u00f9 a occidente di questo allineamento, specialmente nella met\u00e0 pi\u00f9 meridionale dell'altopiano: cos\u00ec il monte Biala (3806 m) e l'Abuna Yosef (4260 m) nel Lasta, il monte Collo (4300 m) nell'Amhara e altre numerose cime intorno ai 4000 metri. Su un terzo allineamento, ancora pi\u00f9 a occidente, si levano i monti del Goggiam che culminano nel Birkan (4154 m) e, ad oriente del lago Tana, il monte Guna (4221 m) e i monti del Semien, dove il Ras Dascian (Ras Degen), la pi\u00f9 alta vetta dell'Etiopia, raggiunge i 4620 m.\nL'altopiano declina invece verso occidente con notevoli contrafforti meno elevati, nettamente separati fra loro da profondi solchi vallivi che ricordano a volte i tipici \"ca\u00f1ones\" e che si protendono e digradano verso occidente, irregolari e complicati nel loro andamento, fino a confondersi con i tenui rilievi delle sottostanti pianure alluvionali del Sudan.\nL'altopiano somalo.\nHa nel suo insieme caratteri orografici alquanto diversi da quello etiopico. Le sue massime elevazioni si trovano lungo il ciglione che scende ripido nella fossa dei laghi Galla di fronte a quello etiopico, mentre il restante territorio si distingue per la regolare e uniforme inclinazione verso SE, tanto che le ultime propaggini dell'altopiano si immergono sotto le alluvioni e le sabbie costiere dell'Oceano Indiano. Questa struttura differenzia notevolmente l'altopiano somalo da quello etiopico, e si riflette specialmente nella forma delle valli, generalmente meno incavate e profonde di quelle dell'altopiano etiopico, che fanno capo ai due principali corsi d'acqua: il Giuba e l'Uebi Scebeli, diretti verso SE secondo la pendenza generale della regione.\nLe massime elevazioni s'incontrano a E dei laghi Auasa e Zuai dove il Badda raggiunge i 4133 m e l'Encuolo, pi\u00f9 a S, i 4340 m. A S dell'alto corso dell'Uebi l'altopiano raggiunge nel monte Batu i 4307 m; gli altri gruppi sul ciglio dell'altopiano hanno quote decisamente minori e toccano a O, nei monti Gug\u00f9, i 3628 m, e nella Gara Mullata, presso Harar, i 3392 m.\nLa Fossa Galla.\nSi presenta come una netta spaccatura tra l'altopiano etiopico e l'altopiano somalo, che la delimitano con i loro orli rilevati. La fossa, che ospita molti bacini lacustri posti a varie altitudini, ha inizio, a S, con lo stretto bacino del lago Turkana posto a 407 m; continua con il lago Stefania, situato a 593 m e compreso fra le ultime propaggini dell'altopiano che raggiungono i 2000 m. Proseguendo verso NNE, il fondo della fossa si va gradualmente sollevando: i laghi Ciam\u00f2 (Ruspoli) e Margherita si trovano rispettivamente a 1233 e 1285 m, mentre i ciglioni dei due vicini altopiani superano i 3000-4000 m.\nDopo il Margherita si incontra un nuovo bacino lacustre, quello del lago Auasa posto a 1708 m e poi i laghi Sciala (1567 m), Ab\u00e0ita (1573 m), Langana (1585 m) e infine lo Zuai (1846 m), in corrispondenza del quale il ciglione dell'altopiano somalo raggiunge i 4000 m, mentre quello etiopico \u00e8 notevolmente pi\u00f9 basso, non superando i 3000 m. Subito dopo il lago Zuai, posto ai piedi dell'altopiano etiopico di Addis Abeba, il fondo della fossa si fa pi\u00f9 ampio e pianeggiante ed \u00e8 disseminato di laghetti. Il solco prosegue sempre verso NNE, stretto e serrato tra il bordo dell'altopiano etiopico, elevato oltre i 3500 m, e quello dell'altopiano somalo, prossimo ai 3000 m. Il suo fondo, percorso dal fiume Auash, va gradualmente calando e sempre pi\u00f9 allargandosi fino a svasarsi ad imbuto nelle bassure della Dancalia meridionale dove l'Auash si impaluda presso Hadel\u00e8 Gub\u00f2.\nTra le scarpate dell'altopiano etiopico che hanno un allineamento da N a S, e quelle dell'altopiano somalo che si incurvano nei monti del Cercer assumendo una direzione O-E, si distende la caratteristica regione dancala.\nLa Dancalia.\nDiretta continuazione della Fossa Galla, la Dancalia \u00e8 compresa tra il Mar Rosso e il piede del versante orientale dell'altopiano etiopico. La regione, vasta circa 100.000 km\u00b2, ha forma grossolanamente triangolare ed offre meravigliosi esempi di vulcanismo, attualmente solo in minima parte attivo, oltre a fratture, faglie ed altri fenomeni consimili. La mancanza di vegetazione permette di osservare questi fenomeni come forse in nessun'altra parte del mondo.\nLa Dancalia si affaccia al mare con una stretta cimosa, a O della quale si incontrano dei rilievi, paralleli alla costa, che si presentano con forme tondeggianti e tavolati calcarei solcati da strette e profonde valli. Il nucleo principale di questi monti \u00e8 costituito dal pianoro di Arrata che raggiunge i 1250 m. Una bassa insellatura, alle spalle di Edd, separa la catena costiera dancala settentrionale dal gruppo montuoso del Dubbi, costituito da vulcani inattivi (Gebel Dubbi, 1280 m) e attivi (Dubbi Alto, 1580 m; Dubbi Basso, 1250 m), e da altri coni vulcanici pi\u00f9 elevati situati pi\u00f9 a SO. Intorno a questa zona vulcanica si stendono ampie colate basaltiche che si spingono fino ad Assab.\nA Ovest dei rilievi che dominano la costa segue una grande depressione divisa in vari bacini, tra i quali il pi\u00f9 importante \u00e8 quello detto Piano del Sale, esteso circa 5000 km\u00b2. Il bacino \u00e8 attraversato da cordoni basaltici; il fondo \u00e8 sabbioso con estesi campi di dune - talora nella tipica forma di barcane - mentre i margini sono terrazzati; la parte settentrionale del Piano del Sale, in prossimit\u00e0 delle pendici orientali della scarpata dell'altopiano etiopico, presenta la sua maggiore depressione, il cui fondo \u00e8 occupato dal lago Assal\u00e8, posto a 116 m sotto il livello del mare, e dal lago Giulietti (-80 m). La depressione si presenta come un deserto ove nell'inverno non sono rare temperature di 40 \u00b0C. Nel complesso la depressione dancala si pu\u00f2 dividere in due parti: quella settentrionale, chiamata Ghebr\u00f2, \u00e8 ricca di depositi salini, gessosi e potassici; quella meridionale, ancor poco nota, \u00e8 occupata da zone salmastre dalle quali si elevano formazioni vulcaniche. Questa si estende fino al Gibuti al cui confine occidentale si aprono il lago Abb\u00e9, nel quale si perdono le acque del fiume Auash, e pi\u00f9 a Est il lago Assal, situato a -173 m.\nLa Dancalia \u00e8 una regione brulla e inospitale che funge da entroterra di una costa naturalmente ricca di insenature e porti naturali, ma a cui \u00e8 generalmente difficile approdare per la bassezza di fondali ed i venti contrari. D'altra parte in questa regione \u00e8 difficile stabilire regolari comunicazioni, date le sue condizioni di clima e di ambiente: solo dove appaiono le acque vi sono piccole oasi. Migliori condizioni presenta la regione degli Aussa posta nella parte pi\u00f9 meridionale.\nClima.\nL'Etiopia, bench\u00e9 sia compresa nella zona torrida, tra il Tropico e l'Equatore, presenta un clima molto vario. Se si eccettuano le zone desertiche e dei bassopiani, dove predomina il clima torrido, pu\u00f2 dirsi in generale che la regione gode di una notevole uniformit\u00e0 termica, con temperature medie annue non elevate, notevoli escursioni diurne e modeste escursioni annue. La configurazione molto accidentata della regione, la posizione geografica rispetto alle masse oceaniche, la notevole estensione, la presenza di valli che penetrano profondamente nell'altopiano, il regime dei venti e le condizioni bariche introducono elementi di differenziazione climatica di somma importanza.\nL'altopiano etiopico, e in genere tutto il territorio al di sopra dei 2000 m, \u00e8 caratterizzato da una notevole uniformit\u00e0 termica: la forma predominante del rilievo ha una grande importanza nel mantenere tale uniformit\u00e0, i cui caratteri essenziali sono rappresentati dalla media annua moderata che si aggira intorno ai 18 \u00b0C (Addis Abeba posta a 2640 m ha una media annua di circa 17 \u00b0C) e dall'esiguit\u00e0 delle oscillazioni annue delle temperature massime e minime. In linea generale, mentre nella parte meridionale e centrale dell'altopiano la temperatura raggiunge il suo massimo fra aprile e maggio, con punte di 31 \u00b0C, in quella settentrionale il culmine viene raggiunto fra maggio e giugno, con punte di 28 \u00b0C. L'andamento delle temperature minime dell'anno presenta ovunque maggiore regolarit\u00e0 di quella delle massime; le punte minime si verificano fra dicembre e gennaio e possono toccare eccezionalmente 0 \u00b0C come nella massima elevazione dell'altopiano, il Ras Dascian. Cos\u00ec non si pu\u00f2 parlare di una vera e propria ripartizione stagionale dell'annata bens\u00ec di un periodo relativamente caldo (marzo-maggio) e uno relativamente freddo (giugno-agosto), alternati con due altri aventi caratteristiche analoghe: quello caldo (settembre-novembre) mentre l'ultimo (dicembre-febbraio) \u00e8 a volte il periodo in cui si raggiungono le temperature pi\u00f9 basse.\nSulle pendici occidentali sudanesi, come nella depressione dei laghi Galla e sui versanti nord-occidentali dell'altopiano somalo, cio\u00e8 le zone comprese fra i 500 e i 1800 m, si riscontrano i caratteri termici fondamentali di un ambiente tropicale, soprattutto per i valori medi, per l'escursione diurna pi\u00f9 alta e per altri fattori topografici locali, per cui si passa gradualmente da temperature medie annue di 20 \u00b0C delle fasce pi\u00f9 elevate a quelle di 26-27 \u00b0C delle parti pi\u00f9 basse: Gambela, posta sul fiume Baro, ha una media annua di 27 \u00b0C. Per quanto si riferisce agli estremi assoluti si pu\u00f2 notare la preponderanza di elevate temperature durante quasi tutto l'anno: a Gallabat si raggiungono 39 \u00b0C, mentre le basse temperature sono piuttosto rare in tutte le localit\u00e0 della zona, eccettuate le pendici fino a una certa altitudine, dove le minime pi\u00f9 basse non discendono mai sotto 6 \u00b0C. In queste regioni, in analogia col comportamento termico annuo, l'annata pu\u00f2 dividersi in due periodi principali, ineguali come durata, compresi l'uno nel primo semestre (febbraio-giugno), con temperature inferiori alla media, e l'altro con temperature pi\u00f9 basse, alternati con altri due periodi relativamente caldo il primo (settembre-ottobre-novembre) e freddo il secondo (luglio-agosto).\nLe due regioni immediatamente contigue a S e SE, cio\u00e8 il tavolato somalo settentrionale e l'altopiano arusso-hararino, sono influenzate dall'Oceano Indiano, tanto che la temperatura ha una notevole regolarit\u00e0. Harar, il cui clima gode la fama di essere il migliore dell'Etiopia, ha una temperatura media di 19,7 \u00b0C, con punte estreme massima di 25 \u00b0C e minima di 12 \u00b0C.\nLe due ultime zone climatiche dell'Etiopia comprendono i territori desertici della Dancalia e parte dell'Ogaden che sono fra le regioni pi\u00f9 calde e aride del mondo: le medie pi\u00f9 elevate dell'anno si verificano fra maggio e giugno con 35 \u00b0C, con escursioni annue di 10-15 \u00b0C ed escursione diurna limitata.\nMa pi\u00f9 che dalla temperatura il clima dell'Etiopia \u00e8 caratterizzato dai venti e in modo particolare dalla quantit\u00e0 di umidit\u00e0 diffusa nell'aria. Il regime dei venti segue un ritmo la cui regolarit\u00e0 \u00e8 collegata alla circolazione di due correnti fondamentali che traggono origine dal soffiare dei due alisei: boreale di NE e australe di SE. Questa costante circolazione atmosferica e particolari condizioni idrografiche locali assicurano un considerevole apporto di vapore acqueo che \u00e8 fonte di abbondanti precipitazioni. In linea generale la ripartizione pluviometrica \u00e8 legata alla distribuzione dell'umidit\u00e0 che \u00e8 minima nella zona settentrionale del territorio e va crescendo spostandosi verso S, tanto nell'altopiano quanto lungo il versante sudanese. \u00c8 abbastanza elevata nell'altopiano somalo, diminuisce invece verso la costa somala del Mar Rosso e la regione dei Galla Borana; l'umidit\u00e0 \u00e8 abbastanza ridotta su buona parte della Fossa Galla, minore nell'Ogaden, minima nella Dancalia; ragguardevole \u00e8 invece l'umidit\u00e0 lungo il litorale del Mar Rosso.\nIl fattore meteorologico pi\u00f9 importante \u00e8 costituito dalle abbondanti precipitazioni dovute alla condensazione dei vapori che i venti sospingono contro i rilievi. L'epoca delle piogge rappresenta per l'Etiopia un periodo la cui durata e intensit\u00e0 variano col variare dei fattori geografici, la vicinanza dei mari, la naturale conseguenza dei grandi movimenti zonali dell'atmosfera e del doppio passaggio del sole allo zenit. Su quasi tutto l'altopiano etiopico si verifica un'unica stagione piovosa, per\u00f2 tradizionalmente suddivisa in due periodi, \u00abpiccole piogge\u00bb e \u00abgrandi piogge\u00bb, anche se in realt\u00e0 tra le due fasi non vi \u00e8 una netta distinzione. Le \u00abpiccole piogge\u00bb si verificano in primavera e anticipano il grande periodo piovoso. In generale le piogge cadono nel semestre che va da aprile a settembre, mentre da ottobre a marzo si ha il periodo siccitoso, durante il quale, per\u00f2, in qualche regione come nel Caffa, nel Gimma, nello Scioa e nel Ghimirra si hanno lievi precipitazioni. I massimi si verificano in luglio o in agosto, poi diminuiscono rapidamente e in dicembre e gennaio si registrano i valori minimi. Caratteristica delle piogge in Etiopia \u00e8 quella di manifestarsi con violenza e con vistose scariche elettriche. Frequente \u00e8 la grandine, che nelle zone pi\u00f9 elevate resta al suolo dando l'impressione talvolta di una nevicata.\nLa distribuzione della pioggia \u00e8 ripartita su gran parte dell'altopiano con quantit\u00e0 sempre crescenti procedendo dai confini settentrionali col Sudan, dove cadono circa 200 mm, fino a raggiungere, all'altezza di Axum, i 1000 mm. Vi sono per\u00f2 alcune zone periferiche dell'altopiano, come a SO del lago Tana, e a O e SO di Addis Abeba, dove cadono rispettivamente 1400 e 1800 mm di pioggia. Scarse sono le piogge nella Fossa Galla e nella media valle dell'Auash (500-600 mm); scarsissime quelle che cadono lungo la costa eritrea (circa 250 mm) mentre addirittura insignificanti sono le precipitazioni della depressione dancala, dove cadono non pi\u00f9 di 30 mm all'anno.\nIdrografia.\nI corsi d'acqua etiopici hanno generalmente un regime torrentizio. Dalle forti piene che si verificano essenzialmente nel semestre pi\u00f9 piovoso non vanno esclusi i fiumi principali. Nel corso inferiore le acque scompaiono spesso dalla superficie, ma si ritrovano a modesta profondit\u00e0.\nLa regione etiopica divide le sue acque fra il bacino del Nilo e quindi del Mediterraneo a N, il bacino dell'Oceano Indiano a S, e il bacino del Mar Rosso a E. Esistono poi molti bacini interni, privi di sbocco al mare, dislocati lungo la Fossa dell'Oromo e nella Dancalia.\nAl bacino del Nilo appartengono il Mareb, che nasce nella zona di Asmara e, dopo un corso di 680 km, giunto nella regione di Kassala, nel Sudan, si dirama in vari canali alcuni dei quali raggiungono, nelle annate di notevoli piogge, l'Atbara; il Setit-Tacazz\u00e9, che nasce nelle montagne del Lasta, nell'altopiano centrale etiopico; questo fiume ha una lunghezza di circa 760 km e confluisce anch'esso nell'Atbara, verso Tamat. L'alto bacino comprende alcune regioni fra le pi\u00f9 ricche di acque dell'altopiano e il fiume, pur avendo corso torrentizio, ha acqua perenne. Nell'alto corso prende il nome di Setit e scorre in genere incassato tra ripide pareti, mentre sul fondo, sottoposto al regime vorticoso delle acque, si formano caratteristiche \u00abmarmitte dei giganti\u00bb di ogni ampiezza e profondit\u00e0; i tratti di rapide si alternano spesso con altri che assumono l'aspetto di veri laghetti. Nel basso corso il Setit ha acqua corrente per poco pi\u00f9 di tre mesi. Dopo la confluenza con il Mai Scigl\u00e0 il fiume scorre in una valle coperta da bellissima vegetazione tropicale. In territorio etiopico nasce l'Atbara, che ha diversi rami tra l'Uolcait e il lago Tana, nei monti a O del Semien, al margine orientale dell'altopiano. Lungo complessivamente circa 800 km dalle sorgenti al Nilo, ha acque perenni nel corso superiore; \u00e8 asciutto da dicembre ad aprile nel corso inferiore, mentre le piene assai forti si osservano tra agosto e settembre.\nIl Nilo Azzurro o Abbai \u00e8 il fiume pi\u00f9 importante di tutta l'Africa orientale. Nasce a 3120 m nel cuore dell'altopiano etiopico in una conca paludosa ai piedi del monte Amidamit e scorre, alimentato dalle acque dei ruscelli e piccoli torrenti, verso N fino a immettersi nel lago Tana, dal quale esce presso l'estremit\u00e0 meridionale, arricchito dalle acque del vasto bacino imbrifero della regione. Dopo aver percorso alcuni tratti pianeggianti, il fiume s'infossa in una stretta gola che l'accompagner\u00e0 per tutto il suo percorso etiopico. All'inizio della gola, in vicinanza di imponenti cascate, \u00e8 posto il cosiddetto \u00abponte portoghese\u00bb, l'unico che attraversa il Nilo Azzurro: in quel punto il fiume, in tempo di magra, ha una larghezza di appena cinque metri. Dopo aver descritto un ampio semicerchio che comprende e delimita la regione del Goggiam, il Nilo si dirige verso O; raggiunta la pianura sudanese, assume direzione NO e, dopo un percorso di circa 1400 km, a Khartoum unisce le sue acque ricche di fertile limo con quelle relativamente limpide del Nilo Bianco.\nL'Abbai accoglie le acque di numerosi affluenti dei quali i pi\u00f9 importanti sono quelli di riva sinistra: l'Adabai (Giamma), che accoglie le acque dello Scioa settentrionale, e il Didessa, che nasce nella regione fra il Gimma e l'Uollega, una delle pi\u00f9 piovose di tutto il Paese. La valle in cui scorre l'Abbai \u00e8 quasi ovunque ampia, anche se in taluni punti il fiume scorre con grande violenza, costretto entro vere e proprie forre dominate da pareti a picco alte decine e decine di metri. Ha acque perenni ma, come tutti i fiumi della regione, presenta le portate maggiori fra agosto e settembre. L'ampiezza del bacino imbrifero fa dell'Abbai uno dei pi\u00f9 importanti tributari del Nilo Bianco, anche se soggetto a fortissime oscillazioni: alla confluenza col Nilo Bianco il Nilo Azzurro scarica da 120 a 5600 m\u00b3 d'acqua al secondo. Il volume medio annuo di acque fertilizzanti che il fiume reca si aggira sui 48 miliardi di metri cubi.\nAltri fiumi, affluenti del Nilo Bianco, irrigano l'estrema zona meridionale della regione dell'Uollega e del Caffa: tra questi il Baro e l'Akobo che, riuniti, formano il Sobat. Il Baro nasce nella regione dei Moccia; nell'alto corso ha carattere montano, con alveo angusto, ciottoloso e corrente impetuosa. Si svolge verso O e, superata Gambela, si disperde in distese paludose nel bassopiano sudanese in prossimit\u00e0 del fiume Sobat. L'Akobo, che nasce nella regione di Magi, segue per lungo tratto la linea di confine naturale col Sudan fino alla localit\u00e0 di Akobo e, attraverso la zona paludosa del Pibor, confluisce nel Sobat, ricco di acque durante tutto l'anno.\nL'idrografia del versante meridionale, che defluisce verso l'Oceano Indiano, presenta caratteri semplici e distinti e si pu\u00f2 dire si riassuma in due soli grandi fiumi: il Giuba e l'Uebi Scebeli, che hanno la maggiore superficie di bacino idrografico e lunghezza di tutti i corsi d'acqua etiopici; hanno per\u00f2 portata e importanza molto minori e interessano solo in parte il territorio etiopico. Al di fuori di questi due grandi fiumi si pu\u00f2 dire che il versante meridionale non abbia un'idrografia superficiale ben definita; dei due corsi d'acqua il Giuba \u00e8 il principale. Nasce da tre grandi rami (Daua Parma, Ganale Doria e Uebi Gestro), le cui origini si trovano tra la regione dei Borana e quella degli Arussi, presso il ciglio pi\u00f9 occidentale e pi\u00f9 elevato dell'altopiano etiopico-somalo. Dopo circa 700 km di percorso i tre fiumi si uniscono, presso Dolo, in un unico corso che prende il nome di Giuba. Da questo punto il fiume si svolge con direzione meridiana in territorio somalo e giunge al mare dopo un percorso di altri 900 km.\nL'altro grande fiume dell'altopiano etiopico-somalo \u00e8 l'Uebi Scebeli il cui ramo pi\u00f9 importante, l'Uabi, nasce a N del monte Guramba a 2680 m, nella conca di Hoghis\u00f2. L'Uebi Scebeli, che raccoglie le acque delle regioni degli Arussi e dell'Harar meridionale, venne compiutamente esplorato dalla spedizione del Duca degli Abruzzi. \u00c8 il maggiore dell'Africa orientale per ampiezza di bacino idrografico e per la sua lunghezza, che raggiunge i 2490 km. Nell'alto corso montano presenta due grandi cascate e diverse rapide; attraversa una grande gola di erosione dall'aspetto di \"ca\u00f1\u00f3n\" e riceve, prima di giungere in pianura, i maggiori affluenti, che gli assicurano l'acqua anche nel corso inferiore, almeno per buona parte dell'anno. Raggiunta la pianura, non riceve pi\u00f9 affluenti e si dirige serpeggiando in territorio somalo, dove, a poca distanza dalla costa, che segue per lungo tratto verso SE, si perde nella zona acquitrinosa di Balli, in prossimit\u00e0 della foce del Giuba. L'Uebi Scebeli ha acqua perenne, portata assai scarsa e regime analogo a quello del Giuba; costituisce la principale e unica risorsa idrica dell'altopiano etiopico-somalo.\nI corsi d'acqua che scendono dalle pendici orientali dell'altopiano etiopico e dai rilievi dancali nel Mar Rosso sono assai brevi e hanno generalmente valli ripide e tortuose. Il principale tributario del Mar Rosso \u00e8 il Barca, che possiede il pi\u00f9 vasto bacino idrografico dell'Eritrea. Il suo corso \u00e8 di circa 630 km e si svolge da S a N; nasce nel Sera\u00e8, presso Debra Mercurios, e, cambiando di tratto in tratto nome, assume quello definitivo di Barca solo a valle dei pozzi di Damb\u00e0, dove convergono, per formare un'unica corrente, i suoi principali affluenti dell'alto corso: fra questi lo Sciuguolguol, che si ritiene il ramo principale del Barca. A valle dei pozzi di Damb\u00e0 il medio corso del Barca si prolunga fino al confine col Sudan; il basso corso si svolge in territorio sudanese dove la precariet\u00e0 delle acque superficiali \u00e8 ancora maggiore. Avvicinandosi alla foce, il fiume si suddivide in vari rami, di cui uno soltanto porta acqua fino a uno stagno adiacente al mare. Il principale affluente del Barca \u00e8 l'Anseba, il cui corso, di circa 400 km, si svolge completamente in territorio eritreo.\nVi sono poi numerosi corsi d'acqua minori, tributari del Mar Rosso, che si distinguono in due gruppi e comprendono quelli che sboccano in mare lungo le coste del Samar e del Sahel e quelli dancali. I primi hanno le loro sorgenti sull'altopiano e le loro valli costituiscono le naturali vie di penetrazione dalla regione costiera all'interno.\nNei bacini chiusi della fossa dei laghi Galla due sono i fiumi veramente importanti. L'Omo Bottego e l'Auasc. Il primo, il cui nome \u00e8 legato alle esplorazioni compiute nel 1897 da Vittorio B\u00f2ttego, presenta uno dei corsi pi\u00f9 tortuosi di tutta l'Etiopia. Nasce presso Gara Tuca col nome di Ghibi\u00e8 e si svolge, con carattere torrentizio, serpeggiando prima verso S e poi verso O, ricevendo successivamente molti affluenti che portano le acque dal massiccio del Zal\u00e0 Gugh\u00e8; sfocia dopo un percorso di oltre 850 km nell'estremit\u00e0 settentrionale del lago Turkana, grande lago equatoriale privo di emissario.\nIl secondo, l'Auash, \u00e8 il maggiore corso d'acqua del versante orientale e sfocia nei bacini chiusi dell'Aussa e della Dancalia. Nasce a O di Addis Abeba e scorre per la massima parte nella grande fossa tettonica che separa l'altopiano etiopico da quello somalo. Di norma il fiume porta acqua tutto l'anno, ha carattere montano e andamento tortuoso nell'alto corso; attraversa due laghetti, dilaga nella zona paludosa di Uongi e Ciurri e, giunto nella regione dell'Aussa, scorre prima in un desolato e tormentato paesaggio vulcanico e poi, accompagnato dalla lussureggiante foresta che riveste la parte settentrionale dell'Aussa, si divide in pi\u00f9 rami dei quali quello principale termina nel lago Abb\u00e9.\nLaghi e paludi.\nIl maggiore e il pi\u00f9 importante lago etiopico \u00e8 il Tana, posto nel cuore dell'altopiano, in una vasta conca, a 1830 m d'altezza, dove esce il Nilo Azzurro. Il lago, noto ai Greci e agli Arabi, venne riscoperto dai Portoghesi nel XVI secolo. Ricco di isole il Tana ha un bacino idrografico di circa 16.800 km\u00b2, forma circolare e una superficie di circa 3600 km\u00b2; la sua massima lunghezza \u00e8 di 72 km e la larghezza di 65; ha appena 70 m di profondit\u00e0 massima e 40 di media. L'origine di questo importante lago - che nei tempi passati fu ritenuto erroneamente la sorgente principale del Nilo - \u00e8 legata alla notevole attivit\u00e0 vulcanica, avvenuta durante una fase interpluviale, che con enormi colate laviche produsse lo sbarramento delle valli dell'Abbai e quindi la formazione dello specchio lacustre.\nSempre sull'altopiano si trova il minuscolo lago Gudera, a S del Tana, mentre verso l'orlo orientale vi sono molti laghi di una certa importanza fra i quali l'Ascianghi, posto a 2409 m d'altezza, di forma circolare, con superficie di circa 20 km\u00b2.\nMa la regione pi\u00f9 ricca di laghi \u00e8 la fossa che divide l'altopiano etiopico da quello somalo, dove fenomeni vulcanici hanno separato i diversi bacini lacustri rendendoli indipendenti. Uno dei pi\u00f9 importanti \u00e8 lo Zuai; ha una superficie di 400 km\u00b2 ed \u00e8 ricco di isolette; le sue acque sono relativamente dolci e pochissimo profonde. Questo lago \u00e8 diviso da due brevi cordoni di terreno dal lago Sciala che ha 450 km\u00b2 di superficie e dal Langana con circa 200 km\u00b2 di superficie. A SO si apre il lago Regina Margherita, scoperto da Bottego. Ha una superficie di circa 1200 km\u00b2 ed \u00e8 cosparso di numerose isole; prossimo a questo \u00e8 il lago Ciam\u00f2, con una superficie di 500 km\u00b2. L'ultimo lago \u00e8 lo Stefania, con una superficie di circa 1200 km\u00b2; gran parte di questo lago \u00e8 per\u00f2 ridotta a palude salmastra. Entro i confini dell'Etiopia \u00e8 compresa la porzione settentrionale del lago Turkana.\nNumerose sono le paludi, che abbondano nell'Aussa e nella Dancalia, nel bassopiano verso il Sudan, nella Fossa Galla e nelle regioni meridionali dell'Etiopia. Fra esse la grande palude Giomman, posta a occidente di Addis Abeba, sotto i monti Gorochen.\nFlora.\nIn senso altimetrico si riscontrano tre tipi di vegetazione che dai nativi sono denominati \"quoll\u00e0\", \"voina deg\u00e0\" e \"deg\u00e0\". Il \"quoll\u00e0\" include le zone relativamente basse, fino ai 1700 m circa, e la vegetazione \u00e8 costituita, nei luoghi pi\u00f9 bassi e aridi, da cespugli e da rade acacie spinose, nelle regioni umide e calde da lussureggiante vegetazione con foreste di sicomori giganti, palme selvatiche ed euforbie a candelabro; in talune regioni crescono alberi gommiferi, incenso e mirra. Nelle zone pi\u00f9 alte e relativamente pi\u00f9 fresche vegetano alberi di banano, di tamarindo, di ebano e alcuni tipi di orchidee. Ove abbonda l'acqua prosperano il cotone, il tabacco, la canna da zucchero, gli aromi, il caff\u00e8 e quasi tutti i cereali fra i quali il \"tef\", usato per fare il pane, e l\"'Eleusina dagussa\" dalla quale si ottiene ottima birra.\nA questa prima zona fa seguito la \"voina deg\u00e0\" che comprende tutti i terreni posti fra i 1800 e i 2000 m. \u00c8 la zona media pi\u00f9 estesa, pi\u00f9 densamente popolata e coltivata e corrisponde - secondo il significato letterale del termine - alla regione della vite. Il clima moderato, il terreno fertile e le piogge copiose consentono per alcuni cereali anche tre raccolti annuali. Questa \u00e8 anche la zona dove vegetano piante ad alto fusto quali tamarindi, baobab e tutte le specie di sicomori e di euforbiacee; le specie arboree pi\u00f9 diffuse sono il grande ginepro abissino, l'olivo selvatico e ogni variet\u00e0 di cedri; vegetano anche alberi della canfora, palme dum e dattilifere. La palma dum \u00e8 l'albero pi\u00f9 diffuso in Etiopia, tanto che si trova perfino nelle povere e rare oasi della desertica Dancalia. Questo albero cresce rigoglioso ed \u00e8 tutto sfruttabile: il tronco per legnami da costruzioni, il frutto per mangime ed estrazione di alcool, il picciolo per la fabbricazione di graticci, la fibra delle foglie per la cellulosa e i semi per la fabbricazione dei bottoni. Lungo i fiumi prosperano anche fitte macchie di alti bamb\u00f9 utilizzati dagli indigeni per usi domestici. I prati e i pascoli producono numerose specie di graminacee, di leguminose, tra cui il trifoglio, molto nutrienti quali foraggi.\nLa vite, un tempo largamente coltivata, \u00e8 oggi quasi scomparsa. Tra gli alberi da frutto si coltivano il limone, l'arancio, il banano e il melograno; il caff\u00e8 cresce spontaneamente allo stato selvatico nelle zone sud-occidentali e particolarmente nel Caffa.\nLa regione del \"deg\u00e0\" comprende tutti i terreni compresi tra i 2000 e i 3700 m. \u00c8 la zona fredda, poco o niente alberata ma coperta di abbondanti pascoli sfruttati dalla pastorizia. La flora \u00e8, in questa zona, costituita da licheni, muschi, arbusti ed eriche. Per\u00f2 sulle dorsali ben esposte crescono pini, ginepri, molte piante alpine e, dove il terreno \u00e8 coltivato, si producono anche ottimi cereali. \u00c8 risaputo che l'Etiopia \u00e8 il solo Paese dove il grano si coltiva fin quasi ai 3000 m e con esso patate, piselli, lenticchie e altri legumi. I boschi delle zone pi\u00f9 basse del \"deg\u00e0\" sono caratterizzati dalla presenza dell'olivo selvatico (\"Olea chrysophylla\"), del ginepro abissino e da un'alta conifera, il podocarpo. La \"Kosa\" (\"Hagenia abyssinica\") \u00e8 anche reperibile a queste altitudini; i suoi fiori e frutti sono usati dagli etiopici per la preparazione dei medicinali.\nAl di sopra di queste tre zone ne esiste per\u00f2 una quarta del tutto improduttiva. \u00c8 la zona delle cime pi\u00f9 elevate del Semien e dei monti del Goggiam, totalmente abbandonata dai nativi che la distinguono col nome di \"nurc\" (ghiaccio); in questa zona cresce l'erica arborea e altri pochi arbusti.\nFauna.\nL'Etiopia \u00e8 straordinariamente ricca di animali d'ogni genere, sia per le favorevoli condizioni del clima e della vegetazione, sia per le differenti zone, alte o basse, umide o aride, in cui si divide. Sugli estesi pascoli dagli altopiani scorrazzano in libert\u00e0 grandi mandrie di buoi, particolarmente della specie \"sanga\", dalle enormi corna, nonch\u00e9 capre e pecore dal lungo pelame. Numerose sono anche varie specie di antilopi, di orici e di struzzi che sono per\u00f2 fatti segno a una caccia spietata.\nNelle regioni pi\u00f9 calde e basse vivono per lo pi\u00f9 animali carnivori quali il leone, che \u00e8 fra i pi\u00f9 grandi dell'Africa, la iena, lo sciacallo, la volpe. L'elefante africano si \u00e8 fatto raro mentre nelle zone pi\u00f9 alte si trovano leopardi, rinoceronti, bufali e numerose scimmie.\nLe aree paludose delle bassure e i fiumi albergano coccodrilli e ippopotami. Sull'altopiano sono comuni i cinghiali, le lepri e le gazzelle; si trovano pure linci, asini selvatici, istrici, marmotte e oritteropi che sono grandi distruttori di termiti. Un quadrupede stranissimo, originario dell'Etiopia, \u00e8 il facocero, dal grugno enorme, orecchie e occhi piccolissimi, zanne lunghe e zampe di cavallo; questo animale si nutre di galline ed \u00e8 ricercato per la sua carne gustosissima.\nLa fauna etiopica \u00e8 ricchissima di volatili: branchi di centinaia di faraone e gran numero di francolini vagano nelle pianure; uccelli dai pi\u00f9 vivaci colori quali il masc\u00e0l, il bengalino, il passero tessitore, il colibr\u00ec, la vedovella, lo storno splendente, il fringuello e tante altre specie si trovano in grandi quantit\u00e0 unitamente ad altri volatili pi\u00f9 grossi come le aquile, gli avvoltoi, i pellicani, i fenicotteri, le cicogne, i falchi. N\u00e9 mancano i rettili; vi sono i coccodrilli, che oltrepassano i sei metri di lunghezza e i varani. Tra i serpenti le aspidi e le vipere sono assai comuni; non mancano i pitoni e, tra i rettili di piccole dimensioni, il ceraste, il cui veleno pu\u00f2 causare la morte quasi istantanea.\nVero flagello delle campagne sono poi le cavallette e, durante le piogge, le mosche tse-tse che danneggiano gli animali da stalla e da cortile.\nNel Mar Rosso la fauna ittica \u00e8 ricchissima e permette pesca abbondante. Anche i fiumi e i laghi sono ricchi di pesci, specialmente grossi barbi.\nDa ultimo tra gli animali domestici vanno ricordati il cammello, che viene allevato solo nel Paese degli Adal e nella Samahara, il resistentissimo muletto abissino e infine asini e cavalli dell'altopiano."}
{"id": "4675778", "revid": "155634", "url": "https://it.wikipedia.org/wiki?curid=4675778", "title": "Australian Championships 1951 - Doppio misto", "text": "Thelma Long e George Worthington hanno battuto in finale Clare Proctor e Jack May 6-4, 3-6, 6-2."}
{"id": "4675780", "revid": "729019", "url": "https://it.wikipedia.org/wiki?curid=4675780", "title": "Rete filoviaria di Sarajevo", "text": "La rete filoviaria di Sarajevo \u00e8 la rete filoviaria che serve la capitale bosniaca. \u00c8 in servizio dal 1984, ed integra la rete tranviaria cittadina.\nStoria.\nLa rete filoviaria di Sarajevo venne progettata all'inizio degli anni ottanta del XX secolo, per integrare la rete tranviaria cittadina e per servire i nuovi quartieri satellite sorti sulle colline circostanti la citt\u00e0.\nL'attivazione era prevista per le Olimpiadi invernali del 1984, ma a causa di ritardi vari l'esercizio inizi\u00f2 il 16 settembre dello stesso anno, sei mesi dopo la chiusura dei Giochi. La rete fu estesa nei due anni successivi fino alle 6 linee previste dal progetto.\nNel 1992, durante l'assedio della citt\u00e0, la rete fu gravemente danneggiata, e il servizio dovette essere sospeso. Un limitato servizio venne ripristinato nel 1995, e la ricostruzione delle restanti tratte segu\u00ec progressivamente fino al 2000; non vennero comunque pi\u00f9 ripristinate la linea extraurbana per Vogo\u0161\u0107a e il capolinea di Lukavica, venutosi a trovare nel territorio della Repubblica Serba.\nLa seconda nascita della rete \u00e8 successa nel 2020. Il municipio di Sarajevo ha ordinato 25 filosnodati BKM-433.00D dotati di movimento autonomo minimo 10 km. Il fornitore \u00e8 BKM Holding (Belarus). Il valore del contratto \u00e8 14,014,914 euro. Il contratto \u00e8 firmato grazie a supporto di EBRD. Tutti i filobus devono essere consegnati nel periodo da dicembre 2021 fino a luglio 2022. Poi altre 10 filobus saranno ordinati dopo la ricostruzione ed allargamento della rete filoviaria.\nLinee.\nNel 2021 la rete comprende 6 linee:"}
{"id": "4675781", "revid": "446353", "url": "https://it.wikipedia.org/wiki?curid=4675781", "title": "Rivoluzione di agosto", "text": "La rivoluzione di agosto (in lingua vietnamita: \"C\u00e1ch m\u1ea1ng th\u00e1ng T\u00e1m\") fu l'insurrezione del popolo del Vietnam che ebbe luogo nell'agosto fino al 2 settembre del 1945. Fu organizzata dal movimento Viet Minh, egemonizzato dal Partito Comunista Indocinese di Ho Chi Minh, dopo che alla fine della seconda guerra mondiale si era creato un vuoto di potere nel Paese con la resa del Giappone, il cui esercito nel marzo precedente aveva occupato l'Indocina francese ed aveva disarmato e imprigionato i colonizzatori europei. Entro fine mese, i Viet Minh si assicurarono il controllo di gran parte del Paese e, il 2 settembre, Ho Chi Min proclam\u00f2 l'istituzione della Repubblica Democratica del Vietnam e l'indipendenza nazionale.\nPremesse.\nLa Francia aveva conquistato il Vietnam tra il 1858 ed il 1885. L'occupazione della Cambogia fu portata a termine nel 1906 e quella del territorio dell'odierno Laos nel 1907. Fondata nel 1887 con capitale a Saigon, la federazione coloniale Indocina francese assorb\u00ec gradualmente tutti i territori conquistati nella regione. Nel 1902 la capitale fu spostata ad Hanoi. Le prime organizzazioni anti-colonialiste indocinesi nacquero in Vietnam agli inizi del XX secolo ed erano di stampo monarchico e illuminista. Le prime dimostrazioni ebbero luogo nel 1908 e furono duramente represse dal governo coloniale. Al termine della prima guerra mondiale, le ribellioni cominciarono anche tra i vietnamiti arruolati nell'esercito coloniale. Vi partecip\u00f2 anche il giovane imperatore vietnamita Duy T\u00e2n, che fu catturato e deportato nella remota isola della Reunion. Tra i pi\u00f9 importanti capi delle rivolte vi fu Phan B\u1ed9i Ch\u00e2u, che prepar\u00f2 l'insurrezione sotto il profilo politico e militare ma fu catturato e messo agli arresti domiciliari a vita nel 1925.\nNascita del movimento comunista.\nNel 1925, l'espatriato comunista vietnamita Ho Chi Minh fond\u00f2 in Cina la Lega della Giovent\u00f9 Rivoluzionaria \"(Thanh Nien Cach Menh Dong Chi Hoi)\", allo scopo di esercitare giovani patrioti vietnamiti alla rivoluzione. In quel periodo fond\u00f2 anche la Lega della Giovent\u00f9 Comunista \"(Thanh Nien Cong San Doan)\", ma fu costretto alla fuga in Russia nel 1927 quando il \"leader\" nazionalista cinese Chiang Kai-shek ruppe l'alleanza con i comunisti. Negli anni successivi si crearono segretamente diverse organizzazioni comuniste in Vietnam, che furono unificate nel febbraio del 1930 con la fondazione a Hong Kong del Partito Comunista del Vietnam, ribattezzato poco tempo dopo Partito Comunista Indocinese (PCI) per coinvolgere anche le popolazioni di Laos e Cambogia.\nNei mesi che seguirono, i comunisti ingrossarono rapidamente la propria base raccogliendo nuovi membri soprattutto tra le fasce pi\u00f9 povere della popolazione, e in estate fu organizzata la prima grande rivolta anti-francese nelle province centro-settentrionali di Nghe An e Nghe Thin. La risposta delle autorit\u00e0 coloniali fu durissima e la repressione caus\u00f2 moltissime vittime tra i manifestanti e gran parte dei vertici del partito furono arrestati in tutto il Vietnam e all'estero.\nFondazione del movimento Viet Minh.\nIl periodo che segu\u00ec fu di paziente ricostruzione, attraverso l'educazione dei membri del partito e con l'acquisizione di nuovi membri. Al primo Congresso nazionale del PCI svoltosi a Macao nel 1935, emerse l'indicazione data dal Comintern di cercare l'alleanza con i partiti nazionalisti in Indocina per fare un fronte unito anti-colonialista. Una svolta nella lotta comunista di liberazione si ebbe con lo scoppio della seconda guerra mondiale, in particolare dopo l'invasione tedesca della Francia, che indebol\u00ec il governo dell'Indocina Francese privandolo di gran parte dei rifornimenti. Il governo di Vichy fu costretto a sottostare alle richieste dell'Impero del Giappone nel 1940, permettendo alle truppe di Tokyo di stazionare in Indocina in cambio del riconoscimento giapponese della sovranit\u00e0 francese sulla regione. Il ridimensionamento dei francesi permise ai comunisti delle province settentrionali di organizzarsi al meglio sulle montagne ma a sud il movimento sub\u00ec enormi perdite.\nNel febbraio del 1941, dopo trent'anni di assenza, Ho Chi Minh rientr\u00f2 segretamente in patria ed organizz\u00f2 un quartier generale nelle grotte di Pac Bo, vicino alla frontiera cinese, dove in marzo si tenne l'ottava sessione plenaria del partito. Fu in tale circostanza che venne fondato il movimento Viet Minh, un progetto egemonizzato dal PCI a cui potevano accedere i patrioti vietnamiti di qualsiasi ideologia, pronti a fare un fronte comune per l'indipendenza. Il progetto intese creare un'unit\u00e0 tra le masse rurali e il nazionalismo della classe media urbana. Negli anni successivi, i Viet Minh espansero i territori sotto il proprio controllo nella regione settentrionale di Viet Bac, malgrado Ho Chi Minh fosse stato catturato in Cina dove fu detenuto per circa due anni prima di riunirsi alla lotta nel 1944.\nOccupazione giapponese del 1945.\nCon la riorganizzazione della Francia nel movimento anti-nazista \"France Libre\" guidato dal generale de Gaulle, il 9 marzo 1945 i giapponesi occuparono militarmente l'intera Indocina francese e crearono l'Impero del Vietnam, uno Stato fantoccio indipendente ma sotto la propria tutela. A capo dello Stato fu posto l'Imperatore vietnamita B\u1ea3o \u0110\u1ea1i e a primo ministro l'intellettuale Tr\u1ea7n Tr\u1ecdng Kim. Il trattato del 1883 con cui era stato imposto il protettorato sul Vietnam fu dichiarato nullo e i francesi furono imprigionati o costretti alla fuga nelle zone rurali. La situazione dell'Impero giapponese era comunque ormai compromessa nel quadro del conflitto mondiale, e il Partito Comunista Indocinese trasse profitto dal disarmo dei francesi e dal fatto che il controllo dei giapponesi si limitava ai maggiori centri urbani. I giapponesi divennero il nuovo nemico da scacciare ed il piano di attuazione consisteva nel prendere prima il controllo delle campagne e poi avanzare verso i centri urbani. Tra i vari comandanti che si distinsero in questo periodo vi fu il comunista V\u00f5 Nguy\u00ean Gi\u00e1p, che avrebbe avuto un ruolo centrale nella politica del Paese nei decenni successivi.\nIl popolo vietnamita rispose in massa alle sollecitazioni dei comunisti un po' ovunque, formando nuovi gruppi e organizzazioni di resistenza; ad Hanoi furono reclutati 2.000 nuovi operai, 100.000 contadini si unirono nella Provincia di Quang Ngai. Un'organizzazione comunista giovanile reclut\u00f2 200.000 combattenti a Saigon, che presto divennero un milione nell'intera Cocincina. Fu affidato al generale Giap il comando del neonato Esercito di Liberazione del Vietnam, il nucleo di quello che sarebbe diventato l'Esercito Popolare Vietnamita.\nNel giugno del 1945, Viet Minh si era compiutamente organizzato nella zona di Viet Bac sia a livello militare che amministrativo. Aveva iniziato la ridistribuzione delle terre che erano state dei francesi ai contadini pi\u00f9 poveri, erano state abolite le \"corv\u00e9e\", istituiti corsi per l'istruzione popolare e annunciati il suffragio universale e le libert\u00e0 democratiche. A capo del direttivo fu posto Ho Chi Minh, e i territori liberati di Viet Bac contavano su un milione di abitanti. A sud era pi\u00f9 esteso il controllo dei giapponesi, che potevano contare sull'appoggio di grosse sette buddhiste locali. I comunisti erano comunque in crescita con diverse organizzazioni nel sud, tra cui le maggiori erano la Giovent\u00f9 d'Avanguardia e la Federazione dei Sindacati Vietnamiti.\nRivoluzione di agosto e indipendenza.\nIl 13 agosto 1945, subito dopo i bombardamenti atomici di Hiroshima e Nagasaki con cui gli Alleati piegarono definitivamente il Giappone, il comitato centrale del PCI riunito a Tan Trao diede indicazioni di dare il via all'insurrezione generale durante il Congresso Nazionale di Viet Minh, e istitu\u00ec un comitato rivoluzionario alla cui guida fu posto il segretario del PCI Tr\u01b0\u1eddng Chinh. Il 16 agosto, il Congresso di Viet Minh ratific\u00f2 le decisioni prese a Tan Trao; a capo del nuovo Comitato di Liberazione Nazionale, che rappresentava il governo provvisorio, fu posto Ho Chi Minh (gravemente malato in quel periodo). Il giorno dopo fu ufficialmente adottata la bandiera rossa con la stella gialla, e Ho lesse un appello alla Nazione per aderire all'insurrezione.\nIl 15 agosto, l'imperatore Hirohito aveva annunciato la resa del Giappone; la notizia si diffuse ad Hanoi il 16 e subito il comando militare giapponese locale consegn\u00f2 il potere alle autorit\u00e0 vietnamite, che il giorno dopo furono deposte dalle forze Viet Minh. I rivoluzionari si armarono e la mattina seguente fu proclamato a una folla di 200.000 cittadini ad Hanoi l'inizio della rivolta. La folla occup\u00f2 i principali edifici di potere senza incontrare resistenze; la vittoria ad Hanoi si estese subito agli altri capoluoghi delle province del Tonchino, che a loro volta occuparono le sedi dell'amministrazione. In Annam e in Cocincina, malgrado il PCI non avesse potuto espandersi come al nord, Hu\u1ebf e Saigon seguirono la sorte di Hanoi nel giro di pochi giorni. Il 25 agosto, l'imperatore B\u1ea3o \u0110\u1ea1i fu costretto ad abdicare. Le principali resistenze incontrate dai Viet Minh, ad opera dei gruppi buddhisti Hoa Hao e Cao Dai che cercavano di affermarsi in ambiti locali, si registrarono nel Delta del Mekong, dove in settembre iniziarono scontri armati.\nIl 28 agosto Ho Chi Minh annunci\u00f2 ad Hanoi, nuovo quartier generale Viet Minh, la formazione del governo provvisorio nazionale del quale era presidente e ministro degli Esteri, Giap era ministro degli Interni e Pham Van Dong delle Finanze, mentre il deposto imperatore fu nominato consigliere. Il 2 settembre, Ho Chi Min proclam\u00f2 ad Hanoi davanti a mezzo milione di vietnamiti l'istituzione della Repubblica Democratica del Vietnam e chiuse il discorso con l'appello di riconoscere l'indipendenza del Paese alle forze alleate, vittoriose nel conflitto mondiale.\nSviluppi successivi.\nIn conformit\u00e0 con gli accordi siglati a luglio dai rappresentanti degli alleati alla Conferenza di Potsdam, un esercito di 180.000 cinesi del Kuomintang di Chiang Kai-shek entrarono nel nord del Vietnam a inizio settembre per disarmare i giapponesi. Ho Chi Minh ordin\u00f2 di evitare scontri armati e ne approfittarono i nazionalisti vietnamiti, appoggiati dai cinesi, che ottennero di entrare in un governo di coalizione capeggiato da Ho e con vicepresidente il \"leader\" nazionalista Nguyen Hai Than. Furono fissate elezioni generali per gennaio, per le quali 70 dei 350 seggi sarebbero spettati ai nazionalisti, e gli altri a chi veniva eletto, compresi gli stessi nazionalisti.\nRitorno dei francesi.\nDifficolt\u00e0 maggiori per i comunisti vi furono al sud, dove i francesi furono liberati dalle carceri dai britannici, ai quali la Conferenza di Potsdam aveva delegato per il sud del Paese compiti analoghi a quelli assegnati ai cinesi per il nord. I francesi occuparono Saigon e si mossero poi verso il delta, dove la presenza delle sette buddhiste costrinse i comunisti a rifugiarsi nelle aree pi\u00f9 remote.\nAlle elezioni di gennaio ad Hanoi vi fu il trionfo dei candidati del Viet Minh, ma l'imminente arrivo a nord di truppe francesi, previsto per marzo, costrinse Ho a negoziare con gli stessi francesi. L'accordo stabil\u00ec l'accettazione degli europei del nuovo Stato vietnamita, a cui fu concesso di avere il proprio esercito, organi legislativi e potere sulle finanze, in cambio i vietnamiti dovettero concedere il dispiegamento di alcune forze armate francesi nel nord e riconoscere di far parte dell'Unione francese, il nuovo organismo coloniale globale che sostitu\u00ec quelli locali precedenti, tra i quali l'Indocina francese. Fu inoltre previsto un referendum per l'unificazione da tenersi in Cocincina. I termini dell'accordo furono visti nel Paese come una sconfitta, ma Ho temeva che le forze vietnamite fossero ancora troppo deboli per rifiutare i compromessi. Poco dopo, 15.000 soldati francesi arrivarono in Tonkino e nel nuovo incontro per definire meglio i termini dell'accordo, che si tenne in primavera in Francia a Fontainebleau, Ho firm\u00f2 un accordo temporaneo che conteneva vaghe promesse per un trattato definitivo da negoziare nel gennaio del 1947.\nGuerra d'Indocina.\nNel 1946, Ho Chi Minh cerc\u00f2 invano una mediazione tra i francesi e l'ala pi\u00f9 intransigente del partito, ma la situazione precipit\u00f2 verso fine anno. I frequenti scontri che si verificarono tra le forze indipendentiste e quelle coloniali ad Haiphong, furono puniti dai francesi con il bombardamento della citt\u00e0 in novembre, che caus\u00f2 una perdita di vite umane stimata tra le 6.000 e le 20.000. Nel centro e nel nord del Paese i contingenti francesi furono rinforzati con l'arrivo di 10.000 soldati della legione straniera e i patrioti vietnamiti si prepararono alla guerra. Il 19 dicembre, alla richiesta dei francesi di consegnare le armi e il controllo di Hanoi, i vietnamiti risposero attaccando la centrale elettrica cittadina e postazioni francesi. Fu l'inizio della guerra d'Indocina, le truppe coloniali occuparono l'aeroporto di Gia Lam e presero il controllo del centro della citt\u00e0.\nL'offensiva francese port\u00f2 alla conquista di tutti i capoluoghi di provincia in mano ai Viet Minh, che evitarono lo scontro aperto e si attestarono nelle zone rurali, esercitando gli effettivi ad azioni di guerriglia. A sud, l'intransigenza dei comunisti del Comitato per il sud, li isol\u00f2 dal resto del Paese e li confin\u00f2 in piccole aree liberate nelle zone pi\u00f9 remote. Nell'autunno del 1947, le truppe francesi si spinsero verso il confine cinese e ripresero il controllo di buona parte della zona di Viet Bac. Il conflitto ebbe fasi alterne nel periodo successivo, durante il quale si ingross\u00f2 il numero degli effettivi dei Viet Minh e del PCI. L'evento che avrebbe cambiato la storia del conflitto fu la vittoria nel 1949 delle forze maoiste nella guerra civile cinese. I comunisti presero il controllo della Cina, grazie anche agli aiuti sovietici, costringendo in ottobre i nazionalisti di Chiang Kai-shek a rifugiarsi nell'isola di Taiwan. Nel 1950, la neonata Repubblica Popolare Cinese riconobbe la Repubblica Democratica del Vietnam, mentre gli Stati Uniti riconobbero lo Stato del Vietnam, lo Stato fantoccio creato dai francesi nel 1949 e capeggiato dall'ex imperatore Bao Dai.\nIl modello di comunismo proposto da Mao Tse-tung fu lodato dai marxisti vietnamiti e, nel marzo del 1950, Ho Chi Min stipul\u00f2 un accordo di cooperazione con il governo di Pechino, a cui fece seguito il riconoscimento sovietico del Vietnam liberato. Grazie anche agli aiuti dei comunisti cinesi e sovietici, i Viet Minh trionfarono nella guerra d'Indocina sconfiggendo le truppe coloniali francesi nella decisiva battaglia di Dien Bien Phu della primavera del 1954. Nel luglio dello stesso anno, alla Conferenza di Ginevra fu sancita l'indipendenza del Vietnam, che fu diviso in due Stati separati lungo il 17\u00ba parallelo, dove fu creata la zona demilitarizzata vietnamita. A nord fu riconosciuta la Repubblica Democratica del Vietnam, in mano ai comunisti, meglio conosciuta negli anni successivi come Vietnam del Nord, mentre a sud fu riconosciuto lo Stato del Vietnam, associato ai francesi e presieduto da B\u1ea3o \u0110\u1ea1i. I Viet Minh si impegnarono a ritirarsi nel nord e i francesi nel sud, con un impegno di entrambe le parti di tenere nel 1956 le elezioni che avrebbero riunificato il Paese.\nIl declino dei francesi aveva intanto dato spazio nel sud a Ng\u00f4 \u0110\u00ecnh Di\u1ec7m, un cattolico anti-comunista che con l'appoggio degli statunitensi era diventato primo ministro e che organizz\u00f2 un referendum nello Stato del Vietnam il 23 ottobre 1955. La consultazione, riguardante la scelta tra monarchia e repubblica, fu caratterizzata da frodi e prevaricazioni da parte della fazione di Diem e vide la schiacciante maggioranza esprimersi per la repubblica. Il 26 ottobre Diem si auto-proclam\u00f2 primo presidente della neonata Repubblica del Vietnam, che sarebbe divenuta famosa come Vietnam del Sud. In tal modo si radic\u00f2 l'influenza statunitense sul Vietnam a discapito dei francesi. Diem fece quindi annullare le elezioni del 1956 per l'unificazione, adducendo come scusa che il suo nuovo Stato non era presente a Ginevra quando fu firmato l'accordo che prevedeva le elezioni."}
{"id": "4675795", "revid": "767487", "url": "https://it.wikipedia.org/wiki?curid=4675795", "title": "Bell Challenge 2013", "text": "Il Bell Challenge 2013 \u00e8 stato un torneo di tennis giocato sul cemento indoor. \u00c8 stata la 21\u00aa edizione del Bell Challenge, che fa parte della categoria International nell'ambito del WTA Tour 2013. Si \u00e8 giocato al PEPS sport complex di Qu\u00e9bec City in Canada, dal 7 settembre al 15 settembre 2013.\nPartecipanti.\nAltre partecipanti.\nLe seguenti giocatrici hanno ricevuto una wild card per il tabellone principale:\nLe seguenti giocatrici sono passate dalle qualificazioni:\nCampionesse.\nSingolare.\n Lucie \u0160af\u00e1\u0159ov\u00e1 ha sconfitto in finale Marina Erakovi\u0107 per 6-4, 6-3.\nDoppio.\n Alla Kudrjavceva / Anastasija Rodionova hanno sconfitto in finale Andrea Hlav\u00e1\u010dkov\u00e1 / Lucie Hradeck\u00e1 per 6-4, 6-3."}
{"id": "4675800", "revid": "1442080", "url": "https://it.wikipedia.org/wiki?curid=4675800", "title": "Australian Championships 1952 - Doppio femminile", "text": "Nancye Bolton e Thelma Long hanno battuto in finale Alison Baker e Mary Hawton 6-1, 6-1."}
{"id": "4675803", "revid": "1774874", "url": "https://it.wikipedia.org/wiki?curid=4675803", "title": "Yes It Is", "text": "Yes It Is \u00e8 una canzone dei Beatles, pubblicata come lato B della canzone \"Ticket to Ride\". Quest'ultima in seguito venne inclusa anche nel 33 giri \"Help!\", mentre \"Yes It Is\" apparve in un album per la prima volta nella raccolta \"Past Masters\" e successivamente sull\"'Anthology 2\".\nDescrizione.\nComposizione e testo.\nLennon stesso ammette che voleva riscrivere sullo schema musicale di \"This Boy\", richiamandone l'armonia a tre voci. Nella canzone \u00e8 presente anche un gioco di parole: si parla del \"red\" (rosso in inglese) come colore di un vestito, e \"blu\" (la tristezza in inglese pu\u00f2 essere indicata cos\u00ec); ci\u00f2 non pu\u00f2 essere invece mantenuto nella traduzione italiana. Ian MacDonald ipotizza che il rosso accennato nella canzone vada inteso come sangue, e starebbe a significare la morte della ragazza; e che questa possa rievocare Julia, la madre morta in un incidente.\nRegistrazione.\nIncisione avvenuta il 16 febbraio 1965, per la base ritmica (basso elettrico, chitarra ritmica e batteria) occorsero 14 \"take\". Le successive sovraincisioni delle voci necessitarono di tre ore per raggiungere un buon livello. Come elemento di novit\u00e0, George Harrison suonava la chitarra con pedale.\nCover.\nDi \"Yes It Is\" esiste una versione in francese dal titolo \"Ne mets pas de bleu\", cantata da Olivier Despax."}
{"id": "4675807", "revid": "72396", "url": "https://it.wikipedia.org/wiki?curid=4675807", "title": "Adolf Kohner", "text": "Biografia.\nDirettore della societ\u00e0 \"Adolf Kohner &amp; figli\", nel 1874 fond\u00f2 e gest\u00ec una delle pi\u00f9 importanti banche private dell'Ungheria. Personaggio di spicco della classe capitalista, Kohner fu uno degli industriali e dei latifondisti pi\u00f9 colti del suo Paese. Eclettico in tutti i settori, dall'industria meccanica all'agraria, il suo nome fu anche legato a molti dei significativi movimenti della vita ebraica ungherese come presidente dell'Ufficio Nazionale degli Israeliti nonch\u00e9 come membro della Commissione direttiva del Seminario rabbinico \"Francesco Giuseppe\".\nCollezionismo.\nIl nome di Kohner divenne famoso anche per il suo ruolo di intenditore, mecenate e di collezionista d'arte. Nel 1902 divent\u00f2 presidente della Societ\u00e0 Nazionale delle Arti Figurative d'Ungheria. Lo stesso anno fond\u00f2 la colonia degli artisti di Szolnok. La sua collezione personale si componeva principalmente di quadri dell'impressionismo e del post-impressionismo francese. Tra questi vi erano opere di altissimo profilo quali \"I frati\" di Alessandro Magnasco, \"L'impiccato\" di Francisco Goya e alcuni paesaggi di John Constable.\nPossedeva inoltre dipinti di Th\u00e9odore G\u00e9ricault, Eug\u00e8ne Delacroix, Honor\u00e9 Daumier, dei pittori di Barbizon come Jean-Baptiste Camille Corot, Jean-Fran\u00e7ois Millet, Antoine Chintreuil, Gustave Courbet, \u00c9douard Manet, Berthe Morisot, Claude Monet, Pierre-Auguste Renoir, Paul C\u00e9zanne, Alfred Sisley, Paul Gauguin, Pierre Puvis de Chavannes e anche di artisti pi\u00f9 giovani e all'epoca poco conosciuti quali Maurice Denis, Pierre Bonnard e Jean Puy.\nNella sua vasta collezione non mancavano le opere di pittori ungheresi tra i quali i paesaggi di Geza Meszoly e di Laszlo Paal, tre quadri di Mih\u00e1ly Munk\u00e1csy, \"L'usignolo\" di P\u00e1l Szinyei Merse: quest'ultima opera verr\u00e0 poi donata da Kohner alla Pinacoteca del Museo Nazionale. Kohner possedeva anche opere di esponenti delle colonie artistiche ungheresi di Nagybanya e Szolnok.\nSalotto Kohner.\nCon i profitti ottenuti tramite il suo istituto di credito, Kohner acquist\u00f2 una tenuta di undicimila ettari vicino a Szolnok, trasformandola in una fattoria modello dove gli studenti dell'universit\u00e0 agraria di Budapest si recavano per studiare i sistemi di coltivazione pi\u00f9 all'avanguardia dell'epoca. Kohner era anche un musicista di talento. Suonava il violoncello e aveva una ricca collezione di violini Stradivari e Guarnieri. Tra i suoi pi\u00f9 cari amici vi erano molti musicisti famosi quali Franz Liszt, Giacomo Puccini e B\u00e9la Bart\u00f3k.\nMecenate di B\u00e9la Bartok.\nKohner sostenne il talento del musicista ungherese B\u00e9la Bart\u00f3k, versandogli anche annualmente una somma di denaro per consentirgli di girare le campagne ungheresi e raccogliere antichi motivi popolari. Bartok, rievocando nelle sue memorie l'aiuto offertogli da Kohner gi\u00e0 nel 1905 afferm\u00f2: \"... voleva farmi intendere che potevo rivolgermi a lui con fiducia, se per caso avessi avuto bisogno di soldi. Lui mi aiuterebbe volentieri di tempo in tempo.. \u00c8 bello da parte di Kohner interessarsi cos\u00ec alla mia sorte..\" \nE a proposito delle due settimane trascorse nel 1918 presso il castello di campagna di Kohner, Bartok ricord\u00f2 come \"Gli ospiti andavano e venivano proprio come in un albergo. I libri venivano forniti dalla biblioteca domestica... Si parlava di molte cose: musica, letteratura, questione ebraica, religione, movimento bolscevico, produzione, commercio. Il signor barone s'intende abbastanza di musica, lui stesso suona il violino... Grande amico di pittori (amano molto Adolf F\u00e9nyes, c'era anche lui per alcuni giorni), una delle figlie dipinge, studia da F\u00e9nyes, l'altra frequenta l'universit\u00e0\".\nL'Industriale.\nI profitti derivanti dalle attivit\u00e0 commerciali, industriali e bancarie gli permisero di acquistare e collezionare opere d'arte di grande importanza. Nel primo periodo del XX secolo Kohner era considerato uno degli uomini pi\u00f9 ricchi dell'alta borghesia ebraica ungherese. Il moltiplicarsi delle sue ricchezze fu legato anche all'industria tessile. Pi\u00f9 tardi, oltre all'attivit\u00e0 di banchiere, divent\u00f2 proprietario di terreni, d'industrie alimentari e chimiche. L'allevamento del bestiame e l'industria conserviera, attivit\u00e0 gestite insieme ai figli, aumentarono notevolmente il suo patrimonio.\nRuolo sociale.\nKohner fu un personaggio di spicco dell'alta borghesia ebraica ungherese. Ebbe numerosi riconoscimenti sociali e, tra questi, il pi\u00f9 importante gli fu conferito da Francesco Giuseppe I d'Austria nel 1912 quando lo nomin\u00f2 barone e consigliere di corte.\nL'ultimo periodo di vita.\nAgli inizi degli anni Trenta Kohner intraprese delle speculazioni finanziarie sbagliate che, riflettendosi negativamente sulle sue imprese, nel 1933 lo trascinarono sull'orlo del fallimento. L'anno seguente, per far fronte ai debiti, fu costretto a mettere all'asta presso il \"Museo Ernst\" gran parte della sua collezione artistica. In seguito fu costretto a vendere anche il suo palazzo.\nIl suo necrologio, apparso nel 1937 sul giornale \"Passato e Futuro\", riportava come, nonostante il crollo finanziario che lo aveva costretto a una vita ritirata, \"Egli aveva sopportato dignitosamente la sorte trovando conforto nella lettura dei suoi amati libri\u201d.\nDeceduto il 30 gennaio del 1937, fu sepolto il 2 febbraio nel cimitero ebraico di Salgotarjan. Ebbe quattro figli: Karoly, Ida, moglie del pittore Istv\u00e1n Farkas, Lujza, Katalin."}
{"id": "4675808", "revid": "1543377", "url": "https://it.wikipedia.org/wiki?curid=4675808", "title": "Australian Championships 1952 - Doppio misto", "text": "Thelma Long e George Worthington hanno battuto in finale Gwen Thiele e Tom Warhurst 9-7, 7-5."}
{"id": "4675818", "revid": "767487", "url": "https://it.wikipedia.org/wiki?curid=4675818", "title": "A Wayward Daughter (film 1908)", "text": "A Wayward Daughter \u00e8 un cortometraggio muto del 1908. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nIl film - un cortometraggio della lunghezza di 198 metri - usc\u00ec nelle sale cinematografiche USA il 16 settembre 1908."}
{"id": "4675823", "revid": "1964823", "url": "https://it.wikipedia.org/wiki?curid=4675823", "title": "Associazione Sportiva Avellino 1912 2013-2014", "text": "Questa voce raccoglie le informazioni riguardanti l'Associazione Sportiva Avellino 1912 nelle competizioni ufficiali della stagione 2013-2014.\nStagione.\nNella stagione 2013-2014 l'Avellino disputa il quindicesimo campionato di Serie B della sua storia.\nMaglie e sponsor.\nLo sponsor tecnico per la stagione 2013-2014 \u00e8 Legea, mentre lo sponsor ufficiale \u00e8 \"MetaEdil\".\nOrganigramma societario.\nArea direttiva\nArea medica\nArea tecnica\nGiovanili.\nOrganigramma.\nDal sito internet ufficiale della societ\u00e0.\nPrimavera\nAllievi Nazionali\nGiovanissimi Nazionali"}
{"id": "4675824", "revid": "767487", "url": "https://it.wikipedia.org/wiki?curid=4675824", "title": "L\u00e1szl\u00f3 Gyetvai", "text": "Biografia.\nLaszlo Gyetvai nacque a Zvolen, in una famiglia di otto figli, suo padre era un ferroviere.\nCarriera.\nGiocatore.\nClub.\nNel 1933, inizi\u00f2 la sua carriera di giocatore di calcio al Ferencvaros, venendo selezionato primo fra pi\u00f9 di 200 ragazzi. Debutt\u00f2 in prima squadra con il Ferencvaros nel 1937. In carriera totalizz\u00f2 230 presenze (161 di campionato, nove coppe nazionali, 13 partite ufficiali internazionali, 35 amichevoli internazionali. Ha segnato 87 gol (66 in partite di campionato, 21 in altre competizioni).\nNazionale.\nHa debuttato in Nazionale il 7 dicembre 1938, nell'amichevole internazionale Scozia-Ungheria. Tra il 1938 e il 1942 ha giocato 17 volte in nazionale e ha segnato 3 gol.\nAllenatore.\nDal 1956 al 1959 \u00e8 stato allenatore dell'Egyet\u00e9rt\u00e9s."}
{"id": "4675829", "revid": "1728", "url": "https://it.wikipedia.org/wiki?curid=4675829", "title": "Barclay V. Head", "text": ""}
{"id": "4675832", "revid": "599013", "url": "https://it.wikipedia.org/wiki?curid=4675832", "title": "In the Hands of the Enemy", "text": ""}
{"id": "4675833", "revid": "1964823", "url": "https://it.wikipedia.org/wiki?curid=4675833", "title": "Associazione Sportiva Cittadella 2013-2014", "text": "Questa voce raccoglie le informazioni riguardanti l'Associazione Sportiva Cittadella nelle competizioni ufficiali della stagione 2013-2014.\nStagione.\nNella stagione 2013-2014 il Cittadella ha disputato l'ottavo campionato di Serie B della sua storia.\nMaglie e sponsor.\nIl fornitore ufficiale di materiale tecnico per la stagione 2013-2014 \u00e8 stato Garman, mentre lo sponsor di maglia \u00e8 stato Siderurgica Gabrielli.\nOrganigramma societario.\nArea direttiva\nArea sicurezza\nArea organizzativa\nArea comunicazione e marketing\nSettore giovanile\nArea sanitaria\nRosa.\n\"Rosa aggiornata al 24 agosto 2013.\"\nStaff tecnico.\n\"Staff tecnico aggiornato al 31 gennaio 2013.\""}
{"id": "4675835", "revid": "1305772", "url": "https://it.wikipedia.org/wiki?curid=4675835", "title": "Medaglia della Royal Numismatic Society", "text": "La medaglia della Royal Numismatic Society (\"Medal of the Royal Numismatic Society\") \u00e8 uno dei premi pi\u00f9 ambiti per un numismatico.\nViene assegnato a Londra dal 1883 dalla Royal Numismatic Society a \u201e some person highly distinguished for services to Numismatic Science\u201d. La medaglia viene assegnata nel mese di dicembre, in occasione della riunione generale annuale della societ\u00e0. In questa occasione, il premiato tiene una lezione.\nIl conio originale per la medaglia d'argento fu donato alla societ\u00e0 da John Evans. Dal 1993 viene assegnata una nuova medaglia, disegnata da Ian Rank-Broadley."}
{"id": "4675837", "revid": "1310927", "url": "https://it.wikipedia.org/wiki?curid=4675837", "title": "Football Club Crotone 2013-2014", "text": "Questa voce raccoglie le informazioni riguardanti il Football Club Crotone nelle competizioni ufficiali della stagione 2013-2014.\nStagione.\nNella stagione 2013-2014 il Crotone ha disputato il decimo campionato di Serie B della sua storia.\nMaglie e sponsor.\nIl fornitore ufficiale di materiale tecnico per la stagione 2013-2014 \u00e8 Zeus Sport, mentre lo sponsor di maglia \u00e8 V&amp;V Group.\nOrganigramma societario.\nArea direttiva\nArea sanitaria"}
{"id": "4675838", "revid": "1543377", "url": "https://it.wikipedia.org/wiki?curid=4675838", "title": "Commissione centrale rifugi e opere alpine", "text": "La Commissione centrale rifugi ed opere alpine (uno degli organi tecnici centrali del Club Alpino Italiano), coadiuvata dalle commissioni regionali, si occupa della manutenzione e del buon funzionamento dei rifugi alpini.\nStoria.\nIl 12 /12/ 1921, per la prima volta, si fa menzione d'una Commissione Rifugi per gestire i rifugi delle \u201cterre irredente\u201d, consegnati dopo la prima Guerra Mondiale all'Italia.\nMa la sua nascita ufficiale si ritiene avvenne il 20/ 05/ 1931 con la circolare n.11, diramata dall'allora presidente del C.A.I., in cui si espongono le sue funzioni nell'ambito dell'associazione alpina. Suo primo presidente fu Aldo Bonacossa con vice Giovanni d'Entreves ed altri 8 componenti.\nFunzioni.\nDa quando nell'Ottocento in Occidente si cominci\u00f2 a sviluppare la passione per le attivit\u00e0 alpine, si cominci\u00f2 a delineare anche la necessit\u00e0 di avere punti di appoggio in alta montagna per poter praticare in buona sicurezza tali attivit\u00e0 ricreative.\nPunti di appoggio sia quali semplici ricoveri (bivacchi) e sia quali vere e proprie strutture d'accoglienza dove poter rilassarsi, rifocillarsi e riposare. Una sorta di \u201clocande\u201d in alta quota: i rifugi alpini.\nDa allora ad oggi si \u00e8 passati da una manciata di rifugi sparsi nell'arco alpino (tipo il rifugio Alpetto sul Monviso e il rifugio della Cravatta sul Cervino) a ben 433 rifugi, 224 bivacchi fissi, 65 capanne sociali, 26 punti di appoggio e 15 ricoveri di emergenza sulle Alpi, gli Appennini fino alla Sicilia. Per una capacit\u00e0 complessiva di oltre 23.500 posti letto.\nDi qui la necessit\u00e0 di un organo tecnico, quale la Commissione centrale rifugi ed opere alpine, in grado di poter amministrare un tale imponente patrimonio immobiliare, situato in un ambiente estremamente logorante e facilmente soggetto a calamit\u00e0 naturali di vario genere; potendo al contempo gestire, in tutta sicurezza ed accoglienza, un flusso umano non indifferente e che guarda al rifugio proprio per il significato etimologico di tale nome.\nA tal fine, alle commissioni regionali, la Commissione centrale distribuisce i fondi volti alla manutenzione dei rifugi ed offre consulenze tecniche in vari campi per la sicurezza e l'igiene degli stessi; emana regolamenti e norme pubblicati nel \u201cRegolamento generale rifugi\u201d e controlla la loro applicazione; stabilisce annualmente il \"Tariffario Rifugi\"."}
{"id": "4675842", "revid": "767487", "url": "https://it.wikipedia.org/wiki?curid=4675842", "title": "In the Hands of the Enemy (film 1915)", "text": "In the Hands of the Enemy \u00e8 un cortometraggio muto del 1915. Il nome del regista non viene riportato nei credit.\nTrama.\nDurante la prima guerra mondiale, una contessa e suo figlio si propongono volontari per una missione di spionaggio oltre le linee nemiche.\nProduzione.\nIl film fu prodotto dalla Thanhouser Film Corporation.\nDistribuzione.\nDistribuito dalla Mutual Film, il film usc\u00ec nelle sale cinematografiche USA il 16 novembre 1915. Copia della pellicola viene conservata negli archivi della Thanhouser Company Film Preservation Inc."}
{"id": "4675844", "revid": "1964823", "url": "https://it.wikipedia.org/wiki?curid=4675844", "title": "Unione Sportiva Latina Calcio 2013-2014", "text": "Questa voce raccoglie le informazioni riguardanti l'Unione Sportiva Latina Calcio nelle competizioni ufficiali della stagione 2013-2014.\nStagione.\nNella stagione 2013-2014 il Latina ha disputato il primo campionato di Serie B della sua storia.\nMaglie e sponsor.\nLo sponsor tecnico per la stagione 2013-2014 \u00e8 stato Macron, mentre lo sponsor ufficiale \u00e8 stato Bricofer.\nOrganigramma societario.\nArea direttiva\nArea tecnica\nRosa.\n\"Dati aggiornati al 26 gennaio 2014\""}
{"id": "4675848", "revid": "1573940", "url": "https://it.wikipedia.org/wiki?curid=4675848", "title": "Mughiphantes inermus", "text": "Mughiphantes inermus \u00e8 un ragno appartenente alla famiglia Linyphiidae.\nEtimologia.\nIl nome proprio della specie deriva dall'aggettivo latino \"inermus, -a, -um\", dal significato di \"senza armi\", e si riferisce agli esemplari esaminati che non possedevano processi spinali sulle zampe\nCaratteristiche.\nGli esemplari maschili hanno lunghezza totale 1,93\u00a0mm; il cefalotorace \u00e8 lungo 0,88\u00a0mm x 0,68\u00a0mm.\nDistribuzione.\nLa specie \u00e8 stata rinvenuta nel Nepal: l'olotipo maschile \u00e8 stato reperito nel bosco misto di latifoglie di Mure e Hurure, nel Distretto di Sankhuwasabha; non sono stati rinvenuti esemplari femminili\nTassonomia.\nAl 2013 non sono note sottospecie e non sono stati esaminati nuovi esemplari dal 2006."}
{"id": "4675851", "revid": "671029", "url": "https://it.wikipedia.org/wiki?curid=4675851", "title": "Societ\u00e0 Sportiva Virtus Lanciano 1924 2013-2014", "text": "Questa voce raccoglie le informazioni riguardanti la Societ\u00e0 Sportiva Virtus Lanciano 1924 nelle competizioni ufficiali della stagione 2013-2014.\nStagione.\nNella stagione 2013-2014 la Virtus Lanciano ha disputato il secondo campionato di Serie B della sua storia.\nMaglie e sponsor.\nIl fornitore ufficiale di materiale tecnico per la stagione 2013-2014 \u00e8 stato Legea, mentre gli sponsor di maglia sono stati Gruppo Maio e Wemblegg.\nOrganigramma societario.\nArea direttiva\nArea organizzativa\nArea comunicazione\nArea marketing\nArea sanitaria\nArea tecnica\nRosa.\nRosa 2013-2014.\n\"Rosa aggiornata al 24 agosto 2013.\""}
{"id": "4675852", "revid": "574302", "url": "https://it.wikipedia.org/wiki?curid=4675852", "title": "Astor d'oro al miglior film", "text": "L'Astor d'oro al miglior film \u00e8 il principale premio conferito dal Festival internazionale del cinema di Mar del Plata. Viene assegnato, con questo nome, dal 2004. \nIl festival non venne svolto dal 1967 al 1969, successivamente al colpo di stato militare del 1966 in Argentina e all'allestimento di un festival cinematografico a Rio de Janeiro, in Brasile. Riprese nel 1970, ma sub\u00ec una nuova e lunga interruzione fino al 1996. "}
{"id": "4675855", "revid": "1573940", "url": "https://it.wikipedia.org/wiki?curid=4675855", "title": "Mughiphantes setosus", "text": "Mughiphantes setosus \u00e8 un ragno appartenente alla famiglia Linyphiidae.\nEtimologia.\nIl nome proprio della specie deriva dall'aggettivo latino \"setosus, -a, -um\", dal significato di \"sericeo, setoso\", e si riferisce alla quantit\u00e0 cospicua di seta che ricopre la patella del pedipalpo dell'esemplare esaminato\nCaratteristiche.\nGli esemplari maschili hanno lunghezza totale 1,88\u00a0mm; il cefalotorace \u00e8 lungo 0,88\u00a0mm x 0,65\u00a0mm ed ha molte peculiarit\u00e0 in comune con \"Mughiphantes inermus\".\nDistribuzione.\nLa specie \u00e8 stata rinvenuta nel Nepal: l'olotipo maschile \u00e8 stato reperito nel bosco misto di latifoglie fra Kabeli Khola e Tada Khola, nel Distretto di Taplejung, a 1000 metri di altitudine; non sono stati rinvenuti esemplari femminili\nTassonomia.\nAl 2013 non sono note sottospecie e non sono stati esaminati nuovi esemplari dal 2006."}
{"id": "4675858", "revid": "125819467", "url": "https://it.wikipedia.org/wiki?curid=4675858", "title": "Nicholas Monroe", "text": "Carriera.\nNel 2004 entra nel circuito professionistico.\nNel 2013 vince il primo titolo nel doppio maschile in coppia con il tedesco Simon Stadler a B\u00e5stad sconfiggendo in finale Albert Ramos e Carlos Berlocq. Raggiunge inoltre sempre in coppia con Stadler le finali a Buenos Aires, in cui vengono sconfitti da Simone Bolelli e Fabio Fognini e ad Umago sconfitto da Martin Kli\u017ean e David Marrero."}
{"id": "4675859", "revid": "247222", "url": "https://it.wikipedia.org/wiki?curid=4675859", "title": "It's So Hard to Tell Who's Going to Love You the Best", "text": "It's So Hard to Tell Who's Going to Love You the Best \u00e8 l'album di debutto della cantante statunitense Karen Dalton, pubblicato dalla Capitol Records nel 1969.\nL'album \u00e8 stato poi ristampato in CD dalla Koch Entertainment nel 1997. Nel 2006, Megaphone ha provveduto ad una nuova pubblicazione, con un nuovo \"packaging\", un nuovo libretto e un DVD con video d'archivio. Nel 2009 la Light In The Attic Records ha stampato ancora una volta l'album, stavolta su vinile."}
{"id": "4675861", "revid": "287204", "url": "https://it.wikipedia.org/wiki?curid=4675861", "title": "Grand Prix de Ouest-France 2013", "text": "Il Grand Prix de Ouest-France 2013, settantasettesima edizione della corsa e valido come ventitreesima prova dell'UCI World Tour 2013, si svolse il 1\u00ba settembre 2013 su un percorso di 243\u00a0km. Fu vinto dall'italiano Filippo Pozzato, giunto al traguardo con il tempo di 5h59'54\" alla media di 40,51\u00a0km/h.\nAl traguardo 133 ciclisti portarono a termine la gara."}
{"id": "4675865", "revid": "767487", "url": "https://it.wikipedia.org/wiki?curid=4675865", "title": "In the Hands of the Enemy (film 1908)", "text": "In the Hands of the Enemy \u00e8 un cortometraggio muto del 1908. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 5 settembre 1908."}
{"id": "4675866", "revid": "1225", "url": "https://it.wikipedia.org/wiki?curid=4675866", "title": "Una relazione per un'Accademia", "text": "Una relazione per un'Accademia (\"Ein Bericht f\u00fcr eine Akademie\") \u00e8 un racconto dello scrittore boemo di lingua tedesca Franz Kafka, pubblicato una prima volta su rivista nel 1917 insieme ad un altro dei suoi racconti, \"Sciacalli e arabi\", e poi nel 1919 in volume nella raccolta intitolata \"Un medico di campagna\".\nTrama.\nIl narratore, parlando ad un folto uditorio per l'inaugurazione di una conferenza scientifica, comincia a descrivere quella ch'\u00e8 stata la sua vita precedente in qualit\u00e0 di scimmia. La sua storia parte dalla giungla dell'Africa: qui, una spedizione di cacciatori l'aveva inseguita e catturata. L'animale viene quindi imbarcato su una nave e spedito in direzione dell'Europa; durante il viaggio oceanico la scimmia si ritrova cos\u00ec per la prima volta senza aver la libert\u00e0 di muoversi come vuole.\nAvendo bisogno di distrarsi da questa situazione penosa, la scimmia comincia a studiare le abitudini dell'equipaggio umano e, prestissimo, con sorprendente facilit\u00e0 si mette ad imitarli; l'animale incontra particolari difficolt\u00e0 solo nell'imparar a bere alcolici. Durate tutto il racconto il narratore sottolinea e ribadisce che ha voluto apprendere il comportamento umano solamente per poter con pi\u00f9 facilit\u00e0 uscir dalla gabbia in cui si trovava rinchiuso.\nAppena giunta in Europa, la scimmia si rende conto che si trova di fronte ad una scelta esistenziale, o finire al giardino zoologico o darsi al \"Music Hall\": si dedica cos\u00ec con sempre pi\u00f9 impegno a diventar abbastanza umano per poter aver successo in questa seconda carriera. Riuscir\u00e0 a realizzare il suo sogno, grazie anche all'aiuto costante e prezioso di molti insegnanti.\nS'\u00e8 infine deciso a far questa relazione all'Accademia, dopo che la sua trasformazione \u00e8 giunta ad un tal livello di completezza da poter descrivere correttamente le sue precedenti emozioni ed esperienze come scimmia. La scimmia conclude il suo discorso esprimendo un ampio grado di soddisfazione nei riguardi della propria sorte futura."}
{"id": "4675869", "revid": "767487", "url": "https://it.wikipedia.org/wiki?curid=4675869", "title": "Romance of a Taxicab", "text": "Romance of a Taxicab \u00e8 un cortometraggio muto del 1908. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nIl film - un cortometraggio della durata di 213 metri - usc\u00ec nelle sale cinematografiche USA il 9 settembre 1908."}
{"id": "4675870", "revid": "61348459", "url": "https://it.wikipedia.org/wiki?curid=4675870", "title": "Soci (Russia)", "text": ""}
{"id": "4675875", "revid": "135224", "url": "https://it.wikipedia.org/wiki?curid=4675875", "title": "Elio Franzini", "text": "Biografia.\nLaureatosi in Filosofia teoretica nel 1979 con Giovanni Piana e Dino Formaggio, \u00e8 professore ordinario di Estetica all'Universit\u00e0 degli Studi di Milano. Ricercatore dal 1984, nel 1992 \u00e8 professore associato presso l'Universit\u00e0 di Udine. Nel 1994 ritorna a Milano ed \u00e8 nominato ordinario nel 2000.\nPresso l'ateneo milanese, \u00e8 stato presidente del Corso di laurea in Scienze della Comunicazione (2000-2004), preside della Facolt\u00e0 di Lettere e Filosofia (2004-2010) e prorettore per la Programmazione e i servizi alla didattica (2011-2012).\n\u00c8 stato membro della Commissione ministeriale per il nuovo regolamento sulla formazione universitaria degli insegnanti (2009) e della Commissione ministeriale di studio per la definizione delle indicazioni nazionali per i licei, nonch\u00e9 garante PRIN per l'Area 11.\nFa parte del Comitato scientifico della Fondazione Collegio San Carlo di Modena, della Fondazione Collegio di Milano, del Centro Internazionale Studi di Estetica, della Fondazione \"Corrente\", del Consiglio direttivo della \"Fondazione Luzzatto\". \u00c8 membro effettivo dell'Istituto lombardo di scienze, lettere, arti.\nDirige la collana \"Discorso, Figura\" per le edizioni Mimesis ed \u00e8 co-direttore de \"Il dodecaedro\", collana online di testi filosofici. \u00c8 membro dei comitati scientifici delle riviste \"Adultit\u00e0\", \"Le parole della filosofia\", \"Materiali di Estetica\", \"Ikon. Forme e processi del comunicare\", \"Rivista di Estetica\", \"Leitmotiv\", \"Chiasmi International\".\nDal 27 marzo 2015 al 20 ottobre 2018 \u00e8 stato presidente della Societ\u00e0 Italiana d'Estetica.\n\u00c8 membro del Senato Accademico dell'Universit\u00e0 Statale di Milano dal 2015.\nNel giugno 2018 \u00e8 stato eletto Rettore dell'Universit\u00e0 degli Studi di Milano per il sessennio 2018-2024. Ha formalmente assunto la carica il 1\u00ba ottobre 2018.\nPensiero.\nStudioso di Husserl e della fenomenologia, nonch\u00e9 del pensiero francese moderno e contemporaneo, ha indagato sul fronte storico e teoretico alcuni temi cruciali dell'estetica, quali la creazione artistica, il simbolo, l'immagine, la costituzione dell'oggetto estetico nel tempo e nello spazio. Sulla scorta di una ricognizione della genesi settecentesca dell'estetica, vista quest'ultima come punto di incontro tra \"doxa\" ed \"episteme\", fra sentimento e ragione, ha indagato lo statuto gnoseologico della disciplina, approfondendo il valore conoscitivo della dimensione precategoriale dell'esperienza. Questo percorso ha trovato una sintesi nell'ultima fase del suo pensiero, mirata alla definizione di una \"fenomenologia dell'invisibile\", ossia di un pensiero che sappia decifrare la ricchezza simbolica delle rappresentazioni e delle immagini."}
{"id": "4675876", "revid": "287204", "url": "https://it.wikipedia.org/wiki?curid=4675876", "title": "Laconico", "text": "Biografia.\nNel 193 a.C., alla fine della cosiddetta guerra contro Nabide, le truppe romane guidate da Tito Quinzio Flaminino e quelle achee sconfissero il tiranno, e Sparta fu costretta alla resa. L'anno successivo, quando Flaminino aveva lasciato la Laconia per prepararsi alla Guerra contro Antioco III e lega etolica, Nabide tent\u00f2 di impadronirsi di nuovo della citt\u00e0, ma fu assassinato a sorpresa da Alessameno, il comandante del battaglione di mille Etoli giunti in appoggio al tiranno.\nPer tutta risposta, gli Spartani posero su un cavallo Laconico, un giovane spartano di sangue reale (anche se non \u00e8 noto se fosse Agiade o Euripontide) che era cresciuto coi figli del tiranno e lo nominarono re sul posto, uccidendo poi Alessameno.\nFilopemene, stratego della Lega achea, intervenne immediatamente, senza nemmeno l'avallo dei romani, conquistando e saccheggiando Sparta. Null'altro \u00e8 noto di Laconico, nemmeno se fu ucciso in battaglia o se riusc\u00ec a riparare all'estero. Fu in ogni caso l'ultimo sovrano della storia di Sparta: nel 192 a.C. la citt\u00e0 fu annessa alla Lega achea, mantenendo l'eforato ma perdendo definitivamente i re."}
{"id": "4675880", "revid": "1318658", "url": "https://it.wikipedia.org/wiki?curid=4675880", "title": "Astor d'argento al miglior film iberoamericano", "text": "L'Astor d'Argento al miglior film iberoamericano \u00e8 un premio cinematografico del Festival internazionale del cinema di Mar del Plata. Viene assegnato, con questo nome, dal 2004. \nDal 1996 al 2003 si chiamava \"Omb\u00f9 d'Argento al Miglior Film Iberoamericano\".\nIl festival non venne svolto dal 1967 al 1969, successivamente al colpo di stato militare del 1966 in Argentina e all'allestimento di un festival cinematografico a Rio de Janeiro, in Brasile. Riprese nel 1970, ma sub\u00ec una nuova e lunga interruzione fino al 1996."}
{"id": "4675888", "revid": "767487", "url": "https://it.wikipedia.org/wiki?curid=4675888", "title": "Sappho (film 1908)", "text": "Sappho \u00e8 un cortometraggio muto del 1908. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nIl film - un cortometraggio di una bobina - usc\u00ec nelle sale cinematografiche USA il 22 aprile 1908."}
{"id": "4675889", "revid": "729019", "url": "https://it.wikipedia.org/wiki?curid=4675889", "title": "Rete tranviaria di Vladivostok", "text": "La rete tranviaria di Vladivostok \u00e8 la rete tranviaria che serve la citt\u00e0 russa di Vladivostok. \u00c8 composta da una linea."}
{"id": "4675892", "revid": "287204", "url": "https://it.wikipedia.org/wiki?curid=4675892", "title": "Galatasaray Spor Kul\u00fcb\u00fc 1962-1963", "text": "Questa voce raccoglie le informazioni riguardanti il Galatasaray Spor Kul\u00fcb\u00fc nelle competizioni ufficiali della stagione 1962-1963.\nStagione.\nG\u00fcnd\u00fcz K\u0131l\u0131\u00e7 guida il Galatasaray verso una stagione ricca di successi.\nIl lungo campionato nazionale, diviso in due gironi, viene vinto dai giallorossi che prima ottengono la prima posizione nel proprio gruppo, poi conservano il primato anche nel torneo conclusivo per un totale di 42 incontri. La societ\u00e0 di Galata trova il successo nella prima edizione della coppa nazionale sconfiggendo i rivali del Fenerbah\u00e7e con un doppio 2-1. A questi si aggiunge la vittoria della Coppa TDSY.\nIn Coppa dei Campioni i turchi escludono Dinamo Bucarest (4-1) e Polonia Bytom (4-2) prima di arrendersi al Milan (8-1) futuro vincitore del torneo."}
{"id": "4675894", "revid": "247222", "url": "https://it.wikipedia.org/wiki?curid=4675894", "title": "In My Own Time", "text": "In My Own Time \u00e8 il secondo album della cantante statunitense Karen Dalton, pubblicato dalla Paramount Records nel 1971. Il disco fu registrato al \"Bearsville Sound Studios\" di Bearsville, New York (Stati Uniti) ed al \"Mercury Sound Studios\" New York (Stati Uniti)."}
{"id": "4675899", "revid": "1120856", "url": "https://it.wikipedia.org/wiki?curid=4675899", "title": "Monte Bo di Valsesia", "text": "Il monte Bo di Valsesia (2.071\u00a0m s.l.m.) \u00e8 una montagna delle Alpi Pennine.\n\u00c8 situata in Valsesia (VC), sul confine tra i territori comunali di Piode e Rassa.\nToponimo.\nVari studiosi affermano che il nome \"Bo\" deriverebbe da \"Boso\" o \"Bioso\", toponimo quest'ultimo che a fine Ottocento era ancora in uso in Valsesia. Il geografo Giovanni Marinelli, oltre a prendere atto come \"Bioso\" venisse usato in Valsesia per indicare il Monte Rosa nel suo complesso, scrisse che il nome \"\u00ab molto evidentemente corrisponde al Monboso, ricordato, e forse in parte salito da Leonardo da Vinci \u00bb\". Nella citazione leonardesca tale toponimo venne per\u00f2 forse utilizzato dall'autore per riferirsi ai soli contrafforti sud-orientali del Rosa.\nOltre al Bo di Valsesia esiste anche una pi\u00f9 nota \"Cima di Bo\", situata a non molti km di distanza.\nDescrizione.\nLa montagna si trova sulla cresta spartiacque che divide la val Sorba dalla conca di Meggiana, bacini entrambi tributari dal ramo principale della Valsesia. Tale crinale si origina dal Testone delle Tre Alpi, dal quale il Bo \u00e8 separato da un colletto denominato Colma Colora o Bocchetta del Bo (2.023\u00a0m s.l.m.).' \nIl panorama dalla vetta della montagna \u00e8 interessante in particolare verso il Gruppo del Rosa e il solco principale della Valsesia. \nSulla cima, oltre ad una statua della Madonna, si trova il punto geodetico trigonometrico dell'IGM denominato \"Monte Bo di Valsesia\" (cod. 030008).\nAccesso alla cima.\nIl Bo di Valsesia pu\u00f2 essere raggiunto per sentiero a partire dalla strada che collega Piode con l'Alpe Meggiana e che transita per l'Alpe Pizzo.\nSi pu\u00f2 anche salire per l'ampia cresta nord partendo dalla Colma Colora, che a sua volta si pu\u00f2 raggiungere a piedi dall'Alpe Meggiana (segnavia CAI 41a, codice catasto 241a) o dall'alpe Sorbella (segnavia CAI52c, codice catasto252c). La montagna \u00e8 inoltre collegata da un altro sentiero (segnavia n. 44) al Testone delle Tre Alpi, dal quale dista circa mezz'ora di cammino.\nIl Bo \u00e8 anche la meta di un impegnativo itinerario per mountain bike con partenza da Rassa e che transita per l'Alpe Selvaccia."}
{"id": "4675902", "revid": "858648", "url": "https://it.wikipedia.org/wiki?curid=4675902", "title": "Vall\u00e9e d'Aoste (lista elettorale)", "text": ""}
{"id": "4675906", "revid": "86599", "url": "https://it.wikipedia.org/wiki?curid=4675906", "title": "Al-Mahalah", "text": "L'Al-Mahalah \u00e8 un club calcistico libico.\nFondato nel 1977, il club ha vinto due campionati (nel 1998 e nel 1999) e una supercoppa libica nel 1998.\nFino al 2002 il club giocava in massima serie; poi dal 2001-2002 milita in seconda serie.\nI colori sociali della societ\u00e0 sono l'arancio-nero.\nStadio.\nIl club gioca le gare casalinghe al GMR Stadium che contiene 3.000 posti a sedere."}
{"id": "4675907", "revid": "709406", "url": "https://it.wikipedia.org/wiki?curid=4675907", "title": "Acido nitronico", "text": ""}
{"id": "4675910", "revid": "1785288", "url": "https://it.wikipedia.org/wiki?curid=4675910", "title": "McLaren MP4/10", "text": "La McLaren MP4/10 fu la vettura di Formula 1 con la quale la McLaren partecip\u00f2 al campionato del 1995.\nContesto.\nI piloti furono Mika H\u00e4kkinen alla sua seconda stagione e Mark Blundell. La macchina, per alcune gare, fu guidata anche da Nigel Mansell e Jan Magnussen. In realt\u00e0 Mansell avrebbe dovuto essere il pilota ufficiale, ma visti gli scarsi risultati della vettura, la lasci\u00f2 definitivamente dopo due sole gare, dopo aver saltato, tra l'altro, le prime due della stagione.\nLa MP4/10 \u00e8 la prima vettura a montare i motori Mercedes-Benz, dando inizio a una partnership longeva tra la squadra britannica e il motorista tedesco che dur\u00f2 per ben 20 stagioni, sino al termine del 2014, quando la McLaren abbandoner\u00e0 i propulsori della casa di Stoccarda in luogo V6 turbo-ibridi della Honda.\nStesso discorso vale per il fornitore di lubrificanti e benzina, vale a dire Mobil, che diventa nuovo sponsor McLaren al posto di Shell e rimarr\u00e0 tale sino alla fine del 2016, quando l'azienda petrolifera statunitense si accaser\u00e0 alla Red Bull Racing e Castrol diverr\u00e0 nuovo sponsor del team inglese.\nTecnica.\nDa questa stagione inizi\u00f2 la collaborazione con la Mercedes-Benz che divenne fornitrice dei motori della scuderia dopo l'interruzione del deludente rapporto con la Peugeot. Le gomme erano fornite da Goodyear. Durante la stagione furono utilizzate inoltre altre due versioni della vettura: la MP4/10-B e la MP4/10-C. La prima ottenne buoni risultati, la seconda invece, venne accantonata quasi subito.\nIl telaio, costruito con la tecnologia presa in prestito dalla Hercules Aerospace, prevedeva palline di materiale ceramico all'interno delle strutture in carbonio, mentre le sospensioni ricalcano lo schema delle MP4/9, in quelle posteriori i triangoli inferiori passano sopra il profilo estrattore per non disturbare il flusso d'aria che passa sotto.\nPer questo campionato il team britannici ha usato un propulsore Mercedes-Benz F0110D da 3000 cc, dalle dimensioni ridottissime soprattutto nella parte bassa dove si concilia con il fondo scalinato. il motore sviluppato in collaborazione con la Ilmor Engineering Ha una V di 75\u00b0 che gli permette di alloggiare all'interno della V tutti gli accessori pneumatici ed idraulici sia della monoposto che del motore. Il motore gira a 15.600 giri/min ed \u00e8 gestito dal sistema TAG 2.12F. \nAggiornata anche l'aerodinamica: muso alto e stretto e pance si restringono a \"Coca-Cola\" in modo accentuato. Sul cofano motore, dietro lo sfogo della presa d'aria del motore, imposto dal regolamento, \u00e8 piazzato un alettone supplementare per circuiti lenti che funge anche da tappo aerodinamico. Il fondo scocca \u00e8 scalinato. \nLivrea.\nLivrea praticamente invariata anche in quest'occasione, con i classici colori bianco e rosso che rappresenteranno lo sponsor Marlboro sulla McLaren.\nStagione.\nCome nella stagione precedente, il team ebbe numerosi problemi durante tutto il corso della stagione in fatto di affidabilit\u00e0 e competitivit\u00e0, sia con i piloti ufficiali che con i sostituti. La McLaren sal\u00ec solo due volte sul podio, con Hakkinen che centr\u00f2 due secondi posti: uno a Monza e uno a Suzuka. Il finlandese salt\u00f2 tuttavia il Gran Premio del Pacifico per un'appendicite, venendo sostituito dal danese Jan Magnussen, alla prima apparizione in un Gran Premio. Hakkinen sub\u00ec anche un grave infortunio durante le prove dell'ultima gara in Australia, entrando per due giorni in coma. I risultati conseguiti da Hakkinen e Blundell, che andarono a punti solo 10 volte in 17 gare, consentirono alla scuderia di giungere al quarto posto nel campionato costruttori, con 30 punti."}
{"id": "4675912", "revid": "729019", "url": "https://it.wikipedia.org/wiki?curid=4675912", "title": "Fiat APR.2", "text": "Il Fiat APR.2 fu un aereo da trasporto passeggeri bimotore ad ala bassa sviluppato dall'azienda aeronautica italiana Fiat Aviazione negli anni trenta e rimasto allo stadio di prototipo.\nStoria del progetto.\nIl progetto nasce dall'esigenza di dotare la compagnia aerea Avio Linee Italiane (ALI), di propriet\u00e0 del gruppo FIAT, di un nuovo modello.\nCostruito nel 1935, l'APR.2 possedeva un'impostazione moderna, monoplano ad ala bassa a sbalzo dotato di un convenzionale carrello d'atterraggio biciclo, con gli elementi principali retrattili dentro le gondole dei motori, integrato da un ruotino posizionato sotto la coda. Nello scompartimento riservato ai passeggeri si trovavano 12 posti a sedere e, all'inizio del suo utilizzo, operato dalla compagnia Ala Littoria sulla rotta Milano-Torino-Parigi risultava essere il pi\u00f9 veloce aereo di linea al mondo. Ci\u00f2 nonostante venne realizzato in un solo esemplare, tuttavia l'esperienza acquisita nella sua realizzazione verr\u00e0 riutilizzata per lo sviluppo del bombardiere B.R.20."}
{"id": "4675920", "revid": "74801", "url": "https://it.wikipedia.org/wiki?curid=4675920", "title": "Chris Colabello", "text": "Carriera.\nClub.\nNato nel Massachusetts, da bambino Chris si \u00e8 trasferito a Rimini dove il padre Lou Colabello ha giocato per 7 stagioni dal 1977 al 1984 (con la sola eccezione della stagione 1978), vincendo 3 scudetti e una Coppa dei Campioni, mentre la madre \u00e8 riminese. Durante questo periodo lo stesso Chris ha fatto parte della squadra giovanile del Rimini Baseball, conquistando il titolo nazionale nella categoria Ragazzi.\nRientrato negli States con la famiglia, ha terminato gli studi per poi iniziare una lunga parentesi nell'indipendente Can-Am League con i Worcester Tornadoes, squadra con cui gioca dal 2005 al 2011 ad eccezione del periodo ai Nashua Pride nel 2007 nella stessa lega.\nNel 2012 ha militato in Doppio-A con i New Britain Rock Cats, farm team dei Minnesota Twins cos\u00ec come lo sono i Rochester Red Wings, a cui Colabello si \u00e8 aggregato nel 2013, avanzando in Triplo-A.\nIl 22 maggio 2013 i Minnesota Twins hanno promosso Colabello nel loro team di Major League, facendolo debuttare in MLB il giorno stesso a 29 anni sul campo degli Atlanta Braves. Il 26 luglio mette a segno il suo primo fuoricampo in MLB al Safeco Field di Seattle, quando una sua battuta ha deciso al 13\u00ba inning la sfida contro i Mariners. Il 2 settembre segna il primo grand slam in Major League grazie al fuoricampo a basi piene contro gli Houston Astros al 9\u00ba inning. Nell'aprile del 2014, con i suoi 27 punti battuti a casa, ha sorpassato il record di franchigia dei Twins fatto registrare in precedenza da Kirby Puckett per quanto riguarda il numero di RBI realizzati nel singolo mese di aprile. Nei mesi seguenti tuttavia la sua produzione offensiva \u00e8 diminuita, ed \u00e8 stato girato nelle minors tornando ai Rochester Red Wings.\nL'8 dicembre 2014 \u00e8 stato acquisito dai Toronto Blue Jays. Viene aggregato ai Buffalo Bisons in Triplo-A, e nell'aprile 2015 \u00e8 nominato giocatore del mese dell'International League. Il 5 maggio 2015 \u00e8 tornato in MLB chiamato dai Toronto Blue Jays, giocando la prima partita con la maglia della squadra canadese il 29 maggio proprio i Minnesota Twins, gara decisa proprio da un suo fuoricampo da due punti al 9\u00ba inning per il 6-4 finale. Ha terminato quella stagione con le cifre pi\u00f9 alte da lui messe a segno in una stagione in MLB, con una media battuta di 0.321, 107 valide, 15 fuoricampo e 54 punti battuti a casa.\nIl 22 aprile 2016 \u00e8 stato sospeso per 80 partite per essere risultato positivo a uno steroide. Colabello, che nelle prime 10 partite stagionali stava battendo con una media di 0,069 (2 valide su 29), da questo momento non ha pi\u00f9 giocato in MLB.\nIl 20 dicembre 2016 ha firmato un contratto di minor league con i Cleveland Indians, rimanendo per\u00f2 sempre in Triplo-A con i Columbus Clippers fino a quando l'8 luglio 2017 \u00e8 stato rilasciato. Pochi giorni pi\u00f9 tardi ha firmato un altro contratto di minor league, questa volta con i Milwaukee Brewers, giocando anche in questo caso sempre in Triplo-A ma con i Colorado Springs Sky Sox.\nNel 2018 \u00e8 approdato nel campionato italiano avendo firmato con il San Marino Baseball.\nNazionale.\nChris ha esordito con la Nazionale italiana nel 2012 in occasione degli Europei vinti in Olanda. Ha fatto anche parte l'anno successivo alla spedizione azzurra che ha conquistato il 7\u00ba posto al World Baseball Classic 2013"}
{"id": "4675927", "revid": "287204", "url": "https://it.wikipedia.org/wiki?curid=4675927", "title": "Kategoria Superiore 2013-2014", "text": "La Kategoria Superiore 2013-2014 \u00e8 stata la 75\u00aa edizione della massima serie del campionato albanese di calcio. La stagione \u00e8 iniziata il 31 agosto 2013 e si \u00e8 conclusa il 10 maggio 2014. Lo Sk\u00ebnderbeu ha vinto il trofeo per la 5\u00aa volta nella sua storia.\nNovit\u00e0.\nLushnja e Partizani Tirana sono state promosse dalla Kategoria e Par\u00eb, al posto delle retrocesse Shkumbini, Tomori, Luft\u00ebtari e Apolonia Fier.\nRegolamento.\nLa squadra campione \u00e8 ammessa al secondo turno di qualificazione della UEFA Champions League 2014-2015.\nLa seconda e la terza classificata sono ammesse al primo turno di qualificazione della UEFA Europa League 2014-2015.\nLe ultime quattro classificate sono retrocesse direttamente in Kategoria e Par\u00eb."}
{"id": "4675928", "revid": "729019", "url": "https://it.wikipedia.org/wiki?curid=4675928", "title": "Romano R.82", "text": "Il Romano R.82 fu un aereo da addestramento monomotore biposto biplano sviluppato dall'azienda aeronautica francese Chantiers a\u00e9ronavals \u00c9tienne Romano nella prima parte degli anni trenta ed avviato alla produzione dal consorzio Soci\u00e9t\u00e9 nationale des constructions a\u00e9ronautiques du sud-est (SNCASE).\nDestinato al mercato dell'aviazione militare, fu un'evoluzione del precedente R.80 civile da acrobazia aerea, venne adottato nel ruolo di addestratore avanzato ed acrobatico dalle aviazioni militari, Arm\u00e9e de l'air ed A\u00e9ronautique navale, di Francia e della Seconda repubblica spagnola, utilizzato da quest'ultima durante la Guerra civile spagnola nei reparti delle Fuerzas A\u00e9reas de la Rep\u00fablica Espa\u00f1ola.\nStoria del progetto.\nNei primi anni trenta \u00c9tienne Romano, progettista e proprietario dell'azienda che portava il suo nome, decise di sviluppare su iniziativa privata un nuovo modello biposto con capacit\u00e0 acrobatiche destinato al mercato dell'aviazione generale. Il modello, che assunse la designazione Romano R.80, era un velivolo monomotore dall'impostazione classica, realizzato in tecnica mista e caratterizzato dalla velatura biplana, dagli abitacoli aperti in tandem e dal carrello fisso.\nIl prototipo, identificato come Romano R-80.01, venne portato in volo per la prima volta nei primi mesi del 1935, equipaggiato con un motore radiale Lorraine 7Me \"Mizar\" da 240\u00a0hp (179\u00a0kW). In seguito, mantenendo la stessa cellula ed identificato come R-80.2, venne rimotorizzato con un pi\u00f9 potente radiale Salmson 9Aba da 280 hp (209\u00a0kW).\nQuest'ultimo venne quindi equipaggiato con doppi comandi e, indicato come addestratore acrobatico, ridesignato R.82.01. In quest'ultima configurazione venne realizzato in altri due esemplari che furono acquistati da aviatori privati, uno dei quali (F-APEV) fu la famosa aviatrice Melle Lucienne Saby.\nIntanto la Romano condivise le sorti delle aziende di settore francesi che, il 1\u00ba febbraio 1937 come conseguenza della nazionalizzazione, effettiva dal 15 luglio 1937, nella quale vennero coinvolte tutte le aziende aeronautiche francesi ad indirizzo bellico, venne confluita nella SNCASE. Sotto la direzione di Michel D\u00e9troyat ottenne un primo ordine di fornitura per 147 esemplari da parte dell'Arm\u00e9e de l'air, l'aeronautica militare francese. Il modello suscit\u00f2 l'interesse anche dalla Marine nationale, la marina militare francese, che emise un successivo ordine per ulteriori 30 esemplari da destinare principalmente alla Base d'aviation maritime de Fr\u00e9jus-Saint-Rapha\u00ebl per l'addestramento dei piloti dell'A\u00e9ronautique navale, la sua componente aerea. Tutti gli esemplari destinati all'aeronautica riuscirono ad essere consegnati nell'agosto 1939, quelli della marina entro il maggio 1940.\nNel 1938 due esemplari vennero imbarcati e trasportati in Spagna dove entrarono in linea con le Fuerzas A\u00e9reas de la Rep\u00fablica Espa\u00f1ola, l'aeronautica militare della Spagna repubblicana, venendo utilizzati durante la guerra civile contro le forze nazionaliste.\nTecnica.\nIl Romano R.82 era un velivolo realizzato in tecnica mista, dall'impostazione classica, che riproponeva lo schema dei pari ruolo sviluppati nello stesso periodo: monomotore in configurazione traente, biplano, biposto e carrello fisso.\nLa fusoliera, realizzata con una struttura in tubi d'acciaio saldati, era caratterizzata da una coppia di abitacoli aperti posti in tandem, entrambi dotati di parabrezza e di doppi comandi. Posteriormente terminava in un impennaggio classico monoderiva dai piani orizzontali controventati.\nLa configurazione alare era biplana, con l'ala inferiore, posizionata bassa sulla fusoliera, collegata alla superiore, posizionata alta a parasole, tramite una coppia di montanti interalari \"ad N\".\nIl carrello d'atterraggio era un convenzionale triciclo anteriore, costituito dalle due gambe di forza principali ammortizzate poste sotto l'ala inferiore integrate da un ruotino d'appoggio posizionato sotto la coda.\nLa propulsione era affidata ad un motore Salmson 9Aba, un radiale 9 cilindri posti su un'unica fila raffreddato ad aria in grado di erogare, in quella versione, una potenza pari a 280 hp (209 kW), posizionato all'apice anteriore della fusoliera racchiuso da una cappottatura NACA, ed abbinato ad un'elica bipala a passo fisso."}
{"id": "4675929", "revid": "1632387", "url": "https://it.wikipedia.org/wiki?curid=4675929", "title": "Andrea Belotti", "text": "Biografia.\nViene soprannominato \u00ab\"Il Gallo\"\u00bb, aneddoto originato dal cognome di un suo amico d'infanzia, che gli sugger\u00ec di esultare dopo ogni gol mimando una cresta con la mano.\nIl 15 giugno 2017 ha sposato Giorgia Duro, conosciuta durante il suo biennio 2013-2015 da calciatore nel , dalla quale ha avuto una figlia, Vittoria, nata a Torino il 22 febbraio 2021.\nCaratteristiche tecniche.\nIncomincia la carriera alternandosi tra la mediana e la fascia, salvo poi adattarsi a prima punta sotto la guida di Alessio Pala nella \"Primavera\" dell'AlbinoLeffe. Paragonato a Gianluca Vialli per stile di gioco, \u00e8 un talentuoso centravanti, in possesso di un tiro potente con entrambi i piedi e abile nel gioco aereo. Spicca per accelerazione, intelligenza tattica, spirito di sacrificio e fiuto del gol. \u00c8 inoltre dotato di senso acrobatico, tanto da aver segnato alcuni gol in rovesciata.\nCarriera.\nClub.\nAlbinoLeffe.\nDopo aver mosso i primi passi all'oratorio di Gorlago e nella Grumellese, sostiene un provino con l'Atalanta, ma senza successo, cos\u00ec firma con l'AlbinoLeffe, in cui cresce nel settore giovanile.\nNella stagione 2011-2012 viene aggregato alla prima squadra, militante in Serie B. Esordisce tra i professionisti il 10 marzo 2012, a 18 anni, entrando nel secondo tempo della partita Livorno-Albinoleffe (4-1), nella quale realizza anche il suo primo gol in carriera. In quest'annata, che termina con la retrocessione dell'Albinoleffe come ultima in classifica, complessivamente ottiene 8 presenze e realizza 2 reti.\nNella stagione successiva \u00e8 titolare e disputa 31 partite in Lega Pro Prima Divisione, nelle quali segna 12 marcature. A fine anno \u00e8 il calciatore della squadra con pi\u00f9 presenze e con pi\u00f9 goal stagionali.\nPalermo.\nIl 2 settembre 2013, dopo avere esordito con l'AlbinoLeffe al suo primo impegno ufficiale della stagione, ossia il primo turno preliminare di Coppa Italia il precedente 4 agosto, passa in prestito oneroso per 500.000 euro, con diritto di riscatto della met\u00e0 del cartellino fissato a 2,5 milioni di euro, al , in Serie B. Esordisce con i rosanero il 24 settembre, contro il , sostituendo Davide Di Gennaro al 29' della ripresa. Mette a segno la sua prima rete con i siciliani il 5 ottobre, contro il . Il 3 maggio 2014, dopo la vittoria contro il Novara per 1-0 in trasferta, ottiene la promozione in Serie A\u00a0\u2013 con annessa vittoria del torneo cadetto\u00a0\u2013 con cinque giornate di anticipo. Chiude la stagione con 10 gol realizzati in campionato. Il successivo 18 giugno, il Palermo esercita il diritto di riscatto sulla met\u00e0 del cartellino del giocatore, ottenendo un'opzione per il riscatto dell'altra met\u00e0 a 3,5 milioni di euro.\nEsordisce in Serie A il 31 agosto 2014, a 20 anni, entrando al 76' di Palermo-Sampdoria (1-1) della prima giornata di campionato, al posto di Paulo Dybala. Il 12 settembre seguente il cartellino del giocatore viene interamente riscattato dal Palermo. Il 24 settembre, in Napoli-Palermo (3-3) della quarta giornata, gioca per la prima volta da titolare in massima serie, trovando anche le sue prime due reti in carriera in Serie A. Il 13 dicembre entra all'88' di Palermo-Sassuolo e nel tempo di recupero segna il gol del definitivo 2-1, regalando la vittoria e contribuendo al raggiungimento del settimo risultato utile consecutivo dei siciliani (che eguaglia cos\u00ec il record della stagione 2009-2010, che poi sar\u00e0 superato). Viene utilizzato in tutte le 38 partite del campionato, soprattutto a partita in corso, nelle quali realizza 6 goal.\nTorino.\nIl 15 agosto 2015 prende parte al primo impegno stagionale del Palermo: la gara di Coppa Italia 2015-2016 disputata contro l', valevole per il terzo turno preliminare e vinta per 2-1. Due giorni dopo, il 17 agosto, firma a titolo definitivo per il , che paga alla societ\u00e0 siciliana 7,5 milioni di euro per il suo cartellino. Dopo aver realizzato una sola rete nel girone d'andata (apre le marcature in Torino- 2-0, 14\u00aa giornata di Serie A), segna una doppietta nella prima gara del girone di ritorno, contro il , contribuendo alla vittoria per 4-2 in favore dei \"Granata\"; da qui incomincia a segnare con grande regolarit\u00e0, chiudendo la stagione con 12 gol in campionato, eguagliando il primato personale stabilito con l'Albinoleffe.\nIl 28 agosto 2016, alla 2\u00aa giornata del campionato 2016-2017, realizza la sua prima tripletta in Serie A nella vittoria per 5-1 contro il Bologna. Il 5 marzo 2017, in occasione della partita casalinga contro il (in cui peraltro realizza un'altra tripletta, nel giro di soli 7 minuti), incomincia per la prima volta la gara con la fascia di capitano del Torino al braccio. A fine stagione, con 26 gol in 35 partite, registra il proprio record personale di reti in campionato, piazzandosi terzo nella classifica cannonieri del torneo, dietro Edin D\u017eeko della (29) e Dries Mertens del (28).\nNominato capitano in pianta stabile, la stagione successiva \u00e8 vittima di alcuni infortuni e non ripete l\"'exploit\" realizzativo dell'annata precedente, ma tocca comunque la soglia delle 10 reti in campionato.\nI 15 gol realizzati nel campionato 2018-2019 contribuiscono, complice l'esclusione del , al ritorno della squadra granata nelle competizioni UEFA per club e Belotti diventa uno dei pochi giocatori nella storia del Torino capaci di raggiungere il traguardo della doppia cifra in Serie A per almeno 4 stagioni consecutive. Il 12 maggio 2019 segna contro il Sassuolo il secondo gol in rovesciata: giusto l\u2019anno precedente, nel 2018, aveva segnato con la stessa prodezza acrobatica proprio contro il Sassuolo, sempre nella stessa porta avversaria, sotto la curva Primavera e sempre su assist di Lorenzo De Silvestri.\nIl 25 luglio 2019, Belotti esordisce nelle coppe europee, nel secondo turno preliminare di UEFA Europa League contro il Debrecen (3-0), realizzando il gol del provvisorio 1-0 su calcio di rigore. Alla sua prima esperienza nelle coppe continentali, mette a segno 6 gol in altrettante partite, fra cui il doppio confronto del play-off contro il Wolverhampton, che sancisce per\u00f2 l'eliminazione del Torino. Il 16 settembre 2019 segna il parziale 1-1 contro il Lecce in campionato, diventando il 10\u00ba miglior marcatore assoluto della storia del Torino con 78 reti, a cui seguono le doppiette contro il Milan e la Roma. Il 23 giugno 2020, in virt\u00f9 del gol segnato nella partita casalinga con l'Udinese (1-0), raggiunge per la quinta stagione consecutiva la doppia cifra di reti in Serie A. Il 13 luglio realizza un gol nella sconfitta esterna contro l'Inter (1-3) ed eguaglia Pulici e Graziani segnando almeno 15 gol in due stagioni consecutive con il Torino. Va a segno per 7 partite consecutive tra la 27\u00aa e la 33\u00aa giornata e chiude la stagione con 22 gol tra campionato ed Europa League.\nIl 12 dicembre 2020, nella partita di campionato persa 3-2 in casa contro l'Udinese, realizza il gol numero 100 con la maglia del Torino in tutte le competizioni, agganciando Adolfo Baloncieri nella classifica dei marcatori di tutti i tempi dei \"granata\". Superer\u00e0 l'alessandrino appena cinque giorni dopo, mettendo a segno l'unica rete della sua squadra nella sconfitta per 3-1 in casa della Roma. Il 30 gennaio 2021, con la rete segnata alla Fiorentina, Belotti va in doppia cifra in campionato per tutti e sei i campionati disputati in Serie A con la maglia granata: meglio di lui solo Paolo Pulici, in doppia cifra per 7 anni consecutivi fra il 1972 e il 1979. Il 6 febbraio 2021, nella gara di ritorno giocata contro l', si rende protagonista di un bel gesto di fair-play: ammette davanti all'arbitro di non aver subito fallo da parte di Cristian Romero, facendo cos\u00ec togliere l'ammonizione al calciatore in forza ai nerazzurri.\nInizia la stagione 2021-2022 condizionato da problemi fisici, ma il 30 ottobre 2021, grazie al suo sigillo finale nel 3-0 contro la , taglia il traguardo delle 100 realizzazioni in Serie A.\nNazionale.\nNazionali giovanili.\nHa totalizzato 6 presenze con l'Under-19 (con 2 gol) e 9 presenze con l'Under-20 (con 4 reti all'attivo).\nConvocato dal neo CT Luigi Di Biagio, esordisce in nazionale Under-21 il 14 agosto 2013, realizzando anche il suo primo gol nell'amichevole vinta per 4-1 in trasferta contro la Slovacchia. Schierato come centravanti titolare, \u00e8 protagonista nelle qualificazioni all'Europeo Under-21, nelle quali realizza 6 reti. Il 5 settembre 2014 segna la sua prima doppietta con gli \"Azzurrini\", nella partita di qualificazione vinta per 3-2 in casa contro la Serbia. Prende parte all'Europeo Under-21\u00a02015 in Repubblica Ceca, segnando un gol nella terza partita del girone, vinta 3-1 contro l'Inghilterra, ma l'Italia non riesce a superare la fase a gironi.\nNazionale maggiore.\nIl 27 agosto 2016 viene convocato per la prima volta in nazionale maggiore, dal neo CT Gian Piero Ventura, che gi\u00e0 lo aveva allenato al Torino. Esordisce il 1\u00ba settembre 2016, a 22 anni, entrando al posto di \u00c9der nel secondo tempo della partita amichevole persa 3-1 contro la allo Stadio San Nicola di Bari. Il 9 ottobre 2016, alla sua prima partita da titolare, segna il suo primo gol in nazionale nella gara di qualificazione al Mondiale 2018, vinta per 3-2 contro la Macedonia a Skopje. Si ripete il 12 novembre a Vaduz nella vittoriosa trasferta contro il (4-0), nella quale realizza la sua prima doppietta con la maglia azzurra, servendo anche un assist a Ciro Immobile.\nL'11 giugno 2017 va a segno contro il Liechtenstein nella gara di qualificazione terminata 5-0 per l'Italia, siglando la centesima rete in nazionale di un calciatore del Torino. Viene impiegato in nove partite delle qualificazioni al Mondiale 2018, comprese le due partite del play-off contro la Svezia nelle quali l'Italia viene eliminata.\nConfermato nel gruppo azzurro dal CT Roberto Mancini, segna un gol nella sua partita di esordio il 28 maggio 2018 contro l'Arabia Saudita e disputa, da subentrato, le prime due partite della neonata UEFA Nations League. Successivamente accantonato per alcune gare, ritrova spazio nelle convocazioni nel giugno 2019. Il 5 settembre dello stesso anno torna al gol nel successo per 3-1 contro l', in un incontro valido per le qualificazioni all'Europeo 2020. Il 15 ottobre seguente segna una doppietta nella gara contro il Liechtenstein, tornando a realizzare una doppietta tre anni dopo l'unico precedente, sempre contro lo stesso avversario. Conclude le qualificazioni europee con 4 gol in 7 presenze.\nNella successiva fase a gironi della Nations League ottiene 4 presenze e il 18 novembre 2020 realizza una rete nell'ultimo incontro del girone vinto 2-0 in trasferta contro la a Sarajevo; questo risultato qualifica l'Italia alla fase finale della competizione e Belotti, al 10\u00ba gol in azzurro, ritorna a segnare in nazionale dopo 1 anno.\nNel giugno 2021 viene inserito nella lista dei 26 convocati per l'Europeo. Immobile gli viene preferito come centravanti titolare, ma Belotti scende in campo in sei partite della manifestazione e si rende protagonista nella semifinale contro la , realizzando il proprio rigore nella serie dei tiri di rigore che permette all'Italia di accedere alla finale. Nella finale dell'11 luglio a Wembley contro l'Inghilterra, prolungatasi nuovamente ai rigori, si laurea campione d'Europa pur sbagliando il proprio tiro dal dischetto, parato dal portiere inglese Pickford.\nStatistiche.\nPresenze e reti nei club.\n\"Statistiche aggiornate al 27 febbraio 2022.\""}
{"id": "4675934", "revid": "767487", "url": "https://it.wikipedia.org/wiki?curid=4675934", "title": "The Chariot", "text": "I The Chariot sono stati un gruppo musicale statunitense formatosi nel 2003 a Douglasville e scioltosi nel 2013."}
{"id": "4675936", "revid": "767487", "url": "https://it.wikipedia.org/wiki?curid=4675936", "title": "G\u00fcnd\u00fcz K\u0131l\u0131\u00e7", "text": "Nato ad Istanbul nel 1918 in territorio Ottomano, K\u0131l\u0131\u00e7 veste per un decennio, non consecutivo, la divisa del Galatasaray. In mezzo ai due periodi vissuti ad Istanbul una parentesi nella capitale turca con il Demirspor. Nel 1948 partecipa alle Olimpiadi di Londra con la Nazionale turca con la quale totalizza 11 presenze e 5 reti tra il 1948 e il 1953. Dopo i successi vissuti da calciatore K\u0131l\u0131\u00e7 tenta la carriera da allenatore: in quindici anni coglie diversi importanti successi alla guida del Galatasaray, allenando anche la Turchia nel 1954, prima di passare all'Altay per poi chiudere l'esperienza manageriale al Be\u015fikta\u015f. Nel 1980 si spegne a New York e le sue spoglie vengono trasportate ad Istanbul."}
{"id": "4675938", "revid": "481666", "url": "https://it.wikipedia.org/wiki?curid=4675938", "title": "Filmografia di Gilbert M. Anderson", "text": "La seguente \u00e8 la lista dei film di Gilbert M. Anderson."}
{"id": "4675941", "revid": "659058", "url": "https://it.wikipedia.org/wiki?curid=4675941", "title": "Triplo-A", "text": ""}
{"id": "4675943", "revid": "121885679", "url": "https://it.wikipedia.org/wiki?curid=4675943", "title": "Demon core", "text": "Il demon core (tradotto in lingua italiana: \"nucleo del demonio\") era una sfera di plutonio impiegata nelle ricerche sulle armi nucleari condotte presso i laboratori di Los Alamos tra il 1945 e il 1946. La sfera fu utilizzata in diversi esperimenti particolarmente pericolosi volti alla rilevazione sperimentale della massa critica del plutonio e fu protagonista di due distinti incidenti nei quali divenne temporaneamente supercritica, causando la morte per avvelenamento acuto da radiazione di due scienziati. Tali infausti eventi furono all'origine del soprannome. Era costituita da due semisfere di plutonio in fase \u03b4 ricoperte da un rivestimento di circa 0,13\u00a0mm di nichel, per una massa totale di circa 6,2\u00a0kg sotto forma di una sfera del diametro di circa 9\u00a0cm. Il \"demon core\" fu poi impiegato nel nocciolo della bomba atomica usata nel primo dei due test nucleari (denominato \"Able\") dell'operazione Crossroads, presso l'atollo di Bikini.\nPrimo incidente (1945).\nIl 21 agosto 1945 il fisico Harry Daghlian stava conducendo in solitudine un esperimento sulla riflessione neutronica. La sfera era collocata dentro una pila di mattoni riflettenti di carburo di tungsteno da 4,4\u00a0kg, e l'aggiunta di ogni mattone avvicinava il nucleo alla condizione di criticit\u00e0. Mentre stava aggiungendo l'ultimo mattone, per un totale di circa 236\u00a0kg, Daghlian si ferm\u00f2, notando dal contatore geiger che l'aggiunta di altri mattoni avrebbe portato il nucleo in condizione di supercriticit\u00e0. Il mattone gli cadde per\u00f2 accidentalmente sulla pila, facendo diventare il nucleo temporaneamente supercritico, causando l'emissione di un fascio di neutroni. Il fisico rimosse tempestivamente il mattone disassemblando la pila. Nell'incidente ricevette una dose letale di radiazione, che ne provoc\u00f2 la morte per avvelenamento acuto di tipo emopoietico 25 giorni dopo.\nIl soldato Robert J. Hemmerly, una guardia dello \"Special Engineer Detachment\" (SED) che si trovava nel laboratorio al momento dell'incidente con compito di sorveglianza e senza prendere parte all'esperimento, fu esposto a una dose di circa 0,08\u00a0Gy di neutroni e 0,001\u00a0Gy di raggi gamma. Il soldato mor\u00ec di leucemia mieloide acuta nel 1978, all'et\u00e0 di 62 anni (33 anni dopo l'incidente).\nSecondo incidente (1946).\nIl 21 maggio 1946 il fisico Louis Slotin stava conducendo davanti ad altri sei addetti dei laboratori un esperimento per verificare esattamente a quale punto una massa subcritica di materiale fissile veniva resa critica tramite l'uso di riflettori di neutroni. L'esperimento era soprannominato \"solleticare la coda del drago\" (\"tickling the dragon's tail\") per via della sua estrema pericolosit\u00e0. Esso richiedeva infatti che un operatore collocasse due semisfere di berillio (un metallo che riflette i neutroni) intorno al nucleo, abbassando gradualmente la semisfera superiore (che aveva un diametro di circa 23\u00a0cm). Mentre i riflettori venivano avvicinati, l'attivit\u00e0 del nucleo veniva monitorata tramite dei contatori geiger. Le due semisfere non dovevano chiudersi completamente perch\u00e9 ci\u00f2 avrebbe portato il nucleo in condizione di supercriticit\u00e0, con una conseguente violenta emissione di energia. Slotin conduceva l'esperimento con un protocollo insicuro e non approvato, distanziando la semisfera con la punta di un cacciavite, invece di usare gli spessori previsti. Egli aveva gi\u00e0 condotto l'esperimento almeno una dozzina di volte davanti a molti osservatori. Dopo la morte di Daghlian, Enrico Fermi aveva criticato il modo di operare di Slotin, sostenendo che, continuando a lavorare in quel modo, lui e i suoi collaboratori sarebbero morti entro un anno.\nMentre Slotin stava abbassando la semisfera, il cacciavite gli scivol\u00f2 verso l'esterno facendo cadere il riflettore. Il nucleo divenne supercritico, rilasciando istantaneamente una grande quantit\u00e0 di radiazione neutronica, con un bagliore di luce blu (dovuto alla ionizzazione dell'aria) e una vampata di calore percepita dai presenti. Il fisico avvert\u00ec un sapore amaro in bocca e un bruciore alla mano sinistra, ma ebbe la prontezza di allontanare le semisfere, fermando la reazione a catena e salvando le vite degli altri operatori presenti nel laboratorio (anche se \u00e8 attualmente risaputo che il riscaldamento del nucleo e dei riflettori aveva comunque interrotto la condizione di supercriticit\u00e0 nel giro di qualche millisecondo). Inoltre, il corpo di Slotin fece da schermo per alcuni dei presenti. Il fisico fece segnare ai presenti la loro posizione sul pavimento della stanza con dei gessetti per poter calcolare la dose assorbita da ciascuno, in quanto nessuno dei presenti indossava il \"badge\" dosimetro, e lasci\u00f2 l'edificio gi\u00e0 in preda a conati di vomito (primo sintomo di un avvelenamento da radiazione). Nell'incidente ricevette una dose letale di 10\u00a0Gy di neutroni e 1,14\u00a0Gy di raggi gamma in meno di un secondo, che ne provocarono la morte, avvenuta nove giorni dopo, per sindrome acuta da radiazione di tipo gastrointestinale. La persona pi\u00f9 vicina a Slotin, Alvin C. Graves, stava osservando l'esperimento da sopra la spalla del fisico (il cui corpo lo protesse parzialmente), e fu esposto a una dose elevata ma non letale di radiazione (1,66\u00a0Gy di neutroni e 0,26\u00a0Gy di raggi gamma). Graves rimase ricoverato in ospedale per diverse settimane dopo l'incidente a causa dell'avvelenamento da radiazione e sub\u00ec danni neurologici e visivi cronici. Mor\u00ec d'infarto vent'anni pi\u00f9 tardi.\nI presenti nella stanza al momento dell'incidente erano i seguenti:\nAltre due persone colpite dalle radiazioni furono il tecnico Paul Long ed un altro tecnico non identificato, entrambi si trovavano in un'altra zona dell'edificio.\nDopo l'incidente provocato da Slotin, gli esperimenti sulla supercriticit\u00e0 condotti manualmente cessarono, e furono sviluppate da Schreiber, uno dei sopravvissuti, delle macchine a controllo remoto che permettevano di eseguire gli esperimenti mantenendo il personale alla distanza di sicurezza di circa quattrocento metri.\nUtilizzo finale del \"demon core\".\nIl \"demon core \" fu impiegato per realizzare la bomba atomica detonata nel primo test (\"Able\") dell'operazione Crossroads, il 1\u00ba luglio 1946 presso l'atollo di Bikini. L'ordigno liber\u00f2 un'energia di circa 23\u00a0chiloton, simile a quella della bomba \"Fat Man\" (sganciata nel bombardamento nucleare di Nagasaki) e a quella dell'ordigno usato nel successivo test (\"Baker\") della stessa operazione Crossroads."}
{"id": "4675947", "revid": "119507740", "url": "https://it.wikipedia.org/wiki?curid=4675947", "title": "Area dei raduni di Norimberga", "text": "L'Area dei raduni di Norimberga (in tedesco \"Reichsparteitagsgel\u00e4nde\") \u00e8 una zona della citt\u00e0 di Norimberga progettata dall'architetto Albert Speer e parzialmente realizzata tra il 1933 e il 1938, per ospitare i raduni del Partito nazista. I lavori si interruppero a causa dell'entrata in guerra della Germania stessa.\nStoria.\nTra le opere compiute vi \u00e8 il Campo Zeppelin, dalla cui tribuna Hitler teneva i suoi comizi, e il palazzo dei congressi, una sorta di moderno Colosseo progettato da Ludwig e Franz Ruff. Per il raduno del 1934 venne realizzato il Campo Zeppelin, ripreso nel film \"Il trionfo della volont\u00e0\" diretto da Leni Riefenstahl. Realizzato in stile dorico, esso si ispira all'altare di Pergamo in Turchia, da pi\u00f9 di un secolo trasferito al Pergamonmuseum di Berlino, ma ingrandito a una scala enorme.\nNella progettazione dei monumentali edifici di regime, Speer sostenne la teoria del \"valore delle rovine\" (entusiasticamente accolta da Hitler) secondo cui la grandiosit\u00e0 dei nuovi edifici avrebbe lasciato rovine altrettanto grandiose per migliaia di anni a venire, testimoniando la grandezza del Terzo Reich alle generazioni future.\nLa grande strada delle parate, la Gro\u00dfe Stra\u00dfe, progettata per essere lunga 2 km e pavimentata in granito solo per poco pi\u00f9 di 1\u00a0km, non fu mai terminata; venne usata come pista d'atterraggio durante la Seconda Guerra Mondiale.\nDopo la guerra l'area ha subito vari cambiamenti: parte dell'area \u00e8 stata scorporata per edificare edifici residenziali di tipo popolare; la Kongresshalle \u00e8 stata completata ed \u00e8 attualmente adibita a museo, mentre il Campo Zeppelin versa in stato di degrado; il Franken-stadion, ora chiamato Stadion N\u00fcrnberg, \u00e8 stato ristrutturato pi\u00f9 volte e fu usato anche durante i Mondiali di calcio Germania 2006.\nPlanimetria.\nL'\"Area dei raduni di Norimberga\" comprendeva una serie di infrastrutture da edificare su un terreno di 11\u00a0km\u00b2:"}
{"id": "4675950", "revid": "125905169", "url": "https://it.wikipedia.org/wiki?curid=4675950", "title": "Giovanni Di Lorenzo (calciatore)", "text": "Caratteristiche tecniche.\nHa iniziato la propria carriera giocando come attaccante (veniva soprannominato \"Batigol\"), ed \u00e8 stato poi spostato al centro di difesa fino a quando Pasquale Padalino al ha deciso di trasformarlo in un terzino destro. \u00c8 dotato di una buona tecnica di base, coniugata ad una notevole forza e resistenza fisica. Si propone spesso in fase offensiva sulla fascia di sua competenza. Abile nel gioco aereo, si fa valere sui calci piazzati sia in fase difensiva che in fase offensiva.\nCarriera.\nClub.\nEsordio in Serie B con la Reggina, in Lega Pro con Cuneo e Matera.\nCresciuto nella , si trasferisce alla nell'estate del 2009. Con la maglia della squadra calabrese disputa un campionato allievi, vincendo il Torneo Internazionale Sanremo, e due campionati primavera di cui diventa capitano.\nIl 29 maggio 2011, a 17 anni, esordisce in Serie B con la maglia della nella partita giocata in trasferta contro il .\nNella stagione 2012-2013, a 19 anni, viene ceduto in prestito al , in Lega Pro Prima Divisione. Esordisce con la maglia bianco-rossa alla quarta giornata di campionato contro l' e diventando un punto fermo della difesa piemontese. Colleziona 27 presenze in quella stagione disputando un campionato di alto livello, che lo fanno entrare nel giro della Nazionale Under-20 di Luigi Di Biagio con cui disputa il Torneo Quattro Nazioni.\nNell'estate 2013 viene confermato in rosa dalla Reggina e disputa cos\u00ec il campionato di Serie B con la maglia amaranto, collezionando 20 presenze nella stagione che si conclude con la retrocessione della squadra calabrese. Nella stagione 2014-2015 Di Lorenzo rimane alla Reggina e disputa quindi il campionato di Lega Pro.\nDal 2015 al 2017 milita nel collezionando 58 presenze e realizzando 3 reti sempre in Lega Pro.\nEmpoli.\nIl 30 agosto 2017 si trasferisce all' in Serie B, firmando un contratto triennale. Il 23 aprile 2018 sigla la sua prima rete in serie cadetta, nella vittoria per 4-2 sul campo del Frosinone. Di Lorenzo ottiene 36 presenze e vince il campionato con l'Empoli che viene promosso in massima serie.\nIl 19 agosto 2018, a 25 anni, esordisce in Serie A nella vittoria per 2-0 sul Cagliari, squadra contro cui nella partita di ritorno, il 20 gennaio 2019, segna la sua prima rete in massima serie (il punteggio terminer\u00e0 poi 2-2), ripetendosi poi la settimana dopo nella sconfitta interna contro il Genoa per 1-3. Il 3 aprile dello stesso anno sigla la rete del vittorioso scontro per 2-1 in casa proprio contro il Napoli, il club che lo acquister\u00e0 a fine stagione. La sua stagione \u00e8 molto positiva, nonostante la retrocessione dei toscani, e termina con 5 reti in 37 partite.\nNapoli.\nIl 7 giugno 2019 viene acquistato dal a titolo definitivo per 8 milioni di euro firmando un accordo quinquennale. Il successivo 24 agosto, alla 1\u00aa giornata, esordisce in Serie A con la maglia partenopea in -Napoli (3-4). Nella gara successiva, disputata all'Allianz Stadium contro la Juventus, realizza il suo primo gol in maglia azzurra per il momentaneo 3-3, partita terminata sul punteggio di 4-3 in favore dei bianconeri che vincono grazie ad un autogol di Koulibaly all'ultimo. Il seguente 17 settembre esordisce nelle coppe europee, nella partita della fase a gironi di Champions League vinta 2-0 in casa contro il Liverpool campione d'Europa in carica. Viene schierato titolare sia da Ancelotti che da Gattuso che gli subentra come allenatore a dicembre, fornendo buone prestazioni. Il 17 giugno 2020 disputa la finale di Coppa Italia, vinta ai rigori contro la Juventus.\nNazionale.\nNazionali giovanili.\nIl 27 marzo 2013 fa il suo esordio con la nazionale Under-20 di Luigi Di Biagio, nella partita Polonia-Italia (1-3) del Torneo Quattro Nazioni.\nIl 14 agosto 2013 fa il suo esordio con la nazionale Under-21 sotto la guida del neo CT Luigi Di Biagio, nella partita amichevole -Italia (1-4). Successivamente viene impiegato anche nelle prime due partite di qualificazione all'Europeo Under-21, il 5 settembre in casa contro il e il 9 settembre contro .\nNazionale maggiore.\nDopo essere stato convocato il 26 aprile 2019 per uno \"stage\", il 4 ottobre seguente Di Lorenzo riceve la sua prima chiamata in nazionale, da parte del CT Roberto Mancini, in occasione delle gare degli \"Azzurri\" contro e valevoli per le qualificazioni a Euro 2020. Esordisce il 15 ottobre 2019, a 26 anni, giocando come titolare nella partita vinta 5-0 in trasferta contro il Liechtenstein a Vaduz.\nNel giugno 2021 viene inserito nella lista dei 26 convocati per il Campionato europeo. Subentra a Florenzi nella partita inaugurale, vinta per 3-0 contro la Turchia allo Stadio Olimpico di Roma, confermandosi poi come titolare anche nelle partite successive con prestazioni di livello. Si laurea campione d'Europa l'11 luglio 2021 a Wembley, dopo la finale vinta ai rigori contro l'Inghilterra. \nSegna il suo primo gol in azzurro l'8 settembre seguente, nella partita vinta 5-0 contro la Lituania, valida per le qualificazioni al Mondiale 2022. Di seguito, viene inserito tra i 23 convocati per la fase finale della UEFA Nations League, dove l'Italia ottiene il terzo posto.\nStatistiche.\nPresenze e reti nei club.\n\"Statistiche aggiornate al 24 febbraio 2022.\""}
{"id": "4675955", "revid": "125945853", "url": "https://it.wikipedia.org/wiki?curid=4675955", "title": "Stefano Sabelli", "text": "Caratteristiche tecniche.\nNasce come terzino di destra, ma si \u00e8 dimostrato in grado di ricoprire il ruolo di esterno destro in un centrocampo a 4 e in un 3-5-2.\nCarriera.\nClub.\nGli Inizi.\nNel 2005 approda alla Roma. Compie tutta la trafila giovanile nel club giallorosso, vincendo tre scudetti, uno con i Giovanissimi nazionali guidati da Andrea Stramaccioni nella stagione 2007-2008, uno con gli Allievi nazionali (2009-2010) e uno con la Primavera (2010-2011).\nBari e parentesi a Carpi.\nNel luglio 2012 viene ceduto al in prestito con diritto di riscatto della compropriet\u00e0. Esordisce il 25 agosto 2012, nella partita Bari-Cittadella (2-1). Disputa il campionato di Serie B 2012-2013, collezionando 29 presenze.\nNel giugno 2013 il Bari esercita il diritto di riscatto e acquista la met\u00e0 del cartellino del giocatore dalla Roma. Il difensore disputa la stagione 2013-2014 ancora con la maglia del e raggiunge con i \"galletti\" il settimo posto in classifica e l'accesso ai play-off, dove il Bari viene eliminato in semifinale dal ; in stagione colleziona 41 presenze. Allafine della stagione il club pugliese ottiene la propriet\u00e0 del giocatore alle buste, aggiudicandosela per 600 000 euro.\nIl 13 gennaio 2015, nel giorno del suo 22\u00ba compleanno, prolunga il suo contratto con il Bari fino al 30 giugno 2019. Gioca in tutto 31 partite di campionato, piazzandosi 2\u00ba tra i difensori di Serie B secondo una classifica di merito stilata dalla Lega Serie B.\nIl 21 gennaio 2016 il Bari ufficializza la cessione del giocatore al Carpi in prestito oneroso con diritto di riscatto. Il debutto con la nuova squadra (e in Serie A) avviene il 7 febbraio successivo, nella gara interna contro il . Il 16 aprile segna il suo primo gol in Serie A con il Carpi, all'86\u00ba minuto di gioco della partita casalinga contro il . Dopo la retrocessione del Carpi in Serie B, Sabelli torna al Bari.\nDisputa la stagione 2016-2017 con il club pugliese, indossando la maglia numero 23. Nella gara contro l', valida per la 39\u00aa giornata di campionato, subisce un infortunio al legamento crociato anteriore del ginocchio destro che lo costringe a finire anzitempo la stagione.\nBrescia e Empoli.\nNell'estate del 2018 si accasa al Brescia nell'ambito dell'operazione che porta al Bari il difensore Michele Somma. Nella stagione 2018-2019 ottiene con i lombardi la promozione in Serie A, vincendo la Coppa Ali della Vittoria in virt\u00f9 del primo posto in Serie B. Nell'annata seguente disputa da titolare il campionato di Serie A, chiusosi con la retrocessione dei lombardi, e nel 2020-2021 un'altra met\u00e0 di stagione in Serie B.\nIl 19 gennaio 2021 si trasferisce all', in Serie B, a titolo definitivo. Con i toscani vince il campionato cadetto, aggiudicandosi per la seconda volta la Coppa Ali della Vittoria e ottenendo la promozione in Serie A.\nGenoa e ritorno al Brescia.\nNel luglio 2021 passa al Genoa, in Serie A, ma con i liguri trova poco spazio e offre un rendimento al di sotto delle attese, indi per cui il 14 gennaio 2022 fa ritorno al Brescia, in Serie B, con la formula del prestito.\nNazionale.\nHa esordito con la maglia della Nazionale Under-18 il 14 febbraio 2011 contro i pari et\u00e0 della Norvegia. Il 10 ottobre 2012 indossa per la prima volta la maglia della Under-20 nella gara Germania-Italia (4-1).\nIl 5 settembre 2012 esordisce nella Under-21 guidata da Devis Mangia nella partita amichevole Italia-Turchia (2-2). La sua prima gara ufficiale con l'Under-21 \u00e8 quella del 5 settembre 2013 persa 3-1 contro il Belgio.\nPrende parte all'Europeo Under-21 2015 in Repubblica Ceca.\nStatistiche.\nPresenze e reti nei club.\n\"Statistiche aggiornate al 15 gennaio 2022.\""}
{"id": "4675956", "revid": "1573940", "url": "https://it.wikipedia.org/wiki?curid=4675956", "title": "Giovanni Esicasta", "text": "Biografia.\nOriginario di Nicopoli, nel Ponto, dopo la morte dei genitori fond\u00f2 un monastero con alcuni compagni.\nFu eletto vescovo di Colonia, ma pochi anni dopo lasci\u00f2 il governo della sua diocesi e si ritir\u00f2 a Gerusalemme per servire gli anziani ricoverati nell'ospedale di San Giorgio.\nNel 491 fu ammesso come monaco nella Grande Laura di san Saba, presso Betlemme, e nel 509 si ritir\u00f2 in una cella dove visse in silenzio assoluto per tre anni; tenne segreta la sua consacrazione episcopale fino a quando san Saba lo candid\u00f2 al sacerdozio.\nL'agiografo bizantino Cirillo di Scitopoli si considerava suo discepolo e ne scrisse una vita, dando origine al suo culto in Oriente."}
{"id": "4675957", "revid": "767487", "url": "https://it.wikipedia.org/wiki?curid=4675957", "title": "Yurusarezaru mono", "text": "Yurusarezaru mono \u00e8 un film del 2013 scritto e diretto da Lee Sang-il, con protagonista Ken Watanabe. La pellicola \u00e8 il remake del film del 1992 \"Gli spietati\", diretto ed interpretato da Clint Eastwood.\nIl film \u00e8 stato proiettato in anteprima mondiale, fuori concorso, durante la 70\u00aa edizione della Mostra internazionale d'arte cinematografica di Venezia.\nTrama.\nGiappone, inizi del periodo Meiji. Jubee Kamata \u00e8 un samurai ormai ritiratosi a vivere in pace e tranquillit\u00e0 sull'isola di Hokkaid\u014d. Tutto cambia quando Kamata \u00e8 costretto a riprendere in mano le armi per difendere la sua famiglia, mentre in Giappone arriva il cambiamento sociale e culturale dettato dall'Occidente, di cui risente anche il modo di fare guerra giapponese.\nProduzione.\nLe riprese si svolgono tra i mesi di settembre e novembre 2012, e vengono effettuate esclusivamente sull'isola di Hokkaid\u014d.\nDistribuzione.\nIl primo trailer del film viene diffuso online il 15 luglio 2013.\nLa pellicola \u00e8 stata proiettata in anteprima mondiale, fuori concorso, durante la 70\u00aa edizione della Mostra internazionale d'arte cinematografica di Venezia il 5 settembre 2013, e successivamente viene proiettata al Toronto International Film Festival.\nIl film \u00e8 entrato nel circuito delle sale cinematografiche giapponesi a partire dal 13 settembre 2013."}
{"id": "4675958", "revid": "765341", "url": "https://it.wikipedia.org/wiki?curid=4675958", "title": "Schaal Sels 2013", "text": "La Schaal Sels 2013, ottantottesima edizione della corsa e valida come evento dell'UCI Europe Tour 2013 categoria 1.1, si svolse il 1\u00ba settembre 2013 su un percorso di 200,5\u00a0km. Fu vinta dal belga Pieter Jacobs, che concluse la gara in 4h33'01\", alla media di 44,06\u00a0km/h.\nAl traguardo 62 ciclisti portarono a termine la gara."}
{"id": "4675961", "revid": "2044650", "url": "https://it.wikipedia.org/wiki?curid=4675961", "title": "Riccardo Improta", "text": "Biografia.\nDopo Umberto (1984) e Giancarlo (1987) \u00e8 l'ultimo di tre fratelli, tutti calciatori.\nCarriera.\nClub.\nEsordi con il Lanciano.\nInizia a giocare a calcio con una squadra dilettantistica della sua citt\u00e0, la Puteolana 1909, da non confondere con la storica Puteolana.\nNel 2010 viene acquistato dal Lanciano, club di Lega Pro Prima Divisione che lo inserisce subito in prima squadra nonostante la giovane et\u00e0. Esordisce tra i professionisti il 1\u00ba maggio 2011 nella partita Lucchese-Lanciano (2-0). La stagione successiva, sempre al Lanciano, colleziona 10 presenze e segna due gol, il primo dei quali lo realizza il 4 settembre 2011 contro il .\nGenoa e prestito alla Juve Stabia.\nRimane solo la prima parte di stagione al Lanciano, in quanto nel gennaio 2012 viene acquistato dal Genoa. Con la Primavera del club ligure disputa la seconda parte di stagione, con la quale partecipa al Torneo di Viareggio dove segna 6 reti laureandosi capocannoniere della competizione.\nNell'agosto 2012 viene acquistato a titolo temporaneo dalla Juve Stabia, in serie B. Esordisce con la maglia delle \"vespe\" il 1\u00ba settembre 2012 nella partita Brescia-Juve Stabia (2-0). Il 15 settembre seguente mette a segno il suo primo gol in B nella gara Novara-Juve Stabia (1-1). Durante tutto il campionato colleziona 27 presenze realizzando 6 gol.\nChievo e prestito al Padova.\nNel luglio 2013 passa dal Genoa al Chievo in prestito con diritto di riscatto della met\u00e0. Esordisce con la maglia clivense il 17 agosto 2013 nella partita Chievo- (2-0), valida per il terzo turno di Coppa Italia. Esordisce invece in serie A con la maglia giallo-blu il 31 agosto seguente in Chievo-Napoli (2-4).\nRiscattata la met\u00e0 del cartellino da parte del Chievo, ma trovando poco spazio nella formazione veronese, durante la sessione di mercato invernale Improta si trasferisce al Padova in Serie B sempre con la formula del prestito.\nPrestito al Bologna.\nIl 20 giugno 2014 il Genoa riscatta l'intero cartellino dal Chievo Verona. Il 1\u00ba settembre successivo il Bologna ufficializza il suo trasferimento a titolo temporaneo. Segna il suo primo gol in maglia rossobl\u00f9 contro la Pro Vercelli.\nPrestiti a Cesena, Salernitana e Bari.\nIl 18 luglio 2015 viene ceduto in prestito con diritto di riscatto e controriscatto al . Rimedia un brutto infortunio durante il precampionato che lo tiene lontano dai campi per oltre sette mesi. Alla fine della stagione conta solamente due presenze per un totale di 4 minuti giocati.\nIl 19 agosto 2016 passa con la stessa formula alla Salernitana.\nL'11 luglio 2017, il comunica attraverso il proprio sito ufficiale di aver acquistato in prestito le prestazioni del giocatore. L'esordio in campionato e il primo gol con i biancorossi avvengono alla prima giornata nella partita vinta 3-0 contro il .\nBenevento.\nIl 1\u00ba luglio del 2018 viene acquistato dal Benevento. Sigla il suo primo gol con la maglia giallorossa nella partita di Coppa Italia contro l'Imolese. Nella stagione 2019-2020 raggiunge con le streghe la promozione in Serie A, segnando la sua prima rete nella massima serie all\u2019ottava giornata in trasferta contro la Fiorentina, segnando lo 0-1 finale.\nNazionale.\nDopo aver giocato con la Nazionale Under-19 e l'Under-20, il 14 agosto 2013 esordisce con la Nazionale Under-21 sotto la guida di Luigi Di Biagio nella partita amichevole Slovacchia-Italia (1-4), in cui mette anche a segno un gol. La prima partita ufficiale con l'Under-21 \u00e8 quella di qualificazione agli Europei Under-21 del 2015 persa per 3-1 in casa contro il e disputata il 5 settembre 2013.\nStatistiche.\nPresenze e reti nei club.\n\"Statistiche aggiornate al 20 febbraio 2022.\""}
{"id": "4675964", "revid": "767487", "url": "https://it.wikipedia.org/wiki?curid=4675964", "title": "\u00d6ner K\u0131l\u0131\u00e7", "text": "Carriera.\nA 23 anni arriva alla prima squadra del Galatasaray, societ\u00e0 nella quale rimane fino al 1984. Passato al Denizlispor, coi quali rischia la retrocessione in seconda divisione, nella stagione seguente K\u0131l\u0131\u00e7 approda al Kayserispor dove non riesce a salvare la societ\u00e0 dalla retrocessione. Nel 1986, ritornato ad Istanbul, sponda giallorossa, conquista il suo primo titolo turco, decidendo di concludere la carriera professionistica.\nNel 1977 esordisce nella Nazionale turca e a 26 anni gioca la sua seconda e ultima partita."}
{"id": "4675969", "revid": "198277", "url": "https://it.wikipedia.org/wiki?curid=4675969", "title": "Matteo Liviero", "text": "Carriera.\nClub.\nIl 4 novembre 2010 esordisce con la maglia della Juventus giocando la partita di Europa League pareggiata per 0-0 contro il Salisburgo.\nDopo aver giocato per due stagioni con la Primavera bianconera, nell'agosto 2012 viene ceduto in prestito al Perugia, con cui disputa il campionato di Lega Pro Prima Divisione. Esordisce con la squadra umbra il 3 settembre 2012 contro il Benevento. Colleziona in tutto 20 presenze in campionato e una durante i play-off. In questa stagione, durante la partita Pisa-Perugia del 29 settembre, al 60' subisce una botta che mette al rischio la funzionalit\u00e0 del rene sinistro e, di conseguenza, la carriera: operato, il rene viene salvato e riprende l'attivit\u00e0 tre mesi dopo.\nIl 12 luglio 2013 passa dalla Juventus al Carpi, societ\u00e0 neopromossa in Serie B, in prestito con diritto di riscatto della met\u00e0 del cartellino. Il 24 agosto seguente esordisce in Serie B nella partita -Carpi (1-0) subentrando nel secondo tempo. Il 29 luglio 2014 passa alla Pro Vercelli in prestito con diritto di riscatto e controriscatto. Colleziona 13 presenze in serie B col club piemontese.\nIl 26 agosto 2015 viene ceduto in prestito dalla Juventus al Lecce. Il 26 giugno 2016 viene reso ufficiale il ritorno di Matteo Liviero alla Juve Stabia con la formula del prestito secco. Dopo qualche mese passato da svincolato, il 9 gennaio 2018 viene tesserato dal Cittadella.\nViene risvincolato il primo luglio 2018 e, nel mercato di gennaio successivo, si accasa all'Alma Juventus Fano 1906. Nell'estate del 2019 si accasa al L.R. Vicenza Virtus\nNazionale.\nIl 26 ottobre 2009 ha esordito con la maglia della Nazionale Under-17 contro i pari et\u00e0 della Grecia. Dopo aver fatto tutta la trafila delle altre Nazionali giovanili, con la Nazionale Under-21 gioca la partita di qualificazione agli Europei Under-21 del 2015 persa per 3-1 in casa contro il e disputata il 5 settembre 2013.\nStatistiche.\nPresenze e reti nei club.\n\"Statistiche aggiornate al 6 novembre 2019.\""}
{"id": "4675971", "revid": "2171393", "url": "https://it.wikipedia.org/wiki?curid=4675971", "title": "Diritti LGBT in Siria", "text": "I diritti delle persone lesbiche, gay, bisessuali e transgender (LGBT) in Siria sono molto spesso ostacolati; pertanto, per queste persone la vita risulta pi\u00f9 difficile rispetto agli altri cittadini. Infatti, i rapporti sessuali tra persone dello stesso sesso sono illegali e lo stesso governo non permette che esistano associazioni che difendano i diritti LGBT. A ci\u00f2 si aggiunge la cultura della popolazione locale, i cui costumi vedono nell'omosessualit\u00e0 il simbolo della decadenza e dell'immoralit\u00e0, cos\u00ec come anche nel crossdressing.\nLeggi contro le persone omosessuali.\nL'Articolo 520 del Codice Penale del 1949 proibisce le relazioni omosessuali, definendole \"relazioni carnali contro l'ordine della natura\", e prevede almeno tre anni di reclusione in caso di contravvenzione.\nNon si conosce, tuttavia, la frequenza con cui tale legge viene effettivamente applicata, sebbene ci siano state recenti denunce su un possibile giro di vite da parte del governo. Nel 2010, le autorit\u00e0 siriane hanno effettuato alcuni blitz in ben quattro feste private gay tra marzo e aprile, arrestando pi\u00f9 di 25 uomini solo durante l'ultima irruzione. Contro di essi sono state poi formulate ufficialmente delle accuse, tra cui due erano le pi\u00f9 frequenti: la prima era di \"aver partecipato ad atti omosessuali\", l'altra era di aver comprato o consumato droghe illegali. Qualcuno degli uomini \u00e8 stato invece accusato pi\u00f9 genericamente di \"aver organizzato feste oscene, facilitando il commercio della droga ed incoraggiando atti omosessuali\". Molti uomini arrestati erano in realt\u00e0 ad una festa gay per la prima volta nella loro vita, mentre tutti sono ancora sotto la custodia della polizia perch\u00e9 le loro famiglie si rifiutano di garantire per loro e addirittura di andarli a visitare.\nIl fatto che la polizia siriana li abbia accusati di omosessualit\u00e0 \u00e8 sufficiente per metterli in una situazione di pericolo con i loro familiari e i loro vicini anche se poi non sono stati riconosciuti come colpevoli. Questo avviene a causa del fatto che la pratica del delitto d'onore \u00e8 diffusa, e non \u00e8 riservata alle sole donne eterosessuali. La violenza, anche da parte della polizia, pu\u00f2 sfociare addirittura in omicidio se si ritiene che una persona LGBT stia portando disonore alla famiglia e/o alla comunit\u00e0.\nLeggi contro le persone transessuali.\nNel 2004, una donna di nome Hiba rivel\u00f2 di aver ottenuto il permesso di cambiare sesso. La cosa provoc\u00f2 indignazione nel paese e per lei furono chieste pesanti condanne, ma fu salvata da un chierico. Il clima nei confronti delle persone transessuali \u00e8 comunque molto ostile, cos\u00ec come per gli omosessuali.\nCondizioni di vita.\nLe abitudini e i costumi prevalenti nella societ\u00e0 sono dovuti al fatto che la maggior parte dei siriani \u00e8 di religione musulmana, ed \u00e8 quindi stata cresciuta nella convinzione che l'omosessualit\u00e0 sia un grave peccato, che pu\u00f2 portare vergogna e disonore all'intera famiglia. Pertanto la politica tende a riflettere nelle leggi questa convinzione.\nLa Costituzione Siriana (rinnovata nel 2012 tramite referendum) afferma che l'Islam \u00e8 la religione di Stato, e quindi le leggi devono ispirarsi ad essa. L'orientamento sessuale e l'identit\u00e0 di genere non sono elencate tra le categorie protette dalle discriminazioni, e fino ad ora non \u00e8 mai stata fatta alcuna proposta per affrontare il tema.\nDi fatto, quindi, per la legislazione nazionale l'omosessualit\u00e0 \u00e8 un crimine, anche se praticata tra adulti consenzienti. Inoltre, la legge conferisce alle autorit\u00e0 siriane, cio\u00e8 ai servizi segreti, un ampio potere discrezionale per detenere e addirittura molestare chiunque possa essere considerato una minaccia per l'ordine pubblico, per la morale o per la sicurezza nazionale.\nIl voto dell'UNHCR.\nNel 2003, la Siria vot\u00f2 per posticipare una risoluzione dell'ONU nel Consiglio per i diritti umani delle Nazioni Unite che era volta a salvaguardare i diritti LGBT. Il voto termin\u00f2 24 a 17 e quindi la risoluzione fu respinta, soprattutto grazie all'alleanza in extremis tra cinque paesi musulmani fortemente contrari, tra cui il Pakistan, l'Egitto, la Libia, l'Arabia Saudita e la Malaysia.\nTali paesi infatti tardarono di proposito il proprio voto al fine di bloccare il procedimento e proposero degli emendamenti volti ad eliminare proprio la proibizione della discriminazione basata sull'orientamento sessuale, svuotando di fatto il provvedimento di ogni significato. La risoluzione fu presentata dal Brasile con il supporto di 19 dei 53 paesi membri del Consiglio per i diritti umani delle Nazioni Unite a Ginevra. Il paese sudamericano invit\u00f2 gli stati membri a promuovere e proteggere \"i diritti umani di tutte le persone, indipendentemente dal loro orientamento sessuale\".\nLa battaglia contro l'AIDS-HIV.\nIl primo caso noto di HIV risale al 1987, e tutti i tentativi di combattere l'HIV-AIDS in Siria sono stati condotti dalle ONG.\nNel 2005, il Ministro per gli Affari Religiosi afferm\u00f2 pubblicamente che l'HIV-AIDS era una punizione divina per le persone che praticavano la fornicazione e l'omosessualit\u00e0. Nello stesso anno, il Ministro della Salute afferm\u00f2 che solo 369 persone in Siria erano infettate dall'HIV e che il governo offriva loro \"nuove medicine per combattere liberamente questa malattia\". Tuttavia, le ONG stimano che in realt\u00e0 il numero di malati sia almeno il quintuplo di quello annunciato dal ministro mentre l'ONU ha sanzionato il governo a causa delle misure inefficaci adottate.\nIl governo, oltre a tollerare il lavoro delle ONG, si \u00e8 adoperato per costruire alcune cliniche di volontari per effettuare esami sull'HIV-AIDS, nelle quali distribuisce opuscoli informativi, ma al di fuori di queste cliniche non \u00e8 condotta alcuna campagna di educazione sul tema, specialmente per le persone LGBT. Una campagna per\u00f2 \u00e8 stata lanciata nella scuola secondaria."}
{"id": "4675975", "revid": "1926649", "url": "https://it.wikipedia.org/wiki?curid=4675975", "title": "Leonardo Gatto", "text": "Biografia.\n\u00c8 il fratello maggiore di Massimiliano, a sua volta calciatore.\nCarriera.\nClub.\nNel luglio 2011 viene ceduto in prestito dalla Primavera dell' al , club con cui disputa in Lega Pro Prima Divisione. La stagione successiva rimane in Toscana con il Pisa. Segna 4 gol in 21 presenze di campionato (il primo dei quali lo realizza il 2 dicembre 2012 in -Pisa 2-2) e 2 gol in 4 presenze nei play-off.\nNella stagione 2013-2014 passa in prestito dall'Atalanta alla , con cui esordisce in Serie B il 24 agosto 2013 nella partita Brescia-Lanciano (2-2). Il 15 marzo 2014 realizza il suo primo gol in Serie B, l' 1-0 nella partita vinta per 2-1 in casa contro il . Rimane al Lanciano anche durante la stagione 2014-2015, sempre in Serie B.\nNell'estate del 2015 dopo due anni lascia la squadra abruzzese e viene ceduto in prestito al , sempre nella serie cadetta; qui, segna 2 reti in 3 presenze in Coppa Italia e 2 reti in 23 presenze in campionato; nella sessione invernale di calciomercato lascia il Vicenza per passare (sempre in prestito) alla . Gioca la sua prima partita con i campani subentrando dalla panchina il 6 febbraio in Salernitana-Pescara (2-2).\nIl 20 luglio 2016, viene ceduto a titolo temporaneo dall'Atalanta all', squadra che milita in Serie B, fino al 30 giugno 2017; segna 4 gol in 33 partite di campionato. In estate torna alla Salernitana a titolo definitivo e in sei mesi segna un gol in 12 partite.\nIl 10 gennaio 2018 viene ceduto alla ritrovando Alfredo Aglietti, suo allenatore all'Ascoli; colleziona 17 presenze e 2 gol con la squadra ligure che retrocede in C. In estate viene ceduto in prestito alla dove gioca il fratello. Tornato per fine prestito all\u2019Entella che \u00e8 risalita nel frattempo in B, nel luglio 2019 prende parte al ritiro di Sappada. L\u20198 agosto viene ceduto in prestito con obbligo di riscatto alla Triestina.\nNel gennaio del 2021 torna alla Pro Vercelli in prestito. A fine stagione rientra alla Triestina giocando una partita di Coppa Italia e una di campionato. Infine il 31 agosto dello stesso anno viene acquistato a titolo definitivo dal club piemontese.\nNazionale.\nCon la nazionale Under-21, dopo l'esordio assoluto avvenuto il 14 agosto 2013 in amichevole contro la Slovacchia (vittoria azzurra per 4-1), il 5 settembre seguente gioca la partita di qualificazione agli Europei Under-21 del 2015 persa per 3-1 in casa contro il .\nStatistiche.\nPresenze e reti nei club.\n\"Statistiche aggiornate al 31 gennaio 2020.\""}
{"id": "4675976", "revid": "716642", "url": "https://it.wikipedia.org/wiki?curid=4675976", "title": "Salvatore Molina", "text": "Caratteristiche tecniche.\n\u00c8 un'ala destra, che pu\u00f2 agire anche sulla fascia opposta e da esterno di centrocampo, fa della progressione, del dribbling e del cross le sue armi migliori. Nel corso della carriera, ha comunque saputo adattarsi a ruoli meno congeniali, imparando anche a difendere in fase di non possesso e ripartire in velocit\u00e0, nella stagione 2018/2019, con l'avvento dell'allenatore Giovanni Stroppa, ha arretrato il suo raggio d'azione giocando spesso come centrocampista centrale, oltre che da esterno tutta fascia con la difesa a 3 dietro.\nCarriera.\nClub.\nPrestiti a Foggia, Barletta e Modena.\nCresciuto nelle giovanili dell'Atalanta, viene prestato al per la stagione 2011-2012. La stagione seguente viene prestato al sempre in Lega Pro Prima Divisione, con cui si salva ai play-out e chiude la stagione come calciatore pi\u00f9 presente, con 31 partite totali e due reti.\nNella stagione 2013-2014 viene ceduto in prestito al in Serie B. Si rende quindi protagonista di una buona stagione, durante la quale scende in campo 36 volte realizzando 4 reti, tanto che al termine del campionato la societ\u00e0 emiliana esercita a proprio favore il diritto di riscatto, seguito dal controriscatto della societ\u00e0 bergamasca. Il 21 settembre 2014 esordisce in Serie A in Atalanta-Fiorentina (0-1). Gioca 4 partite coi bergamaschi prima di lasciare il club a gennaio.\nCarpi.\nIl 30 gennaio 2015 passa in prestito al , con cui vince il campionato di Serie B.\nCesena.\nIl 10 luglio 2015 passa al , in Serie B; nella sessione invernale di calciomercato viene invece girato al Perugia, sempre in Serie B; gioca la sua prima partita con gli umbri il 6 febbraio, nella sfida casalinga pareggiata per 0-0 contro lo Spezia.\nAvellino.\nIl 31 agosto 2016 viene ceduto dagli orobici all', con la formula del prestito secco. La societ\u00e0 bergamasca cede il giocatore nonostante egli si trovi a Villa Stuart a causa di una distonia muscolare. Il centrocampista trascorre l'intero girone di andata lontano dai campi di gioco. Visto il mancato recupero dall'infortunio, l'11 gennaio 2017 la societ\u00e0 irpina decide di porre fine in anticipo al prestito.\nIl 2 agosto 2017, ristabilitosi dall'infortunio e dopo aver trascorso quasi l'intero ritiro ancora con gli irpini, si trasferisce nuovamente all'Avellino in prestito dall'Atalanta. Realizza la sua prima rete con gli irpini il 25 novembre 2017 nella sconfitta interna per 1-3 contro il Palermo.\nTrasferimento al Crotone.\nA seguito della mancata iscrizione al campionato di Serie B della societ\u00e0 irpina, l\u20198 agosto 2018 firma un contratto triennale con il , neoretrocesso in Serie B. Segna il suo primo gol con la maglia pitagorica nella partita contro il , giocata il 4 novembre 2018 e finita 1-1.\nDopo avere raggiunto la promozione in Serie A con i pitagorici nel 2020 (contribuendo con ben 11 assist), il 25 ottobre dello stesso anno realizza la sua prima rete in massima serie nella sconfitta per 4-2 contro il .\nMonza.\nIl 5 gennaio 2022 firma per il .\nNazionale.\nCon la nazionale Under-21 gioca la partita di qualificazione agli Europei Under-21 del 2015 persa per 3-1 in casa contro il e disputata il 5 settembre 2013. Fa la sua seconda presenza quattro giorni dopo, entrando al 75' nella partita contro Cipro.\nStatistiche.\nPresenze e reti nei club.\n\"Statistiche aggiornate al 5 gennaio 2022.\" "}
{"id": "4675978", "revid": "599013", "url": "https://it.wikipedia.org/wiki?curid=4675978", "title": "\u00d6mer K\u0131l\u0131\u00e7", "text": "Carriera.\nInizia la carriera da professionista all'Orduspor per poi vestire le maglie di Bursaspor, Dardanelspor e \u015eanl\u0131urfaspor totalizzando 357 presenze e 7 marcature.\nVanta 2 presenze nella Nazionale turca ottenute nel 1995, all'epoca in forza al Bursaspor."}
{"id": "4675983", "revid": "438678", "url": "https://it.wikipedia.org/wiki?curid=4675983", "title": "Libico", "text": ""}
{"id": "4675984", "revid": "1543377", "url": "https://it.wikipedia.org/wiki?curid=4675984", "title": "Baselios Thoma Didymos I", "text": "Biografia.\nNacque il 29 ottobre 1921 a Mavelikkara.\nNel 1966 venne consacrato vescovo il 25 novembre 1966 e divenne Metropolita della diocesi di Malabar\nNell'ottobre 2005 divenne Catholicos d'Oriente, ovvero primate della Chiesa ortodossa siriaca del Malankara, e ricopr\u00ec tale carica al fino al 1\u00ba novembre 2010. \nMor\u00ec in un ospedale di Parumala il 26 maggio 2014, all'et\u00e0 di 94 anni."}
{"id": "4675986", "revid": "438678", "url": "https://it.wikipedia.org/wiki?curid=4675986", "title": "Libica", "text": ""}
{"id": "4675987", "revid": "1543377", "url": "https://it.wikipedia.org/wiki?curid=4675987", "title": "Utilizzatori del Lockheed F-104 Starfighter", "text": "La lista di utilizzatori del Lockheed F-104 Starfighter elenca le nazioni e le loro aeronautiche militari che hanno impiegato il Lockheed F-104 Starfighter, indicando le unit\u00e0 militari aeree dove il velivolo \u00e8 stato in dotazione. Vengono anche riportati i casi di utilizzo da parte di operatori civili.\nUtilizzatori militari.\n\nIl Belgio ha impiegato l'F-104G e il TF-104G. Erano in dotazione a quattro gruppi: 23\u00b0 e 31\u00b0 (caccia-bombardieri), 349\u00b0 e 350\u00b0 (intercettori) e inoltre una unit\u00e0 di conversione operativa (OCU). In totale furono acquistati 101 F-104G costruiti dalla SABCA e 12 TF-104G costruiti dalla Lockheed (un F-104G venne perso in incidente prima della consegna). L'aeronautica militare belga impieg\u00f2 il velivolo dal 14 febbraio 1963 al 19 settembre 1983; degli aerei rimasti, 23 vennero ceduti a Taiwan e 18 alla Turchia. Trentotto F-104G e tre TF-104G sono stati persi in incidenti.\nLa RCAF e pi\u00f9 tardi le Forze canadesi unificate, impiegarono 200 CF-104 costruiti in Canada e 38 addestratori a doppio comando CF-104D (costruiti dalla Lockheed) tra il 1962 e il 1986. I CF-104 erano dotati di avionica aggiuntiva, con un radar warning receiver nella coda e sotto il naso. Le perdite in incidenti furono alte con circa 110 aerei persi in Europa. Fattore importante per questi incidenti fu l'utilizzo intenso, soprattutto a bassa quota per missioni di bombardamento e di ricognizione, inoltre le cattive condizioni meteorologiche hanno contribuito a quasi il 50% delle perdite accidentali. Le cellule avevano una media di 6000 ore di volo, quando gradualmente vennero eliminate, un numero triplo rispetto agli F-104G della Germania. I CF-104 e i CF-104D a fine impiego furono poi ceduti a Danimarca, Norvegia e Turchia.\nTaiwan ha impiegato un totale di 282 velivoli finanziati dal programma di assistenza militare\"Military Assistance Program\" (MAP), un misto di aerei di nuova costruzione e di surplus F-104A,-B,-D,-G,-J,-DJ, RF-104G, e TF -104G. Lo Starfighter \u00e8 stato gradualmente dismesso dal servizio a partire dal 1997.\nLa Danimarca ha inizialmente acquisito 25 Canadair F-104G costruiti su licenza e quattro TF-104G dalla Lockheed nell'ambito del programma di assistenza militare \"Military Assistance Program\"(MAP). Tra il 1972 e il 1974 le forze armate del Canada cedettero ulteriori 15 CF-104 e 7 CF-104D che avevano in esubero. Il totale di Starfighter utilizzati dalla Danimarca fu quindi di 51 prima del loro ritiro nel 1986. Quindici F-104G e tre TF-104G furono ceduti a Taiwan nel 1987.\nLa Germania acquis\u00ec 916 F-104, suddivisi in 749 F/RF-104G, 137 TF-104G e 30 F-104F, e li impieg\u00f2 come costituente principale dell'epoca delle flotte della Luftwaffe e della Marineflieger. Al suo apice a met\u00e0 degli anni settanta, la Luftwaffe schierava cinque stormi cacciabombardieri, due di intercettori e due di ricognizione tattica equipaggiati con F-104. La Marineflieger aveva due ulteriori stormi di F-104 in ruoli di attacco marittimo e ricognizione. L'aviazione navale inizialmente arm\u00f2 gli aerei per il ruolo antinave con i missili AS-30, sostituendoli in seguito con i pi\u00f9 sofisticati AS.34 Kormoran dotati di maggiore raggio d'azione e di capacit\u00e0 \"fire and forget\"\nGli Starfighter tedeschi evidenziarono un tasso di incidenti allarmante, in quanto 292 dei 916 totali si schiant\u00f2, causando la morte di 115 piloti.\nI due stormi operativi con RF-104G vennero in seguito equipaggiati con gli RF-4E Phantom nei primi anni settanta.\nLa Grecia ricevette 45 F104 di nuova costruzione e sei TF-104 in base al programma di assistenza militare \"Military Assistance Program\" (MAP). Questi furono in seguito integrati da Starfighter di seconda mano ceduti da altre forze aeree della NATO, tra cui 79 dalla Germania, sette dai Paesi Bassi e nove dalla Spagna. Lo Starfighter \u00e8 entrato in servizio in Grecia nell'Aprile 1964, equipaggiando due stormi venendo dismesso nel marzo 1993.\nL'F-104 \u00e8 stato un pilastro dell'Aeronautica Militare dai primi anni 1960 fino alla fine del secolo. Il primo volo di un F-104G italiano avvenne il 9 giugno 1962. Si trattava di un aereo costruito dalla Lockheed al quale venne assegnata la matricola militare MM6501. Quattro anni dopo, 22 dicembre 1966, vol\u00f2 il primo esemplare costruito dalla allora capocommessa per il programma \"Starfighter\" italiano, la Fiat aviazione, poi Aeritalia. L'Aeronautica Militare inizialmente acquis\u00ec un totale di 105 F-104G, 24 TF-104G e 20 RF-104G, divenendo operativa con il velivolo nel marzo 1963. La flotta fu in seguito potenziata con l'aggiunta di 205 F-104S di costruzione italiana e sei TF-104G ex-Luftwaffe, portando il numero totale di F-104 in carico a 360. Nel 1986 l'Aeronautica italiana era il maggior utilizzatore mondiale dello \"Starfighter\", avendo undici reparti operativi che lo impiegavano. A tutto il 1997, l'Italia aveva perso 137 aerei (il 38% del totale) sviluppando 928000 ore di volo, con un rapporto quindi di 14,7 aerei ogni 100\u00a0000 ore di volo.\nL'Italia ha radiato i suoi ultimi F-104 dai reparti operativi nel 2004, con l'ultima missione operativa effettuata da 2 aerei del 9\u00ba Stormo il 31 ottobre 2004 con uno \"scramble\" (decollo su allarme per intercettazione) dall'aeroporto di Grazzanise.. Oltre ai due velivoli in missione, si \u00e8 alzata una formazione di 5 velivoli pilotati da ufficiali superiori e generali che ha reso gli onori all'uscita di scena dell'aereo dai ruoli dell'Aeronautica Militare. Contrariamente ai dati iniziali, nell'ultimo anno operativo vi \u00e8 stata una efficienza dell'80% nella disponibilit\u00e0 degli aerei e da vari anni non si erano registrati incidenti operativi con l'F-104. La vita dello Starfighter in Italia \u00e8 durata per quasi un ulteriore anno presso il Reparto Sperimentale di Volo dell'Aeronautica Militare, ove sono stati mantenuti in servizio 4 velivoli (2 biposto e 2 monoposto) per l'addestramento dei piloti collaudatori. L'ultimo volo militare in Italia e nel mondo avvenne il 27 luglio 2005 presso l'aeroporto di Pratica di Mare con un biposto TF-104G.\nReparti dotati di F-104G:\n\nLa JASDF impieg\u00f2 210 caccia da superiorit\u00e0 aerea F-104J e 20 addestratori a doppio comando \"Eiko\"(\"Gloria\"), che furono in servizio dall'ottobre 1962 fino al 1986, lamentando la perdita di solo 3 aerei nel periodo, compresa una collisione in volo. Gli F-104J vennero dati in dotazione a sette gruppi aerei da superiorit\u00e0 aerea: 201, 202, 203, 204, 205, 206, 207. Gli F-104 giapponesi si trovarono nel corso del loro lungo servizio a fronteggiare aerei sovietici che effettuavano missioni di intrusione nello spazio aereo nazionale. Molti degli F104 nipponici furono alla fine convertiti in droni impiegati per l'addestramento al combattimento aria-aria.\nLa Giordania nel 1967 ricevette 29 F-104A e 4 F-104B nel contesto del programma di assistenza militare \"Military Assistance Program\" (MAP). Gli aerei erano sotto il controllo degli Stati Uniti e vennero temporaneamente trasferiti in Turchia durante il periodo della guerra arabo-israeliana dei sei giorni. Rimpiazzati dai Northrop F-5 e i Dassault Mirage F1 nel 1983, i rimanenti vennero lasciati sugli aeroporti come falsi bersagli in caso di bombardamento. Attualmente alcuni sono esposti in scuole o basi militari.\nI Paesi Bassi impiegarono F-104 costruiti in Europa. Ne acquisirono in totale 138 esemplari. Al termine dell'impiego, molti vennero trasferiti alla Turchia.\nLa Norvegia inizialmente acquis\u00ec nel 1963 19 F-104G costruiti dalla Canadair e 4 TF-104G grazie al programma di assistenza militare \"Military Assistance Program\" (MAP). A questi si aggiunsero nel 1974 18 CF-104 e 4 CF-104D in eccedenza dal Canada. Gli F-104 vennero ritirati dal servizio con l'aviazione norvegese nell'inverno del 1982.\nIl Pakistan \u00e8 stato il primo paese non della NATO ad avere in dotazione l'F-104. La flotta arriv\u00f2 a contare un totale di 12 F-104A e 2 F-104B. I primi nove F-104A (identificativi 56-803, 56-804, 56-805, 56-807, 56-868, 56-874, 56-875, 56-877, 56-879) e i due F-104B (identificativi 57-1309, 57-1312) arrivarono in Pakistan secondo alcune fonti il 5 agosto 1961, mentre altre riportano per i primi due l'atterraggio presso la base aerea di Sargodha (oggi Base aerea Mushaf) nel 1962. Un altro F-104A venne consegnato l'8 giugno 1964 (identificativo 56-773) e un altro il 1\u00ba marzo 1965 (identificativo 56-798). Si trattava di velivoli ex-USAF ammodernati con l'adozione del motore J-79-11A pi\u00f9 potente dell'originale e, su richiesta dell'aviazione pachistana, dotati del cannone Gatling Vulcan da 20 millimetri che invece l'USAF aveva fatto rimuovere dai suoi aerei. Questi F-104 avevano un insolito alto rapporto spinta-peso a causa della cellula di tipo pi\u00f9 vecchio e quindi pi\u00f9 leggera, associata a motori pi\u00f9 moderni e di conseguenza pi\u00f9 potenti. L'F-104 \u00e8 stato in servizio in Pakistan per 12 anni assommando un totale di 1690 ore di volo, delle quali 246 ore e 45 minuti effettuate nella Guerra Indo-Pakistan del 1965 e 103 ore e 45 minuti nella guerra Indo-Pakistan del 1971 dopo la quale i cinque F-104 rimasti vennero messi a terra per mancanza di pezzi di ricambio dovuta all'embargo indetto dagli Stati Uniti. Lo Starfighter \u00e8 stato definitivamente radiato dalla linea pachistana nel 1972.\nL'aeronautica militare spagnola ricevette i suoi F-104 in base al programma di assistenza militare \"Military Assistance Program\" (MAP). Nel 1965 le vennero consegnati 18 F-104G costruiti dalla Canadair e tre TF-104G di produzione Lockheed. Nel 1972 questi velivoli furono trasferiti alla Grecia e alla Turchia in quanto rimpiazzati dagli F-4 Phantom. \u00c8 da notare che nessun aereo and\u00f2 perso in incidenti di volo nel corso delle 17000 ore di impiego operativo, sebbene \u00e8 da rimarcare che gli F-104 spagnoli vennero impiegati esclusivamente nel loro ruolo originario di caccia intercettore e prevalentemente in condizioni di bel tempo.\nL'aeronautica militare turca ricevette a partire dal 1963 48 F-104G di nuova costruzione e sei TF-104G da Lockheed e Canadair, grazie ai fondi del programma di assistenza militare \"Military Assistance Program\" (MAP). La Turchia inoltre compr\u00f2 direttamente 40 nuovi intercettori F-104S dalla Fiat negli anni 1974 e 1975. In aggiunta, a similitudine di quanto accadde con la Grecia, i turchi acquisirono un grande numero di Starfighter dismessi da altre nazioni NATO negli anni settanta e ottanta, tra cui 170 aerei dalla Germania, 53 dai Paesi Bassi e 52 dal Canada. In totale, la Turchia prese in carico oltre 400 Starfighter da varie forniture, sebbene in realt\u00e0 molti di questi aerei erano in condizioni di complete knock down, cio\u00e8 insieme di parti disassemblate da utilizzare come ricambi e non aeroplani in grado di volare. Gli F-104 furono ritirati dal servizio in Turchia nel 1995.\nUtilizzatori civili.\nLa NASA impieg\u00f2 11 F-104 di diverse versioni tra il 1956 e il 1994. Gli aerei vennero utilizzati a supporto dei voli dei North American X-15 e degli XB-70 Valkyrie. Furono anche impiegati per l'addestramento degli astronauti nel corso di vari programmi spaziali. Gli F-104 della NASA furono anche impiegati per effettuare attivit\u00e0 di ricerca e acquisire dati su fenomeni aerodinamici che impattano sul pilotaggio, come l'accoppiamento inerziale e il funzionamento di sistemi di controllo come quelli imbarcati sul Lockheed NF-104A e sull'X-15. Le piastrelle termiche protettive dello Space Shuttle vennero sottoposte a prove utilizzando uno Starfighter in un simulatore che ricreava le condizioni di volo attraverso la pioggia. Gli Starfighter della NASA effettuarono molti voli di scorta di aerei sperimentali tra cui i prototipi a corpo portante. Tra gli astronauti celebri, Neil Armstrong era uno dei piloti che volava sugli F-104 NASA.\nAlcuni F-104 con immatricolazione civile sono impiegati dalla Starfighters Inc, con sede a Clearwater, in Florida. Questa impresa privata inizi\u00f2 le attivit\u00e0 restaurando tre Canadair CF-104 Starfighter, rimettendoli in condizioni di volo ed esibendoli in manifestazioni aeree negli Stati Uniti e in Canada. Inizialmente impiegavano un biposto CF-104D con numero di serie 104632 (registrato come N104RB) e due CF-104 monoposto con i numeri di serie 104850 (registrato come N104RD) e 104759 (registrato come N104RN). I velivoli erano stati utilizzati in origine dalla aviazione canadese ed erano poi stati ceduti alla aeronautica militare norvegese, prima di essere importati negli Stati Uniti nei primi anni 1990. Negli ultimi anni l'azienda ha ridotto le apparizioni alle esibizioni aeronautiche, in quanto adesso impiega i velivoli prevalentemente su contratto con il governo statunitense e aziende private, garantendo con gli F-104 elevate prestazioni come aerei per rilievi fotografici al seguito di prototipi di aerei nel corso di prove di volo, simulazione di aerei avversari in esercitazioni militari e simulatori di missili balistici per la valutazione di efficienza dei sistemi di scoperta e contrasto con queste armi.\nNell'estate del 2011 la societ\u00e0 ha acquisito cinque ulteriori velivoli: si tratta di Aeritalia F-104S di produzione italiana, prodotti a fine anni settanta e impiegati dall'Aeronautica Militare. Il costo stimato del restauro di ciascuno dei cinque velivoli \u00e8 di un milione di dollari."}
{"id": "4675988", "revid": "287204", "url": "https://it.wikipedia.org/wiki?curid=4675988", "title": "Eudamida I", "text": "Biografia.\nFiglio di Archidamo III e fratello di Agide III, il suo predecessore, spos\u00f2 Archidamia ed ebbe tre figli: Archidamo IV, il suo successore, Agesistrata, che fu regina di Sparta come moglie di Eudamida II e l'eforo Agesilao.\nGli storici antichi non riportano molte notizie di questo re, tranne il fatto che durante il suo regno vi fu la pace, come testimoniato da Pausania. Plutarco, oltre a una breve citazione nella \"Vita di Agide\", riporta negli \"Apoftegmi spartani\" diversi aforismi attribuiti al re."}
{"id": "4675989", "revid": "599013", "url": "https://it.wikipedia.org/wiki?curid=4675989", "title": "Davide Zappacosta", "text": "Caratteristiche tecniche.\nHa iniziato la carriera giocando da ala, per poi diventare un terzino destro. Giocatore di sacrificio, \u00e8 dotato di buon atletismo e qualit\u00e0. Bravo in dribbling, \u00e8 un buon crossatore ed \u00e8 abile a disorientare gli avversari tramite finte. inoltre possiede buona tecnica di base.\nCarriera.\nClub.\nGli inizi, il passaggio all'Atalanta e gli anni ad Avellino.\nCresciuto nel vivaio del Sora, inizia la sua carriera professionistica con l'Isola Liri, con la quale esordisce a 17 anni in Lega Pro Seconda Divisione ottenendo un totale di 14 presenze e un gol in campionato.\nIn seguito, nel gennaio 2011, viene acquistato dall'Atalanta, con cui gioca per 6 mesi nella squadra Primavera.\nNell'estate 2011, a 19 anni, viene ceduto in compropriet\u00e0 all', con cui milita per due stagioni consecutive in Lega Pro Prima Divisione, vincendo il campionato nella stagione 2012-2013 e la Supercoppa di Lega di Prima Divisione. Dopo la promozione in Serie B decide di tatuarsi la data 5-5-2013. L'anno seguente segna un gol all'esordio in Serie B nella partita vinta 2-1 contro il Novara e si distingue in breve come uno dei migliori esterni del torneo cadetto.\nRitorno all'Atalanta.\nIl 19 giugno 2014 Atalanta ed Avellino rinnovano la compartecipazione per un'altra stagione, con l'accordo che il giocatore vestir\u00e0 la maglia del club bergamasco nella stagione 2014-2015.\nFa il suo esordio in gare ufficiali con la squadra bergamasca il 23 agosto 2014 in Atalanta-Pisa (2-0), partita valida per il terzo turno preliminare di Coppa Italia. \nIl successivo 31 agosto, a 22 anni, fa il suo esordio in Serie A, giocando da titolare nella partita Atalanta-Verona (0-0). Il 6 gennaio 2015 realizza il suo primo gol in Serie A, in Genoa-Atalanta (2-2); si ripete la settimana successiva contro il Chievo a Bergamo.\nChiude la stagione con 3 reti in 29 presenze in Serie A e una presenza in Coppa Italia.\nTorino.\nIl 10 luglio 2015 viene acquisito a titolo definitivo dal Torino, in un'operazione che porta alla squadra piemontese anche il centrocampista Daniele Baselli. Il cartellino del laterale viene valutato 3,5 milioni di euro. Segna il suo primo gol con la maglia granata il 28 ottobre 2015 nel pareggio interno per 3-3 contro il Genoa, e totalizza 25 presenze in campionato a fine stagione.\nNel campionato 2016-2017, complice anche la cessione del compagno Bruno Peres (al quale contendeva la titolarit\u00e0 nella posizione di esterno difensivo destro) alla , si impone come pedina fissa nello scacchiere del nuovo allenatore granata Sini\u0161a Mihajlovi\u0107, venendo regolarmente preferito al neo-acquisto Lorenzo De Silvestri; le buone prestazioni e la continuit\u00e0 di rendimento valgono inoltre al terzino la convocazione in nazionale. Il 23 aprile 2017 segna il suo primo gol stagionale a Verona sul campo del Chievo nella vittoria dei granata per 3-1.\nConclude la sua esperienza in maglia granata, dopo aver collezionato 58 presenze e 2 reti.\nChelsea.\nIl 31 agosto 2017 viene acquistato dal Chelsea per una cifra complessiva di 25 milioni di euro pi\u00f9 bonus. Sotto la direzione dell'allenatore italiano Antonio Conte esordisce in Premier League il 9 settembre seguente, sostituendo Victor Moses al 74' della partita vinta 2-1 contro il Leicester City. Il 12 settembre 2017 bagna con un gol il suo esordio assoluto nelle coppe europee, nella partita della fase a gironi di Champions League contro il (6-0), nella quale realizza il raddoppio dei \"Blues\" con un tiro da lontano; con questa rete, Zappacosta diventa il 100\u00ba calciatore italiano ad andare a segno dall'istituzione della Champions League (escludendo, quindi, il periodo in cui il torneo era denominato \"Coppa dei Campioni\"). Il 30 dicembre realizza la sua prima rete in campionato fissando il definitivo 5-0 nella partita casalinga vinta contro lo . Nella sua prima stagione a Londra ottiene 35 presenze in tutte le competizioni e vince la FA Cup, non venendo per\u00f2 schierato nella finale vinta 1-0 contro il .\nNella seconda stagione ai \"Blues\", Zappacosta trova un altro allenatore italiano, Maurizio Sarri, con il quale riesce ad entrare in sintonia, pur non ricevendo la stessa fiducia sul campo: il terzino italiano viene cos\u00ec relegato prevalentemente alla panchina, pur trovando un discreto impiego in Europa League, competizione nella quale debutta il 20 settembre 2018, disputando per intero il match contro il . Pur non riuscendo a spuntarla sul n\u00e9 in Community Shield n\u00e9 in finale di coppa di lega, il Chelsea riesce ad aggiudicarsi l'Europa League a danno dell', primo trofeo internazionale di Zappacosta.\nPrestiti a Roma e Genoa.\nAll'inizio del terzo anno a Londra, Zappacosta resta ai margini della rosa, a causa delle scelte tattiche del nuovo allenatore, Frank Lampard. Il 21 agosto 2019 viene ceduto in prestito alla . Debutta con i giallorossi il 25 agosto successivo, subentrando a Florenzi nella gara di campionato contro il . Dopo tale presenza, Zappacosta rimedia un crescendo di problemi fisici che culmina con la rottura del legamento crociato, ragion per cui rimane a lungo lontano dal campo: ciononostante, nel gennaio 2020 il prestito del terzino viene rinnovato automaticamente fino a giugno. Proprio a giugno torna in campo in occasione del successo per 2-1 contro la Sampdoria.\nIl 4 agosto 2020 il prestito termina e lui ritorna al Chelsea che il 19 settembre seguente lo cede nuovamente a titolo temporaneo, questa volta al . Segna subito all'esordio nel 4-1 contro il , siglando il 3-1 con un tiro da fuori area. In tutto saranno 4 i gol messi a segno in 25 presenze di campionato.\nSecondo ritorno all'Atalanta.\nIl 24 agosto 2021 viene acquistato a titolo definitivo dall', ritornando cos\u00ec nel club bergamasco a distanza di 6 anni dalla sua cessione al Torino. Quattro giorni dopo fa il suo secondo esordio con la maglia dell'Atalanta entrando nei minuti finali al posto di Joakim M\u00e6hle nella gara pareggiata col Bologna, mentre il 21 settembre successivo trova anche il gol nella partita col Sassuolo, vinta per 2-1. Il 10 febbraio 2022 segna il suo primo gol in Coppa Italia, e pi\u00f9 in generale nelle coppe nazionali, contro la Fiorentina, nei quarti di finale, partita poi persa 2-3 dalla sua squadra.\nNazionale.\nDurante il periodo in Irpinia fa il suo esordio con la nazionale Under-21. Il debutto avviene nella partita di qualificazione agli Europei Under-21 del 2015 giocata a Rieti il 5 settembre 2013 e persa per 3-1 contro il .\nPrende parte all'Europeo Under-21 2015 in Repubblica Ceca, giocando titolare come terzino destro in tutte e tre le partite disputate dall'Italia, eliminata nella fase a gironi.\nNel maggio 2016 riceve la sua prima convocazione in nazionale, per uno stage di preparazione del CT Antonio Conte in vista dell'Europeo 2016. Viene poi inserito nella lista dei 30 giocatori pre-convocati per la manifestazione e infine aggregato ai 23 convocati come riserva, al pari di Rugani e Benassi.\nViene convocato anche dal nuovo CT Gian Piero Ventura ed esordisce in nazionale il 12 novembre 2016, a 24 anni, giocando titolare nella gara per le qualificazioni al Mondiale 2018 contro il Liechtenstein vinta 4-0 a Vaduz.\nStatistiche.\nPresenze e reti nei club.\n\"Statistiche aggiornate al 21 settembre 2021.\""}
{"id": "4675990", "revid": "484362", "url": "https://it.wikipedia.org/wiki?curid=4675990", "title": "Discorso della riscossa", "text": "Il discorso della riscossa (o discorso del Lirico), tenuto il 16 dicembre 1944 a Milano, al Teatro Lirico (il Teatro alla Scala era stato distrutto dai bombardamenti alleati nel 1943), fu l'ultimo grande discorso e insieme l'ultima apparizione pubblica di Benito Mussolini in qualit\u00e0 di capo del governo della Repubblica Sociale Italiana.\nContesto storico.\nL'offensiva alleata era ferma sulla Linea Gotica lungo l'Appennino tosco-emiliano da met\u00e0 novembre, in seguito all'ordine del generale britannico Harold Alexander di sospendere le operazioni sul fronte che si trovava quindi a 300\u00a0km dalla citt\u00e0.\nMussolini, che non teneva un discorso pubblico da poco prima della caduta del fascismo il 25 luglio 1943, arriv\u00f2 da Sal\u00f2 al Lirico alle 11. Accorsero per vederlo 3.000 o 4.000 persone ed erano presenti i gerarchi Alessandro Pavolini, Guido Buffarini Guidi, Renato Ricci, Francesco Maria Barracu e Rodolfo Graziani. L'adunanza non pot\u00e9 tenersi al Teatro della Scala poich\u00e9 quest'ultimo era inagibile a causa dei bombardamenti alleati dell\u2019anno precedente.\nDiscorso e conseguenze.\nLa concione mussolinana fu lunga, aspra e, sotto certi aspetti, sorprendente. Il Duce fece intendere che era possibile arrivare a un compromesso con gli Alleati, accenn\u00f2 all\u2019utilit\u00e0 di gruppi di opposizione, a patto per\u00f2 che agiscano in un'Italia dove i due istituti fondamentali siano la patria repubblicana e la socializzazione economica. Si scagli\u00f2 contro il Re, Badoglio, il \u00abtradimento\u00bb dell\u2019armistizio, la massoneria e le forze plutocratiche accusate di aver scatenato la guerra; giustific\u00f2 il popolo italiano esultante dopo la caduta del fascismo, perch\u00e9 \u00e8 stato ingannato dall\u2019illusione della fine delle sue sofferenze, raggirato da capi vili e fuggiaschi. \nIl discorso del Lirico, in realt\u00e0, fu l\u2019ultimo colpo di coda di un Mussolini stanco, malato e ostaggio dei nazisti; tuttavia, ebbe un certo rilievo sugli organi di informazione: si ricorda, a titolo di esempio, l'entusiastica descrizione che ne fece \"La Stampa\"."}
{"id": "4675994", "revid": "834", "url": "https://it.wikipedia.org/wiki?curid=4675994", "title": "Mouloudia Sportif Populaire de Batna", "text": "Il Mouloudia Sportif Populaire de Batna \u00e8 un club calcistico algerino.\nI colori delle divise sono il rosso blu.\nFino al 2012-2013 il club giocava in massima serie, quando \u00e8 retrocesso in seconda serie.\nIl club ha raggiunto un risultato storico nel 1997 arrivando in finale di Coppa di Algeria."}
{"id": "4675995", "revid": "1169970", "url": "https://it.wikipedia.org/wiki?curid=4675995", "title": "Baselios Mar Thoma Mathews II", "text": "\u00c8 morto il 26 gennaio 2006. Il 28 gennaio \u00e8 stato sepolto nella Mount Horeb Chapel di Sasthamkotta."}
{"id": "4675999", "revid": "2162086", "url": "https://it.wikipedia.org/wiki?curid=4675999", "title": "Jordan Lukaku", "text": "Biografia.\nLukaku nasce ad Anversa, citt\u00e0 nel nord del Belgio. Proviene da una famiglia di calciatori, infatti il padre Roger Lukaku fu un calciatore della nazionale dello Zaire, ma si trasfer\u00ec in Belgio nel corso della sua carriera; anche suo fratello maggiore, Romelu, e suo cugino pi\u00f9 giovane, Boli Bolingoli-Mbombo, sono calciatori.\nCaratteristiche tecniche.\nGioca prevalentemente come terzino sinistro. Molto veloce sulla corsia, all'occorrenza pu\u00f2 ricoprire anche il ruolo di esterno di centrocampo oppure di ala sinistra.\nCarriera.\nClub.\nAnderlecht.\nI suoi inizi calcistici partono tra le giovanili del Wintam, e del , dove rimane per 2 anni, per poi passare all', dove gioca nelle sue giovanili fino al 2011, quando viene promosso in prima squadra. L'esordio tra i professionisti arriva il 21 marzo 2012 in occasione della vittoria casalinga, per 2-1, contro lo , dove disputa circa 35 minuti di gioco. Alla fine della sua 1\u00aa stagione da professionista oltre ad aver totalizzato 6 presenze vince anche il suo 1\u00ba campionato belga.\nNella sua 2\u00aa stagione da professionista non riesce ad ottenere alcuna presenza anche se siede in panchina in qualche partita. A fine stagione comunque, grazie ai suoi compagni, vince la sua 1\u00aa Supercoppa del Belgio e il suo 2\u00ba campionato.\nIl 21 luglio 2013, giocando anche gli ultimi minuti della partita, vince la sua 2\u00aa Supercoppa del Belgio ai danni del che viene battuto per 1-0.\nOstenda.\nIl 27 agosto 2013 passa, a titolo temporaneo, all' con il quale esordisce 4 giorni pi\u00f9 tardi nella trasferta persa, per 1-0 contro il , andando a sostituire il compagno di squadra Jimmy Hempte alla fine del 1\u00ba tempo. A fine stagione totalizza 19 presenze e il club decide di riscattarlo dall'Anderlecht.\nIl 1\u00ba agosto 2015, nella sua 3\u00aa stagione con la squadra dei \"De Kustboys\", mette a segno la sua 1\u00aa rete in carriera in occasione della vittoria casalinga, per 2-1, contro il andando a siglare il momentaneo 2-0. A fine stagione mette insieme un bottino di 34 presenze e 3 reti, statistiche gli permettono di essere osservato da molteplici club europei.\nLazio.\nDopo aver disputato un'ottima stagione ed aver partecipato al Campionato europeo di calcio 2016 in Francia, il 22 luglio 2016 viene acquistato dal club italiano della Lazio, che sborsa una cifra vicina ai 5 milioni di euro per assicurarsi le sue prestazioni sportive, mentre il giovane difensore belga firma un contratto triennale rinnovabile per un ulteriore anno. L'esordio arriva il 21 agosto successivo in occasione della trasferta vinta, per 3-4, contro l'. Il 17 maggio 2017 perde la finale di Coppa Italia, poich\u00e9 la sua squadra viene superata, per 2-0, dalla . La prima stagione in \"biancoceleste\" si conclude con un bottino di 20 presenze.\nIl 13 agosto 2017, in occasione della partita di Supercoppa italiana 2017 contro la Juventus, entra al posto del capitano Senad Luli\u0107 e realizza l'assist decisivo per la rete del 2-3 finale di Alessandro Murgia, che consegna al club \"biancoceleste\" la sua quarta supercoppa nazionale. Il 14 settembre successivo disputa la sua prima partita di Europa League in occasione della trasferta vinta, per 2-3, contro gli olandesi del . Il 23 dicembre invece arriva la prima marcatura con la maglia della Lazio, in occasione della vittoria casalinga, per 4-0, contro il . La stagione si chiude con la vittoria della Supercoppa italiana, 44 presenze e 1 rete.\nIl 15 maggio 2019 vince il suo secondo trofeo in maglia biancoceleste, pur non scendendo in campo, in quanto la Lazio vince la sua settima Coppa Italia, battendo per 2-0 l'Atalanta.\nIl 27 ottobre 2019 entra a partita iniziata contro la dopo mesi a causa dell'infortunio che lo vedeva fuori da gennaio. Mette l'assist decisivo a Ciro Immobile che sigla la vittoria per 1-2 a Firenze.\nAnversa e Vicenza.\nIl 5 ottobre 2020 viene ceduto in prestito all'. A fine stagione torna alla e non scende mai in campo. \nIl 12 gennaio 2022 passa in prestito al , in Serie B. L'esordio arriva il 23 gennaio nel match contro il Cittadella.\nNazionale.\nDopo aver rappresentato il Belgio con le varie rappresentative giovanili, il 10 ottobre 2015 disputa la sua 1\u00aa partita con la maglia della Nazionale maggiore in occasione della partita, valida per le qualificazioni al campionato europeo di calcio 2016, vinta, per 1-4, contro l'Andorra.\nIl 31 maggio 2016 viene selezionato per partecipare al Campionato europeo di calcio 2016 in Francia. L'esordio nel torneo arriva il 1\u00ba luglio successivo in occasione dei quarti di finale persi, per 3-1, contro il Galles dove disputa i primi 75 minuti di gioco prima di essere sostituito dal compagno di squadra Dries Mertens.\nStatistiche.\nPresenze e reti nei club.\n\"Statistiche aggiornate al 1\u00b0 marzo 2022.\""}
{"id": "4676002", "revid": "580", "url": "https://it.wikipedia.org/wiki?curid=4676002", "title": "Rivalutazione dei redditi", "text": "La rivalutazione dei redditi, in Italia, \u00e8 prevista nei sistemi pensionistici senza patrimonio di previdenza che applicano uno schema pensionistico con formula delle rendite predefinita che contempla il metodo di calcolo retributivo.\nNel metodo di calcolo retributivo \u00e8 previsto il calcolo del reddito pensionabile quale media dei redditi di un certo numero di anni.\nPer attualizzare i redditi al momento del raggiungimento dei requisiti per conseguire la pensione di vecchiaia gli stessi vengono moltiplicati per il coefficiente di rivalutazione dei redditi che ha l'effetto di sterilizzare gli effetti dell'inflazione."}
{"id": "4676003", "revid": "2033069", "url": "https://it.wikipedia.org/wiki?curid=4676003", "title": "Tre mogli per un pap\u00e0", "text": "Tre mogli per un pap\u00e0 (\"Trophy Wife\") \u00e8 una sitcom statunitense trasmessa nella stagione televisiva 2013-2014 sulla rete televisiva ABC.\nIn Italia \u00e8 stata trasmessa in prima visione assoluta nel mese di dicembre 2014 su Rai 3 in fascia pre-serale feriale.\nTrama.\nLa serie segue le vicende di Kate, una giovane e attraente donna recentemente sposatasi con Pete, il quale aveva gi\u00e0 tre figli avuti da due diversi matrimoni. La donna, abbandonata una vita di frivolezze e divertimenti, prova quindi ad essere una madre a tempo pieno, costretta anche a gestire le ex mogli del marito, Diane e Jackie.\nProduzione.\nIl network ABC approv\u00f2 la produzione di un episodio pilota per la serie \"Trophy Wife\", ideata da Emily Halpern e Sarah Haskins, nel mese di settembre 2012.\nI produttori della serie ebbero occasione di spiegare come il titolo sia da interpretare ironicamente: la serie non \u00e8 incentrata su una \u00abmoglie trofeo\u00bb, ma su una donna ben diversa da tale stereotipo. Secondo gli autori, la protagonista \u00e8 una donna che vuole essere una buona madre, genuinamente amata dal marito, la quale si ritrova ad affrontare il modo superficiale con cui viene vista dalle persone che non la conoscono. L'autrice Sarah Haskins afferm\u00f2 di essersi ispirata alla sua esperienza personale, essendo stata una quarta moglie molto pi\u00f9 giovane del marito.\nIl casting si svolse nell'autunno 2012; nel mese di settembre fu ingaggiata la protagonista Malin \u00c5kerman, interprete di Kate, mentre nei mesi seguenti furono ingaggiati Bradley Whitford, Marcia Gay Harden, Michaela Watkins, rispettivamente interpreti del marito Pete e delle sue due ex mogli, e Natalie Morales, per il ruolo della sua migliore amica Meg. Bailee Madison, Ryan Scott Lee e Albert Tsai interpretano invece i figli Hillary, Warren e Bert. Per il ruolo di Hillary in origine era stata ingaggiata Gianna LePera, la quale partecip\u00f2 anche alle riprese del pilot, per poi venire per\u00f2 rimpiazzata da Bailee Madison. Fa parte del cast ricorrente anche Phyllis Smith.\nNel mese di maggio 2013 i dirigenti della ABC diedero il via libera alla produzione di una prima stagione, il cui esordio venne programmato per il 24 settembre 2013. Prima del debutto televisivo, l'episodio pilota \u00e8 stato distribuito online attraverso la piattaforma Hulu e altri servizi on demand. A causa degli ascolti non soddisfacenti, la serie non venne rinnovata per una seconda stagione."}
{"id": "4676005", "revid": "62004", "url": "https://it.wikipedia.org/wiki?curid=4676005", "title": "Gran Premio Capodarco 2013", "text": "Il Gran Premio Capodarco 2013, quarantaduesima edizione della corsa e valida come evento dell'UCI Europe Tour 2013 categoria 1.2, si svolse il 16 agosto 2013 su un percorso di 180\u00a0km. Fu vinto dall'italiano Matteo Busato che termin\u00f2 la gara in 4h21'55\", alla media di 41,23\u00a0km/h.\nAl traguardo 72 ciclisti portarono a termine la gara."}
{"id": "4676017", "revid": "92723", "url": "https://it.wikipedia.org/wiki?curid=4676017", "title": "San Guo", "text": "San Guo () \u00e8 una serie televisiva cinese basata sugli eventi del periodo storico dei Tre Regni. La trama prende spunto da alcune grandi opere, principalmente il grande classico di Chen Shou, \"Cronache dei Tre Regni\", e l'altrettanto noto romanzo storico di Luo Guanzhong \"Il romanzo dei tre regni\". Diretta da Gao Xixi, la serie ha sfruttato un budget di oltre 180 milioni di yuan (30 milioni di dollari) ed \u00e8 stata trasmessa in Cina per la prima volta nel maggio del 2010. Ha riscosso un notevole successo sia a livello nazionale che internazionale ed \u00e8 stata trasmessa, oltre che in Cina, in Hong Kong, Malesia e Corea del Sud.\nTrama.\nLe trama (in parte storica, in parte leggendaria e mitologica) ruota intorno alle vicende dei signori feudali e dei loro servitori, impegnati da un lato a sostenere la dinastia Han, regnante ma ormai in declino, e dall'altro a prenderne il posto. La storia segue un'intricata rete di personaggi, ma la linea principale della serie ripercorre le mosse dei tre blocchi di potere sorti dalle ceneri della dinastia Han, che formeranno in seguito i tre stati di Cao Wei, Shu Han e di Wu.\nLa guerra civile dei Turbanti gialli viene annientata, e nell'anno 189 il tirannico Dong Zhou prende il controllo dell'impero, manipolando l'imperatore bambino fino a portare la corte all'esasperazione. Nel frattempo, i guerrieri Liu Bei, Zhang Fei e Guan Yu si uniscono in fratellanza, giurando di dedicare le loro vite a sconfiggere i malvagi e mantenere la pace. A corte intanto, il funzionario Yuan Shao complotta per assassinare l'usurpatore con l'aiuto di Cao Cao, ma questi viene scoperto e inseguito dal figliastro di Dong Zhou, il guerriero pi\u00f9 potente dei regni: Lu Bu. Il magistro Cheng Cong cattura Cao Cao, ma invece che riscuotere la taglia sulla sua testa, decide di aiutarlo nel suo intento: radunare i nobili in tutti i regni per combattere l'usurpatore. Prima che ci\u00f2 possa accadere per\u00f2, durante la loro fuga Cheng Cong \u00e8 trstimone di cosa Cao Cao \u00e8 disposto a compiere pur di raggiungere i suoi obiettivi, e cos\u00ec lo abbandona e si da alla macchia. Mesi dopo, Cao Cao si riunisce alla sua famiglia, e con l'aiuto del padre Cao Song e il fratello Cao Ren riescono a radunare una piccola armata e a convincere il generale Yuan Shao e suo cugino Yuan-Shu a riunire i 18 nobili del regno e a ribellarsi contro l'usurpatore Dong Zhou. Lu Bu, intanto, si innamora della figlia del funzionario Yuan Shao: Diaochan. Il padre della fanciulla, conoscendo l'indole perversa dell'usurpatore, decide di fargliela conoscere cos\u00ec che Lu Bu reagisca. Il nobile Liu bei e i suoi due fratelli d'armi Zhang Fei e Guan Yu si uniscono ai 18 nobili rivelando che Liu Bei \u00e8 di sangue reale, ma si rendono conto ben presto che l'alleanza \u00e8 fragile e il suo leader debole. Zun Lian giunge dal sud per allearsi ai 18, e a questo punto l'usurpatore sposta la corte intera in un'altra citt\u00e0, pi\u00f9 facile da difendere. Nella fuga per\u00f2, il sigillo imperiale viene perduto e poi ritrovato da Zun Lian e i figli Sun Ce e il giovane Sun Quan. Liu Bei e i suoi fratelli abbandonano l'esercito nonostante abbiano combattuto valorosamente, e Cao Cao fa lo stesso quando Yuan Shao e Yuan-Shu non vengono in suo aiuto nel momento del bisogno. Saputo del ritrovamento del sigillo imperiale, col quale Zun Lian pu\u00f2 proclamarsi imperatore, Yuan Shao e Yuan-Shu chiedono a uno dei 18, il vecchio Liu Biao, di assassinare Zun Lian e prendergli il sigillo. I figli di Zun Lian riescono a fuggire col sigillo e a tornare nel sud. La ribellione dei 18 sembra avere fine ma a corte, nel frattempo, il piano di Yuan Shao ha buon fine; la figlia Diaochan viene presa come concubina dall'usurpatore e cos\u00ec, approfittando della sua rabbia, Yuan Shao riesce a convincere Lu Bu, con l'aiuto di Cheng Cong, ad assassinare il suo patrigno e a salvare la fanciulla ed il regno. La vittoria ha vita breve, ed infatti i fratelli di Dong Zhou assaltano la citt\u00e0 per vendicarlo, e nello scontro Yuan Shao perde la vita e Lu Bu \u00e8 costretto a fuggire con Diaochan e Cheng Cong.\nAnni dopo, Zhao Yun si unisce a Liu bei ed i suoi fratelli. I fratelli del defunto usurpatore non riescono a condividere il potere e nel 192 si uccidono a vicenda scatenando il caos nella capitale, dalla quale l'imperatore fugge per poi essere messo in salvo da Cao Cao. Il padre di Cao Cao viene assassinato da un ex turbante giallo, e questo viene usato come scusa da Cao Cao per invadere il regno di Xou, governato dal vecchio Tao Quian. Riconoscendo l'ingiustizia e i piani disonesti di Cao Cao, Liu Bei e i suoi uomini proteggono il regno dichiarando guerra a Cao Cao, che intanto viene nominato primo ministro dall'imperatore bambino. Su letto di morte, Tao Quian dona il suo regno a Liu Bei che viene raggiunto da Lu Bu, Cheng cong e Diachan per allearsi. Cao Cao riesce a convincere Lu Bu a rubare il regno di Xou a Liu Bei, col benestare dell'imperatore, ma Liu Bei non cerca vendetta e cos\u00ec i due nemici di Cao Cao non si combattono come avrebbe voluto. Non avendo pi\u00f9 motivi per far guerra, Cao Cao ordina a Lu Bu e Liu Bei di far guerra a Yuan-shu, che nel frattempo ha usato Sun Ce come suo alleato per conquistare i regni del sud. Cao Cao costringe Liu Bei ad unirsi a lui contro il nemico dell'imperatore, che nel frattempo viene abbandonato da Sun Ce e le sue armate, in cambio del SIGILLO IMPERIALE. Una volta libero dalla presa di Yuan-Shu, Sun Ce torna a sud con l'amico Zhou-Yu e i suoi uomini fidati. Yuan-Shu viene sconfitto, e Cao Cao riesce ad ottenere il sigillo imperiale e a sconfiggere Lu Bu, per poi uccidere Cheng Cong. Diaochan si toglie la vita poco dopo, e alla fine del conflitto, l'imperatore riconosce Liu Bei come suo zio, dopo aver consultato gli alberi genealogici.\nNel 198 Liu Bei ed i suoi uomini scoprono come Cao Cao abbia ottenuto il potere a corte, e su richiesta dell'imperatore stesso, lascia la capitale per unire i nobili di tutti i regni contro il primo ministro Cao Cao. Sun Ce e l'amico Zhou-Yu, nel frattempo, trovano moglie. Insieme i due riescono a unire i popoli del sud sconfiggendo banditi e i pirati, e facendo prosperare le loro terre. Liu Bei si unisce di nuovo a Yuan Shao, ma questi si dimostra un'altra volta un leader debole e non riesce a sconfiggere Cao Cao. I tre fratelli vengono divisi in battaglia; Liu Bei torna da Yuan Shao, Zhang Fei conquista un avamposto di Cao Cao e vi si stabilisce, stessa cosa fa Zhao Yun, mentre Guan Yu viene preso prigioniero da Cao Cao che, riconoscendone il valore, lo costringe a battersi per lui e tenta in tutti i modi di convincerlo ad unirsi al suo esercito. Guan Yu accetta solo per salvare le due mogli del suo sovrano, ma appena viene a sapere che questi \u00e8 vivo lascia Cao Cao con le due donne. Una volta riunite le forze, Liu Bei decide di abbandonare Yuan Shao per unirsi al vecchio Liu Biao. Yuan Shao infatti viene sconfitto in battaglia ripetutamente. \nNel 202 Liu Bei riesce ad allearsi col vecchio Liu Biao, per scoprire che sua moglie complotta ai danni del primogenito di suo marito Liu Qi per cedere il regno al loro figlio appena nato. Riconoscendo in Liu Bei una minaccia, la donna tenta di farlo assassinare, ma Liu Qi riesce a farlo mettere in salvo lontano dalla citt\u00e0. Nel frattempo, Liu Biao muore di vecchiaia e nomina Liu Bei suo successore, facendo s\u00ec che sua moglie tenti nuovamente di ucciderelo. Liu Bei trova, durante la fuga, un abile stratega che lo aiuta nella situazione, ma il primo ministro Cao Cao rapisce sua madre e lo costringe ad abbandonare Liu Bei. Cao Cao dichiara guerra al regno del defunto Liu Biao, e nel frattempo Liu Bei riesce a trovare il maestro del suo ex stratega, un genio militare di nome Kong Ming. Col suo aiuto, le forze di Cao Ren vengono annientate fino a costringerlo a ritirarsi dal fratello nella capitale, che intanto ha iniziato a soffrire di violenti mal di testa. Il figlio, Cao Qi tenta di assisterlo in questi momenti. Sun Ce viene assassinato da dei banditi, ma anzich\u00e9 mettere il figlio al comando dei regni del sud, mette il suo giovane fratello Sun Quan, consigliato e affiancato dall'amico Zhou-Yu. Mentre Liu Qi e Liu Bei rinforzano la loro posizione, Cao Cao capisce che pu\u00f2 unire tutte le sue forze in un unico immenso esercito e dichiarare guerra agli altri regni, cos\u00ec facendo riuscirebbe ad ottenere l'egemonia su tutta la Cina, in un unico conflitto finale.\nNel 208, Liu Bei e i suoi sono costretti a ritirarsi di fronte all'immensa armata di Cao Cao, mettendo in salvo il loro popolo. Capendo di non potercela mai fare da soli, Kong Ming suggerisce un'alleanza coi regni del sud governati dal giovane Sun Quan. Kong Ming riesce dapprima a convincere il vice re Zhou-Yu, e poi anche il sovrano ad unirsi a Liu Bei contro il primo ministro, che nel frattempo ha radunato una flotta e si sta avvicinando lungo il Fiume Giallo. Cao Cao punta anche a prendere la moglie del vice re, Xiao Qiao, essendo stata il suo primo amore. Cao Cao viene respinto prima del suo arrivo grazie all'unione delle strategie di Kong Ming e il vice re Zhou-Yu, e costretto ad accamparsi di fronte alle due piccole armate, alle scogliere rosse. Il clima del sud, non favorevole agli uomini del nord, fa scoppiare un'epidemia nel campo di Cao Cao, che per\u00f2 manda i cadaveri oltre il fiume per diffondere il tifo tra le fila dei due avversari. Liu Bei si ritira strategicamente, su consiglio di Kong Ming e Zhou-Yu, per convincere Cao Cao ad attaccare. Nel frattempo Kong Ming riesce a rubare munizioni al nemico, e Zhou-Yu a convincere Cao Cao che dei suoi generali lo tradivano. In questo modo, il morale nemico \u00e8 basso e chi pu\u00f2 governare la flotta \u00e8 stato giustiziato. Xiao Qiao, convinta di poter mandar via il primo ministro se si unisce a lui, tenta di convincerlo ma viene fatta prigioniera. La donna riesce a peggiorare i mal di testa di Cao Cao preparandogli del t\u00e8 in modo errato. Il momento \u00e8 propizio, e Zhou-Yu incendia la flotta nemica uccidendo centinaia di migliaia di soldati del nord. Liu Bei e i suoi uomini infine attaccano il campo nemico riducendolo in rovina ed annientando completamente l'esercito. Cao Cao, confuso e frastornato dai mal di testa, si ritira lasciando che il fratello Cao Ren gli copra la fuga. In seguito, Zhou-Yu sconfigge nuovamente Cao Ren costringendo anch'egli alla fuga. Il nord \u00e8 sconfitto, il primo ministro ha perso tutto e i regni del sud sono in pace.\nColonne sonore.\nLa composizione \u00e8 affidata a Zhao Jiping. La sigla d'apertura \u00e8 \"Huanwo Yige Taiping Tianxia\" (\u8fd8\u6211\u4e00\u4e2a\u592a\u5e73\u5929\u4e0b) cantata da Liao Changyong, mentre quelle finali, \"Tiandi Mang Cangcang\" (\u5929\u5730\u83bd\u82cd\u82cd) e \"Yingxiong Laiwang Tiandijian\" (\u82f1\u96c4\u5f80\u6765\u5929\u5730\u95f4) sono eseguite rispettivamente da Tang Can e da Tan Jing.\nProduzione.\nLe riprese di \"San Guo\" sono iniziate nel giugno del 2009 e terminate nel marzo 2010, con un budget di oltre 180 milioni di yuan."}
{"id": "4676018", "revid": "104458", "url": "https://it.wikipedia.org/wiki?curid=4676018", "title": "Kinh\u00fctte", "text": "La Kinh\u00fctte (2.584 ) \u00e8 un rifugio alpino del Massiccio del Mischabel (Alpi Pennine) situato nella Mattertal (Canton Vallese).\nCaratteristiche.\nIl rifugio \u00e8 collocato su uno sperone roccioso della cresta sud-est del Grabenhorn, montagna che \u00e8 collocata lungo la cresta che dal Dom scende verso ovest.\n\u00c8 stato ricostruito nel 2001 sulle rovine di un vecchio rifugio del 1903.\nAccesso.\nL'accesso avviene da Randa in circa tre ore e trenta."}
{"id": "4676019", "revid": "298229", "url": "https://it.wikipedia.org/wiki?curid=4676019", "title": "Valentyna Kozyr", "text": ""}
{"id": "4676022", "revid": "254059", "url": "https://it.wikipedia.org/wiki?curid=4676022", "title": "Ottavio II Gonzaga", "text": "Biografia.\nOttavio Gonzaga nacque a Vescovato nel 1667 da Pirro Maria Gonzaga, della linea collaterale dei Gonzaga di Vescovato e da Olimpia Grimani (?-1706), sorella del cardinale Vincenzo.\nUomo colto e letterato, ricevette l'incarico dalla duchessa di Mantova Anna Isabella Gonzaga di riprendere i fasti della gloriosa Accademia degli Invaghiti, fondata nel 1562 da Cesare I Gonzaga.\nMor\u00ec a Bologna nel 1709 nella casa degli amici nobili Pepoli.\nDiscendenza.\nOttavio spos\u00f2 nel 1698 Maria Rosa Trotti ed ebbero cinque figli:"}
{"id": "4676024", "revid": "125398397", "url": "https://it.wikipedia.org/wiki?curid=4676024", "title": "Una sporca poesia/Il canto del cigno", "text": "Una sporca poesia/Il canto del cigno \u00e8 il primo singolo di Fiordaliso, pubblicato nel 1982 dalla Durium.\nUna sporca poesia.\n\"Una sporca poesia\" \u00e8 un brano musicale composto da Pinuccio Pirazzoli e Franco Fasano su testo di Depsa, presentato nell'interpretazione di Fiordaliso al Festival di Sanremo 1982, dove viene eliminato dopo la prima esecuzione. \u00c8 il primo brano inciso dalla cantante dopo la vittoria al Festival di Castrocaro. La copertina del disco \u00e8 realizzata da Cesare Zucca.\nDopo il Festival esce un videoclip del brano. La cantante partecipa a numerose trasmissioni tra cui \"Discoring\", l'Orecchiocchio, Domenica In, Tandem.\nIl canto del cigno.\n\"Il canto del cigno\" \u00e8 il brano presente sul lato B del singolo, ed \u00e8 stato scritto per la cantante da Zucchero Fornaciari per la parte musicale e Depsa per il testo."}
{"id": "4676025", "revid": "247222", "url": "https://it.wikipedia.org/wiki?curid=4676025", "title": "Una sporca poesia", "text": ""}
{"id": "4676026", "revid": "889336", "url": "https://it.wikipedia.org/wiki?curid=4676026", "title": "Theodor Malm", "text": "Carriera.\nClub.\nMilit\u00f2 nell'AIK con cui fu tre volte campione di Svezia: nel 1911, 1914 e 1916.\nAlla fine della carriera di giocatore, Malm rimase all'interno della societ\u00e0 AIK come dirigente e tuttofare fino alla sua morte nell'autunno del 1950, e solo un mese dopo il club retrocesse per la prima volta nella sua storia dalla massima serie alla Division 2.\nNazionale.\nMalm fu selezionato per la nazionale svedese alle Olimpiadi del 1908 e quelle di Stoccolma del 1912. Nel 1908 gioc\u00f2 una partita (sconfitta 1-12 contro il Regno Unito), mentre nel 1912 fu solo una riserva."}
{"id": "4676027", "revid": "729019", "url": "https://it.wikipedia.org/wiki?curid=4676027", "title": "Cisti radicolare", "text": "Con il termine di cisti radicolare, cisti odontogena infiammatoria radicolare o cisti periapicale si definisce una lesione infiammatoria di aspetto cistico a carattere cronico dei tessuti periapicali del dente (osso alveolare e legamento parodontale) che si origina come conseguenza di patologie infettive o degenerative dei tessuti interni del dente da cui si sviluppa. Si tratta della forma pi\u00f9 comune di patologia cistica delle ossa mascellari, e colpisce pi\u00f9 frequentemente tra i trenta ed i cinquant'anni di et\u00e0.\nLa patologia usualmente rimane per lungo tempo asintomatica ed \u00e8 quindi tipicamente diagnosticabile solo tramite un esame radiografico. In questa fase \u00e8 clinicamente e radiologicamente poco distinguibile dal granuloma apicale, lesione da cui si sviluppa. Con il tempo pu\u00f2 tendere ad aumentare di dimensioni, fino ad arrivare alla deformazione dell'osso coinvolto, potendo cos\u00ec manifestare una sintomatologia legata al processo di espansione e compressione delle strutture limitrofe. La terapia di scelta in caso di lesione di dimensione limitata \u00e8 il trattamento endodontico del dente responsabile, mentre nei casi in cui la cisti abbia raggiunto dimensioni notevoli, si ricorre abitualmente alla chirurgia.\nEpidemiologia.\nLe cisti radicolari rappresentano le lesioni cistiche di gran lunga pi\u00f9 comuni nelle ossa mascellari. Sono tipicamente associate a denti permanenti, con una moderata predilezione per il sesso maschile. La presenza di cisti radicolari associate a denti decidui \u00e8 stata segnalata molto raramente.\nClassificazione.\nLe cisti odontogene infiammatorie radicolari possono essere distinte in conseguenza al loro rapporto con il dente di origine:\nEziologia.\nLa causa di gran lunga pi\u00f9 comune per la formazione di una cisti radicolare \u00e8 infettiva. I responsabili sono quindi batteri, loro tossine e prodotti del metabolismo batterico, che possono raggiungere i tessuti periapicali (legamento parodontale ed osso alveolare) attraverso i canali interni del dente, precedentemente interessati da patologia infettiva cronica (pulpite), o da necrosi totale, a loro volta causate quasi sempre da una carie profonda del dente, pi\u00f9 raramente in seguito a traumi o lesioni non cariose profonde. Talvolta la patologia si sviluppa partendo da un dente gi\u00e0 precedentemente trattato per una patologia pulpare (devitalizzazione), anche a distanza di anni. In questi casi la fonte \u00e8 ugualmente batterica, dovuta alla permanenza di zone canalari non trattate, per difetto di strumentazione o difficolt\u00e0 legate alla geometria canalare.\nPatogenesi.\nIl processo di formazione della lesione non \u00e8 ancora stato completamente chiarito, ma viene usualmente diviso in tre fasi: una prima fase proliferativa, che riguarda lo sviluppo delle cellule epiteliali, una seconda fase di organizzazione della lesione in forma cistica, e una fase di crescita. Tra le cellule tipiche del sistema immunitario e le fibre connettivali che compongono la struttura del tessuto di granulazione delle lesioni periapicali croniche si possono rinvenire piccole isole di cellule epiteliali, presenti anche nel normale legamento parodontale dei denti sani, detti \"residui del Malassez\", considerati rimanenze dei tessuti implicati nel processo embriogenetico di formazione del dente. Questi residui epiteliali, sotto lo stimolo di particolari mediatori liberati dai processi infiammatori sostenuti dalla patologia dentale, si possono sviluppare in piccole cavit\u00e0 rivestite da epitelio pluristratificato ripiene di liquido sieroso misto a cristalli di colesterolo. Queste col tempo si potranno ampliare e riunire nel quadro cistico, espandendosi progressivamente per cause che sono state individuate sia in un processo di tipo osmotico, che in un'attivit\u00e0 cellulare stimolata dalla liberazione di mediatori dell'infiammazione.\nComplicanze.\nUna delle complicanze pi\u00f9 comuni \u00e8 l'empiema o infezione della cavit\u00e0 cistica. In questo caso si avranno le tipiche manifestazione legate ad un'infezione acuta, difficilmente distinguibili da quelle di un semplice ascesso alveolare, con dolore, tumefazione e rialzo della temperatura corporea. Si pu\u00f2 avere fistolizzazione nel cavo orale o, pi\u00f9 raramente, a livello della cute facciale.\nDifficilmente una cisti radicolare comporta l'erosione significativa delle radici del dente responsabile della patologia o di quelli vicini, anche nei casi di lesioni molto ampie. Qualora compaiano radiograficamente aspetti di questo tipo, va sospettata la presenza di lesioni pi\u00f9 aggressive, e quindi un monitoraggio molto pi\u00f9 attento, qualora si proceda con una terapia di tipo non chirurgico.\nNei casi di cisti di grandi dimensioni la crescita massiva pu\u00f2 portare a compressione delle strutture nervose locali, con conseguente comparsa di parestesie e successiva scomparsa della sensibilit\u00e0, ed arrivare alla deformazione dell'osso e delle strutture facciali, per la sua progressiva esternalizzazione.\nTalvolta la lesione cistica pu\u00f2 raggiungere dimensioni tali da comportare il rischio di frattura dell'osso interessato per semplici sollecitazioni funzionali come la masticazione, o per traumi modesti.\nSono stati riportati casi di sviluppo di ameloblastoma e carcinoma a cellule squamose da una cisti radicolare. Data la rarit\u00e0 delle segnalazioni, la probabilit\u00e0 sono comunque considerate molto basse.\nAnatomia patologica.\nLe cisti radicolari si presentano tipicamente in contiguit\u00e0 ad una radice di un dente affetto da patologia pulpare molto avanzata, solitamente gi\u00e0 in degenerazione totale (necrosi). Presentano aspetto uniloculare, solitamente tondeggiante e con un orlo di addensamento periferico radiograficamente nettamente distinguibile, e solitamente sono singole, anche se sono stati documentati casi di lesioni multiple e bilaterali. Nei casi pi\u00f9 eclatanti, possono raggiungere dimensioni notevoli, arrivando ad occupare e deformare la maggior parte dell'osso interessato, rendendo talvolta difficile il riconoscimento del dente di partenza.\nIstologicamente la lesione \u00e8 ben delimitata dai tessuti circostanti da una capsula connettivale fibrosa, in cui si possono ritrovare le cellule infiammatorie tipiche delle lesioni croniche: linfociti e plasmacellule, che talvolta si possono spingere fino ad invaderne l'epitelio. Il lume della cavit\u00e0 cistica \u00e8 rivestito da un epitelio pavimentoso pluristratificato spesso ed irregolare ma non cheratinizzato, talvolta interrotto da tessuto di granulazione, ed in cui talvolta possono essere riscontrate cellule mucipare e ciliate. Il liquido che riempie la cavit\u00e0 \u00e8 di tipo sieroso con alto contenuto di proteine, e frequente riscontro di cellule e cristalli di colesterolo, che possono essere reperiti anche nella parete fibrosa, talvolta circondati da cellule giganti con aspetto schiumoso, nella tipica reazione da corpo estraneo. Nell'ambito dell'epitelio in alcuni casi possono essere osservati dei piccoli aggregati di materiale eosinofilo, detti corpi ialini o di Rushton. In caso di processi infiammatori od emorragici, il contenuto cistico subisce modifiche in conseguenza degli stessi, presentandosi pi\u00f9 ricco di elementi cellulari di tipo infiammatorio acuto (purulento) ed eritrociti (emorragico).\nClinica.\nSegni e sintomi.\nNelle sue fasi iniziali, esattamente come per il granuloma dentario da cui si sviluppa, la cisti radicolare \u00e8 tipicamente una lesione associata a un dente affetto da patologia endodontica di livello tale da avere comportato la degenerazione del proprio tessuto pulpare, con conseguente perdita totale della vitalit\u00e0. Di conseguenza molto raramente si presenta sintomatologia, che potr\u00e0 essere limitata a una lieve sensibilit\u00e0 alla percussione o masticazione del dente affetto dalla patologia di origine. In questa fase, la presenza di una cisti viene solitamente rilevata casualmente attraverso indagini radiografiche effettuate per altri motivi. La presenza di sintomatologia dolorosa si avr\u00e0 solo in concomitanza di un'infezione acuta, che nel caso di lesioni cistiche limitate si presenta clinicamente con i sintomi di una parodontite apicale acuta, mentre in caso di lesioni ampie si avr\u00e0 un empiema. Con il progressivo aumentare delle dimensioni, potranno comparire mobilit\u00e0 o spostamento del dente coinvolto e talvolta anche di quelli contigui, causando difficolt\u00e0 nella masticazione. Comparendo infine in superficie, si avr\u00e0 un rigonfiamento non dolente in lenta crescita con possibile segni di crepitio alla pressione, dovuto al limitato spessore della corticale ossea, diventando poi fluttuante alla palpazione. Nei casi pi\u00f9 gravi, si potr\u00e0 manifestare difficolt\u00e0 alla deglutizione, parestesie e perdite di sensibilit\u00e0 per compressione dei fasci vasculo-nervosi che attraversano il corpo dell'osso coinvolto.\nEsami di laboratorio e strumentali.\nNella lesione di piccole dimensioni, l'esame radiografico risulta spesso l'unico reperto utile, permettendo di individuare sia la patologia, attraverso il tipico aspetto di rarefazione ossea ben delimitata, che il dente di partenza. Per i casi di diagnosi dubbia, risultano fondamentali le prove di vitalit\u00e0 sui denti, per risposta agli stimoli termici od elettrici (pulp test), alla ricerca di un dente non pi\u00f9 vitale od in sofferenza. In caso di lesioni ampie, con sospetto di interessamento delle strutture circostanti (altri denti, canali vasculo-nervosi, seni paranasali) diventa necessario un esame pi\u00f9 preciso, come il ct-scan od il cone-beam.\nQuando possibile, cio\u00e8 in tutti i casi in cui il trattamento sar\u00e0 di tipo chirurgico (di solito riservato alle lesioni pi\u00f9 ampie), l'esame istologico della lesione cistica, possibilmente completa ed integra, sar\u00e0 fondamentale per poter escludere patologie di tipo pi\u00f9 aggressivo, che presentano maggiori probabilit\u00e0 di recidiva.\nDiagnosi differenziale.\nPoich\u00e9 molto spesso l'unico reperto diagnostico utile \u00e8 quello radiografico di radiotrasparenza periapicale, la diagnosi differenziale sar\u00e0 prima di tutto verso alcune strutture anatomiche che possono simulare questo aspetto, come il forame mentoniero, o concamerazioni anomale del seno mascellare, che per prossimit\u00e0 anatomica con le radici dei denti in alcuni casi potrebbero porre il dubbio della presenza di una cisti radicolare. Una prova di vitalit\u00e0 dei denti sospetti potr\u00e0 aiutare la diagnosi. Nei casi pi\u00f9 difficili si potr\u00e0 utilizzare la tecnica dello sproiettamento, ripetendo la radiografia con una diversa angolazione. Tecniche radiologiche di maggiore impegno come il ct-scan o la recente cone beam possono a loro volta risultare di grande aiuto.\nUna diagnosi differenziale radiografica tra cisti radicolare e granuloma apicale \u00e8 possibile solo quando la lesione raggiunge dimensioni notevoli. I tentativi fatti di correlare con precisione le dimensioni radiografiche della lesione con l'aspetto anatomo-patologico si sono rivelati infatti poco affidabili. Essendo due lesioni oggi riconosciute come di origine comune e trattamento identico, la diagnosi differenziale diventa comunque clinicamente poco utile.\nAltre lesioni radiotrasparenti che potrebbero presentare aspetti radiografici simili sono le cisti odontogene di altra origine, come la cisti dentigera (o follicolare) e la cisti paradentale. Pi\u00f9 rare sono le cisti non odontogene, le pseudocisti come la cisti ossea solitaria (emorragica), seguente a trauma, ed i tumori odontogeni di tipo non addensante, come il granuloma eosinofilo, il tumore odontogeno adenomatoide, il fibroma ameloblastico, e l'ameloblastoma nella forma unicistica, solitamente caratterizzati da bassa aggressivit\u00e0 e lenta crescita. Pi\u00f9 temibile \u00e8 l'evenienza del tumore cheratocistico odontogeno, dotato di maggiore aggressivit\u00e0 locale. Data la rarit\u00e0 di queste patologie, anche nel caso di lesioni limitate la conferma della corretta diagnosi dovr\u00e0 basarsi sul follow-up a distanza dopo il trattamento canalare dell'elemento dentale sospetto, mentre in caso di lesioni pi\u00f9 voluminose l'esame istologico sar\u00e0 in grado di fornire una diagnosi precisa.\nTrattamento.\nNel caso di lesione di dimensioni limitata scoperta casualmente tramite radiografia, e considerata la caratteristica di reazione difensiva della lesione cistica a una patologia interna al dente, il trattamento risolutivo \u00e8 quello mirato all'eradicazione della fonte di infiammazione presente nei canali del dente responsabile, quindi la sua terapia endodontica. Questa si \u00e8 rivelata efficace anche in casi di lesioni piuttosto voluminose, una volta considerate sempre di ambito chirurgico, e comunque l'eliminazione della fonte di infezione deve sempre essere considerata parte fondamentale del trattamento, per evitare recidive. Peraltro, ad oggi non esiste ancora un modo per predire l'eventuale efficacia della terapia endodontica per le lesioni pi\u00f9 ampie, fondamentale quindi diventa il follow-up radiografico, che dovr\u00e0 documentare la scomparsa progressiva della radiotrasparenza.\nNel caso in cui il trattamento canalare tradizionale (ortogrado) sia impedito dalla presenza di strumenti rotti o perni di difficile estrazione nei canali, o ci si trovi di fronte ad un dente gi\u00e0 precedentemente trattato senza successo, sar\u00e0 necessario adottare l'approccio chirurgico retrogrado, anche in presenza di piccole lesioni. Questo permetter\u00e0 anche l'effettuazione dell'esame istologico del tessuto patologico eliminato.\nQualora il dente responsabile risulti troppo compromesso per sua patologia di partenza (carie eccessivamente destruente) o altri motivi (presenza di ulteriori patologie associate, come una parodontite di grado elevato), o perch\u00e9 non strategico per la normale funzionalit\u00e0 (dente del giudizio), la terapia di scelta sar\u00e0 l'estrazione ed il curettaggio attento della lesione, sempre seguito da esame istologico.\nNel caso di lesioni molto voluminose, in cui si deve sospettare la presenza di una crescita autonoma, non pi\u00f9 legata al processo infiammatorio di origine dentale, si dovr\u00e0 procedere all'enucleazione chirurgica dell'intera lesione (cistectomia o Partsch II), o, nei casi in cui questo sia sconsigliato per il rischio di ledere strutture importanti come fasci vasculo-nervosi, all'intervento di apertura verso il cavo orale e Marsupializzazione (cistotomia o Partsch I). Il primo tipo di intervento (cistectomia) prevede l'esposizione attraverso una breccia ossea (con accesso dal cavo orale o eccezionalmente dalle cavit\u00e0 nasali) e l'asportazione totale del tessuto cistico, quindi la chiusura della cavit\u00e0, che in caso di dimensioni ampie pu\u00f2 implicare l'uso di un riempitivo (osso autologo, eterologo o da banca) per facilitare la guarigione. Il vantaggio di questa procedura \u00e8 la tempistica e la possibilit\u00e0 di diagnosi istologica dell'intera lesione, fattori che la rendono la terapia chirurgica di prima scelta in tutti i casi in cui non esistano pericoli di danneggiare fasci vasculo-nervosi. La cistotomia prevede la creazione di una comunicazione stabile della cavit\u00e0 cistica nel cavo orale (marsupializzazione) ed il suo mantenimento per un tempo sufficiente alla guarigione, che pu\u00f2 richiedere tempi lunghi, ed essere solo parziale, lasciando una depressione esteticamente sgradevole e di difficile gestione. Talvolta per mantenere pulita la cavit\u00e0 durante la guarigione si rende anche necessario l'utilizzo di un otturatore prostetico che va modificato progressivamente. In alcuni casi le due tecniche possono essere combinate, con una marsupializzazione iniziale che viene seguita dall'asportazione totale, una volta che la guarigione abbia raggiunto un livello tale da evitare di ledere i tessuti pi\u00f9 a rischio. In tutti i casi dovr\u00e0 comunque essere eliminata la causa primaria, cio\u00e8 l'infezione di origine dentaria, con un adeguato trattamento endodontico o l'estrazione.\nPrognosi e follow up.\nLa prognosi di guarigione dei processi infiammatori cronici apicali dei denti trattati endodonticamente \u00e8 molto buona, con percentuali di successo che si riducono nel caso il dente sia gi\u00e0 stato trattato in passato, e si sia quindi dovuto procedere ad un ritrattamento. Il protocollo consigliato comunque prevede un follow-up radiografico periodico, a 6 mesi, un anno ed ogni due anni circa dall'esecuzione del trattamento endodontico. Questo periodo di osservazione diventa doveroso nel caso di lesioni di una certa dimensione, in cui pu\u00f2 rimanere il sospetto di avere a che fare con una cisti in grado di autosostenere la propria crescita anche in assenza dello stimolo irritativo infiammatorio, ed ancora di pi\u00f9 per escludere lesioni di origine differente (cisti non infiammatorie o tumori).\nAnche nel caso di approccio chirurgico, il follow-up \u00e8 procedura raccomandata, per intercettare la possibilit\u00e0 di recidiva."}
{"id": "4676037", "revid": "256896", "url": "https://it.wikipedia.org/wiki?curid=4676037", "title": "Battaglione Angioy", "text": ""}
{"id": "4676039", "revid": "92723", "url": "https://it.wikipedia.org/wiki?curid=4676039", "title": "Santuario della Madonna di Pasano", "text": "Il santuario della Madonna di Pasano \u00e8 un santuario cattolico di Sava, in provincia di Taranto, di origini bizantine. L'attuale prospetto \u00e8 quello risalente aduna riedificazione avvenuta nel 1712, a ridosso dell'antico santuario bizantino Sull'altare centrale del nuovo santuario \u00e8 posta l'icona della Vergine Odigitria con Bambino. Si tratta di un'Odigitria dexiokratousa (ovvero una \"Madonna che indica la via\" e che ha la particolarit\u00e0 di tenere il Bambino nella mano destra rispetto ad altre raffigurazioni di Odigitrie nelle quali invece \u00e8 posto sulla mano sinistra). La Vergine \u00e8 dipinta su una grande lastra in pietra e trattasi di un blocco asportato dalla chiesa pi\u00f9 antica. Quest'ultimo edificio, non \u00e8 mai stato interamente abbattuto, ed \u00e8 posto a ridosso dell'altare del nuovo: era stato riadattato ad altri usi e mascherato, ma anni fa \u00e8 stato riscoperto ed \u00e8 in fase di ristrutturazione.\nIl miracolo.\nNell'anno 1605 si racconta che lo schiavo di un signorotto, tal Marcantonio Raho, legato ad una catena dal suo tiranno, promise di convertirsi se fosse stato liberato dalla catena che lo legava, dal cielo cadde un sasso che ruppe la stessa e lo schiavo, una volta libero, si sarebbe fatto battezzare. Questa la versione raccontata da Primaldo Coco nella sua opera su Sava, e ripresa da uno scritto del vescovo Kalefati, il quale conduce un'istruttoria 113 anni dopo la data della liberazione dello schiavo, e dopo altri 57 ne stila un rapporto. In realt\u00e0, nel periodo in cui visse lo schiavo era usuale che signorotti pugliesi detenessero schiavi che in genere erano genti di altre nazionalit\u00e0 ed altri credo fatti prigionieri. Era usuale ed auspicata anche la loro liberazione, in cambio della conversione al cattolicesimo e del battesimo, A questo scopo, i Gesuiti avevano creato anche un apposito organismo, la \"Congregazione degli Schiavi\". L'esplosione dei battesimi degli schiavi in Puglia si registra difatti proprio tra il 1602 e il 1610. \nUn pesante monolite identificato come la pietra del miracolo \u00e8 conservato all'interno dello stesso santuario, e originariamente era conservato in una piccola cappella della \"Madonna dello Schiavo\", istituita in onore di questo avvenimento, e situata a Sava, sulla strada che porta verso Pasano.\nStoria.\nL'antica chiesa era posta trasversalmente a quella oggi accessibile, edificata nel 1712: quest'ultima, dopo il terremoto del 1743, fu sub\u00ec ulteriori modifiche: in particolare, vi furono aggiunti sei pilastri laterali che ne danno l'aspetto attuale. \nSecondo le ricostruzioni del Coco, in Pasano vi furono diverse dimore di Basiliani e la chiesa costituiva un santuario di confine, posto a ridosso del cosiddetto \"limes\" bizantino (altrimenti detto \"Limitone dei greci\") del quale proprio tra le contrade di Pasano, Curti de l'Oro e Camarda (toponimo quest'ultimo tipicamente bizantino e che indica un accampamento) si osservano ancora i resti.\nIl toponimo Pasano \u00e8 invece descritto come di origine latina, ed \u00e8 certo che questa zona, insieme alla vicina Agliano, fu occupata anche dai coloni romani in precedenza, mentre ancor prima viene indicata dagli storici come un'area di confine magnogreca (insieme alla vicina Agliano ove le ricerche pi\u00f9 puntuali e precise hanno evidenziato resti di un tempio pagano).\nCelebrazioni.\nLa \"festa della Madonna di Pasano\" ricorre la prima domenica di marzo."}
{"id": "4676043", "revid": "110157", "url": "https://it.wikipedia.org/wiki?curid=4676043", "title": "United States Basketball League 1985", "text": "La stagione USBL 1985 fu la prima della United States Basketball League. Parteciparono 7 squadre in un unico girone. Non vennero disputati i play-off e al termine della \"regular season\" vennero dichiarati campioni gli Springfield Fame che arrivarono primi con un record di 19-6."}
{"id": "4676044", "revid": "858648", "url": "https://it.wikipedia.org/wiki?curid=4676044", "title": "A che prezzo Hollywood", "text": ""}
{"id": "4676047", "revid": "339392", "url": "https://it.wikipedia.org/wiki?curid=4676047", "title": "Un fatto di sangue nel comune di Siculiana fra due uomini per causa di una vedova. Si sospettano moventi politici. Amore-Morte-Shimmy. Lugano belle. Tarantelle. Tarallucci e vino.", "text": ""}
{"id": "4676050", "revid": "889336", "url": "https://it.wikipedia.org/wiki?curid=4676050", "title": "Thor Ericsson", "text": "Carriera.\nClub.\nHa vinto un campionato nazionale con l'\u00d6rgryte.\nNazionale.\nVenne convocato nella Nazionale svedese che prese parte ai Giochi olimpici del 1908, tuttavia durante la competizione non scese mai in campo."}
{"id": "4676051", "revid": "344646", "url": "https://it.wikipedia.org/wiki?curid=4676051", "title": "Storia degli ebrei in Danimarca", "text": "Gli ebrei in Danimarca hanno una presenza organizzata dal XVII secolo ai giorni nostri. La comunit\u00e0 ebbe nel primo Novecento il suo periodo di massimo sviluppo ed importanza, riusc\u00ec a sopravvivere pressoch\u00e9 indenne all'Olocausto grazie al sostegno della popolazione e delle autorit\u00e0 danesi, per ricostituirsi nel dopoguerra. Un tempo forte di oltre 8000 unit\u00e0, essa conta oggi circa 7000 persone.\nStoria.\nIn conseguenza della Riforma danese, agli ebrei e ai cattolici fu esplicitamente proibito nel 1536 di risiedere in Danimarca. Nel 1622 tuttavia Cristiano IV di Danimarca invit\u00f2 un gruppo di ebrei a stabilire una comunit\u00e0 nella nuova citt\u00e0 di Gl\u00fcckstadt.\nAl termine della guerra dei trent'anni, per rilanciare l'economia il re Federico III di Danimarca incoraggi\u00f2 l'immigrazione ebraica. Comunit\u00e0 si formarono a Fredericia nel 1682 e a Copenaghen nel 1684. Nel 1782 vi erano circa 1830 ebrei in Danimarca, di cui 1503 a Copenaghen. Pur sottoposti a leggi restrittive e discriminatorie, gli ebrei non erano tenuti a vivere in ghetti e godevano di un notevole grado di autogoverno.\nCon l'Illuminismo, una serie di riforme furono istituite per favorire l'integrazione degli ebrei nella societ\u00e0 danese. Si aprirono per loro le porte dell'istruzione e dell'Universit\u00e0 e fu concesso loro il diritto di acquistare immobili.\nLe guerre napoleoniche portarono alla completa emancipazione degli ebrei danesi. nel 1814 essi ricevettero uguaglianza di diritti e nel 1849 piena cittadinanza. La vita ebraica pot\u00e9 cos\u00ec svilupparsi liberamente nell'Ottocento, dando agli ebrei un posto rispettato nella societ\u00e0 danese. Nel 1833 fu costruita la sinagoga grande di Copenaghen. A met\u00e0 Ottocento vi erano gi\u00e0 oltre 4.000 ebrei in Danimarca.\nAi primi del Novecento, le favorevoli condizioni di vita attrassero numerosi immigranti ebrei dall'est europeo. La popolazione ebraica super\u00f2 le 6.000 unit\u00e0. Gli ebrei furono presenti e attivi in tutti i campi della vita culturale, e sociale della Danimarca. Numerose associazioni ebraiche svolsero le loro attivit\u00e0. Edvard Brandes fu ministro delle finanze, Herman Trier membro del Parlamento e Georg Cohn fu un consulente governativo di diritto internazionale. Nell'ambito culturale, il critico letterario Georg Brandes, fratello maggiore di Edvard, fu decisivo per lo sviluppo di una letteratura moderna-realistica in tutta la Scandinavia. Egli, come il suo fratello minore, pi\u00f9 tardi nella vita lasci\u00f2 l'ebraismo all'inizio del XX secolo, e ambedue non si consideravano pi\u00f9 ebrei. \nNel 1933 il re Cristiano X di Danimarca fu il primo tra i sovrani dei paesi nordici a visitare una sinagoga in occasione delle celebrazioni per il centenario della sua costruzione.\nDopo che l'occupazione della Danimarca da parte della Germania nel 1940, la situazione si fece presto critica per la popolazione danese in generale e dei suoi cittadini ebrei in particolare. Il re cerc\u00f2 in ogni modo di opporsi all'introduzione di leggi discriminatorie e quando nel 1943 le autorit\u00e0 tedesche si predisposero a deportare gli ebrei danesi una vasta operazione clandestina di salvataggio fu messa in opera che trasport\u00f2 in una notte la quasi totalit\u00e0 degli ebrei danesi (7550 persone) al sicuro nella neutrale Svezia. E quando 450 ebrei danesi furono trasportati a Theresienstadt il continuo interessamento sulla loro sorte da parte delle autorit\u00e0 danesi evit\u00f2 il peggio. In totale circa 120 ebrei danesi morirono nell'Olocausto, meno del 2% della popolazione ebraica del tempo.\nNel dopoguerra gli ebrei danesi poterono rientrare con pieni diritti nella societ\u00e0 danese. Oggi il numero degli ebrei \u00e8 di circa 7000, di cui per\u00f2 solo 2500 ufficialmente iscritte alla comunit\u00e0. A Copenaghen ci sono diverse sinagoghe attive per le diverse forme di congregazione religiosa. In aggiunta, ci sono due periodici ebraici pubblicati in danese: \"Rambam\", pubblicato da Selskabet per la Dansk-J\u00f8disk Historie, e \"Alef\", una rivista di cultura ebraica.\nGli ottimi rapporti di convivenza con la monarchia e la popolazione danese proseguono inalterati, anche se il conflitto israelo-palestinese non ha mancato di creare in anni recenti qualche tensione con la crescente comunit\u00e0 islamica che oggi conta oltre 250.000 persone. Nel 1983 la regina Margherita prese parte alle celebrazioni per il 150simo anniversario della fondazione della sinagoga grande di Copenaghen e nel 1993 una lapide fu posta all'Ospedale Bispebjerg dove 2.000 ebrei danesi furono nascosti prima di imbarcarsi per la Svezia nell'ottobre 1943. Nel 2004 \u00e8 stato inaugurato il Museo Ebraico di Copenaghen che offre un quadro completo della presenza ebraica in Danimarca."}
{"id": "4676053", "revid": "124777235", "url": "https://it.wikipedia.org/wiki?curid=4676053", "title": "Rete tranviaria di Neuch\u00e2tel", "text": "La rete tranviaria di Neuch\u00e2tel era la rete tranviaria che serviva la citt\u00e0 svizzera di Neuch\u00e2tel. \nAttualmente \u00e8 in servizio solo una linea extraurbana, la numero 5, soprannominata Littorail, che collega la citt\u00e0 al centro abitato di Boudry costeggiando il lago di Neuch\u00e2tel; su tale linea, dal 1966 al 1988, sono state impiegate quattro vetture a due casse costruite da Breda e TIBB, trasferite in Svizzera dopo aver prestato servizio sulle linee tranviarie di Genova, soppresse a met\u00e0 degli anni Sessanta."}
{"id": "4676054", "revid": "858648", "url": "https://it.wikipedia.org/wiki?curid=4676054", "title": "Angela - il suo unico peccato era l'amore... il suo unico amore era il figlio", "text": ""}
{"id": "4676056", "revid": "1226", "url": "https://it.wikipedia.org/wiki?curid=4676056", "title": "Sherlock Holmes - Soluzione sette per cento", "text": ""}
{"id": "4676057", "revid": "61351564", "url": "https://it.wikipedia.org/wiki?curid=4676057", "title": "Littorail", "text": ""}
{"id": "4676059", "revid": "858648", "url": "https://it.wikipedia.org/wiki?curid=4676059", "title": "Mezzogiorno... di fifa", "text": ""}
{"id": "4676060", "revid": "1718925", "url": "https://it.wikipedia.org/wiki?curid=4676060", "title": "Valter Lid\u00e9n", "text": "Carriera.\nNazionale.\nPrese parte con la sua Nazionale ai Giochi olimpici del 1908."}
{"id": "4676063", "revid": "599013", "url": "https://it.wikipedia.org/wiki?curid=4676063", "title": "Hans Lindman", "text": "Carriera.\nNazionale.\nPrese parte con la sua Nazionale ai Giochi olimpici del 1908."}
{"id": "4676064", "revid": "858648", "url": "https://it.wikipedia.org/wiki?curid=4676064", "title": "Addio, signora Miniver!", "text": ""}
{"id": "4676065", "revid": "858648", "url": "https://it.wikipedia.org/wiki?curid=4676065", "title": "Senti chi parla adesso", "text": ""}
{"id": "4676066", "revid": "767487", "url": "https://it.wikipedia.org/wiki?curid=4676066", "title": "On the Job (film 2013)", "text": "On the Job \u00e8 un film del 2013 diretto da Erik Matti. \u00c8 stato presentato in anteprima alla 66\u00aa edizione del Festival di Cannes il 24 maggio 2013, nella sezione \"Quinzaine des r\u00e9alisateurs\".\nTrama.\nTra l'inferno e la miseria di Manila, Tatang e Daniel, due detenuti, beneficiano di permessi speciali per omicidi commissionati dalla polizia corrotta. A indagare su questo ci sono i due agenti Francis e Joachim, ben lungi dall'immaginare che i criminali che stanno cercando sono gi\u00e0 dietro le sbarre.\nDistribuzione.\n\u00c8 stato distribuito nelle sale cinematografiche filippine il 3 luglio 2013,\nmentre in Italia \u00e8 approdato direttamente in home video il 10 giugno 2015."}
{"id": "4676067", "revid": "858648", "url": "https://it.wikipedia.org/wiki?curid=4676067", "title": "Matrimonio con vizietto", "text": ""}
{"id": "4676071", "revid": "889336", "url": "https://it.wikipedia.org/wiki?curid=4676071", "title": "Olof Ohlsson", "text": "Carriera.\nNazionale.\nPrese parte con la sua Nazionale ai Giochi olimpici del 1908."}
{"id": "4676072", "revid": "1924342", "url": "https://it.wikipedia.org/wiki?curid=4676072", "title": "Show Luo", "text": "Noto altres\u00ec col soprannome di Xiao Zhu (), per via della sua carnagione scura e del leggero sovrappeso in et\u00e0 adolescenziale, e \"Asia's Dance King\", grazie alle sue doti di ballerino. Nel 2013 ha ricevuto l'MTV Europe Music Award al miglior artista taiwanese."}
{"id": "4676074", "revid": "203575", "url": "https://it.wikipedia.org/wiki?curid=4676074", "title": "Olle Ohlsson", "text": ""}
{"id": "4676075", "revid": "889336", "url": "https://it.wikipedia.org/wiki?curid=4676075", "title": "Sven Olsson", "text": "Carriera.\nNazionale.\nPrese parte con la sua Nazionale ai Giochi olimpici del 1908."}
{"id": "4676078", "revid": "287204", "url": "https://it.wikipedia.org/wiki?curid=4676078", "title": "Dameboldklubben Fortuna Hj\u00f8rring", "text": "Il Dameboldklubben Fortuna Hj\u00f8rring, nota anche come DBK Fortuna Hj\u00f8rring o semplicemente Fortuna Hj\u00f8rring, \u00e8 una squadra di calcio femminile con sede a Hj\u00f8rring, in Danimarca. Fondata il 28 ottobre 1966, gioca in Elitedivisionen, massimo livello del campionato danese di calcio femminile. Il club, dai colori sociali bianco e verdi, disputa le partite in casa allo Hj\u00f8rring Stadion.\nRaggiunge il suo massimo risultato a livello internazionale nella primavera del 2003, arrivando a giocare la finale della Coppa dei Campioni femminile, persa 7-1 contro le svedesi dell'Ume\u00e5, dopo essere stata sconfitta in casa 0-3 e in Svezia 1-4.\nDall'estate 1982 il club organizza la Dana Cup, importante trofeo internazionale riservato a formazioni di calcio femminile giovanili.\nStoria.\nLe origini.\nLe origini del club risalgono all'esigenza di aggregazione delle \"fodboldenke\", termine che in lingua danese definisce le compagne di calciatori e dirigenti calcistici che non nutrono interesse per il calcio, e che durante una riunione societaria dell'allora Hj\u00f8rring AIK Frems nel 1966 propongono la creazione di un'associazione femminile per promuovere attivit\u00e0 ricreative comuni. Ottenuta l'approvazione, venne fondato il Frems Venner che alla prima riunione costitutiva elessero come consigliere le cinque proponenti.\nAlle iniziali attivit\u00e0 sociali, come l'organizzazione di una sala bingo nella forsamlingshus cittadina o un reparto di maglieria, si affiancano ben presto quelle sportive, con la creazione di una squadra di tennistavolo durante l'inverno e, nel 1967, di una squadra di pallavolo, iscritta prima alle competizioni amatoriali VGU e poi alla Jydsk H\u00e5ndbold Forbund (JHF), una delle tre divisioni distrettuali della Federazione di pallamano della Danimarca.\nI successivi anni videro una costante espansione delle attivit\u00e0 che necessitavano di una conseguente espansione degli ambienti fino ad allora condivisi con quelli dello Hj\u00f8rring AIK Frems. La pianificata ristrutturazione della sede societaria nel 1969 si concretizz\u00f2 solo nel 1977 in una nuova costruzione, e mentre la societ\u00e0 storica si trasferisce, alcuni membri legati alle attivit\u00e0 femminili decidono di rimanere nella vecchia sede dando origine al Fortuna Hj\u00f8rring.\nOrganico.\nRosa 2020-2021.\nRosa, ruoli e numeri di maglia come da sito ufficiale, aggiornati al 23 luglio 2020."}
{"id": "4676079", "revid": "889336", "url": "https://it.wikipedia.org/wiki?curid=4676079", "title": "Sune Almkvist", "text": "Carriera.\nNazionale.\nPrese parte con la sua Nazionale ai Giochi olimpici del 1908."}
{"id": "4676084", "revid": "300067", "url": "https://it.wikipedia.org/wiki?curid=4676084", "title": "United States Basketball League 1986", "text": "La stagione USBL 1986 fu la seconda della United States Basketball League. Parteciparono 7 squadre in un unico girone. Non vennero disputati i play-off e al termine della \"regular season\" vennero dichiarati campioni i Tampa Bay Flash che arrivarono primi con un record di 22-8.\nRispetto alla stagione precedente, la lega perse i Long Island Knights, che fallirono, e i Rhode Island Gulls e i Connecticut Colonials, che sospesero le operazioni. I New Jersey Jammers si rinominarono Jersey Jammers. Si aggiunsero tre nuove franchigie: i Gold Coast Stingrays, gli Staten Island Stallions e i Tampa Bay Flash."}
{"id": "4676085", "revid": "599013", "url": "https://it.wikipedia.org/wiki?curid=4676085", "title": "Karl Ans\u00e9n", "text": "Carriera.\nClub.\nHa giocato principalmente con l'AIK, club con il quale ha vinto tre Svenska M\u00e4sterskapet, la coppa svedese che all'epoca valeva come titolo nazionale in assenza di un vero campionato.\nNazionale.\nPrese parte con la sua Nazionale ai Giochi olimpici del 1908 e del 1912."}
{"id": "4676086", "revid": "268111", "url": "https://it.wikipedia.org/wiki?curid=4676086", "title": "Nitrosoidrossammati", "text": "I nitrosoidrossammati sono sali derivati dalle nitrosoidrossilammine e contengono l'anione nitrosoidrossammato, di formula generale RN(NO)O\u2212.\nLe nitrosoidrossilammine posseggono una lieve acidit\u00e0 dovuta ai numerosi elementi elettronegativi legati all'atomo di azoto, che per effetto induttivo attraggono l'elettrone dell'idrogeno presente nel gruppo ossidrilico collegato all'azoto amminico rendendolo di pi\u00f9 facile espulsione. Sono composti organici stabili aventi ristretti impieghi.\nVengono sintetizzati per nitrosazione delle idrossilammine, per esempio con acido nitroso o con sali di nitrosonio."}
{"id": "4676087", "revid": "339392", "url": "https://it.wikipedia.org/wiki?curid=4676087", "title": "Societ\u00e0 Sportiva Calcio Giugliano", "text": ""}
{"id": "4676090", "revid": "538762", "url": "https://it.wikipedia.org/wiki?curid=4676090", "title": "Iryna Merku\u0161ina", "text": "Biografia.\nIn Coppa del Mondo ottenne il primo risultato di rilievo il 6 marzo 1993 a Lillehammer (44\u00aa) e il primo podio il 12 gennaio 1997 a Ruhpolding (3\u00aa).\nIn carriera prese parte a un'edizione dei Giochi olimpici invernali, (49\u00aa nella sprint), e a quattro dei Campionati mondiali, vincendo una medaglia."}
{"id": "4676091", "revid": "287204", "url": "https://it.wikipedia.org/wiki?curid=4676091", "title": "Iryna Merkusina", "text": ""}
{"id": "4676092", "revid": "104458", "url": "https://it.wikipedia.org/wiki?curid=4676092", "title": "Iryna Merkushina", "text": ""}
{"id": "4676093", "revid": "599013", "url": "https://it.wikipedia.org/wiki?curid=4676093", "title": "Gustaf Bergstr\u00f6m", "text": "Carriera.\nNazionale.\nPrese parte con la sua Nazionale ai Giochi olimpici del 1908."}
{"id": "4676094", "revid": "104458", "url": "https://it.wikipedia.org/wiki?curid=4676094", "title": "Irina Merkushina", "text": ""}
{"id": "4676095", "revid": "203575", "url": "https://it.wikipedia.org/wiki?curid=4676095", "title": "Gustav Bergstr\u00f6m", "text": ""}
{"id": "4676096", "revid": "104458", "url": "https://it.wikipedia.org/wiki?curid=4676096", "title": "Iryna Kor\u010dakina", "text": ""}
{"id": "4676097", "revid": "104458", "url": "https://it.wikipedia.org/wiki?curid=4676097", "title": "Iryna Korcakina", "text": ""}
{"id": "4676098", "revid": "104458", "url": "https://it.wikipedia.org/wiki?curid=4676098", "title": "Iryna Korchakina", "text": ""}
{"id": "4676099", "revid": "599013", "url": "https://it.wikipedia.org/wiki?curid=4676099", "title": "Arvid Fagrell", "text": "Carriera.\nNazionale.\nPrese parte con la sua Nazionale ai Giochi olimpici del 1908."}
{"id": "4676100", "revid": "991694", "url": "https://it.wikipedia.org/wiki?curid=4676100", "title": "Metafiction", "text": ""}
{"id": "4676103", "revid": "149485", "url": "https://it.wikipedia.org/wiki?curid=4676103", "title": "Sven Ohlsson (calciatore)", "text": "Carriera.\nNazionale.\nPrese parte con la sua Nazionale ai Giochi olimpici del 1908."}
{"id": "4676104", "revid": "538762", "url": "https://it.wikipedia.org/wiki?curid=4676104", "title": "Christelle Gros", "text": "Biografia.\nIn Coppa del Mondo ottenne il primo risultato di rilievo l'11 gennaio 1996 ad Anterselva (42\u00aa), il primo podio il 19 gennaio 1997 nella medesima localit\u00e0 (3\u00aa) e l'unica vittoria il 14 dicembre 1997 a \u00d6stersund.\nIn carriera prese parte a un'edizione dei Giochi olimpici invernali, (59\u00aa nell'individuale, 8\u00aa nella staffetta), e a sei dei Campionati mondiali, vincendo una medaglia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "4676105", "revid": "767487", "url": "https://it.wikipedia.org/wiki?curid=4676105", "title": "One Chance - L'opera della mia vita", "text": "One Chance - L'opera della mia vita (\"One Chance\") \u00e8 un film del 2013 diretto da David Frankel, basato sulla vita del cantante britannico Paul Potts.\nTrama.\nPaul Potts \u00e8 un semplice ragazzo gallese, sin da piccolo vittima di bullismo per la sua stazza e per la sua unica grande passione, il canto e l'opera lirica. Finalmente riesce a conoscere una ragazza e a frequentare un corso a Venezia per giovani talenti che, per\u00f2, si conclude con una deludente audizione davanti al suo grande mito, Luciano Pavarotti. Questo sembra far crollare tutte le sue illusioni. Dopo aver superato, grazie alla fantastica moglie e, in qualche modo, ai genitori, infinite disavventure, che sembravano costringerlo ad una mediocre vita senza passioni e ideali, decide di partecipare al talent show pi\u00f9 famoso d'Inghilterra, riuscendo finalmente a coronare il suo sogno di diventare un tenore di successo\nDistribuzione.\nIl primo trailer del film \u00e8 stato distribuito online il 4 settembre 2013. La distribuzione del film nei cinema britannici \u00e8 prevista per il 25 ottobre.\nIn Italia arriva nel mercato direct-to-video dal 28 aprile 2016.\nColonna sonora.\nLa colonna sonora include la canzone \"Sweeter Than Fiction\", cantata dalla cantante statunitense Taylor Swift. La canzone \u00e8 uscita in Italia il giorno 21 ottobre 2013."}
{"id": "4676107", "revid": "599013", "url": "https://it.wikipedia.org/wiki?curid=4676107", "title": "Jean-Philippe Mendy", "text": "Carriera.\nHa giocato in competizioni calcistiche europee per club con (2 partite) e (4 partite)."}
{"id": "4676108", "revid": "889336", "url": "https://it.wikipedia.org/wiki?curid=4676108", "title": "Ludvig Kornerup", "text": "Carriera.\nPratic\u00f2 le prime attivit\u00e0 agoniste (ciclismo e calcio) in Danimarca, suo Paese natale; successivamente si trasfer\u00ec in Scozia e nel 1899 in Svezia. Nel 1905 divenne cittadino svedese.\nFu uno dei pionieri del calcio svedese e grazie alla conoscenza che aveva di questo sport ricopr\u00ec molti incarichi importanti a livello sia nazionale che internazionale: fu presidente della Svenska Bollspelsf\u00f6rbundet, la federazione svedese che per prima si occup\u00f2 di gestire sport nei quali era in uso un pallone (calcio e bandy principalmente), dal 1902 al 1905; dal 1905 al 1908 fu il presidente della Federcalcio svedese e dal 1909 al 1918 fu il presidente della Nordiska Bandyf\u00f6rbundet (federazione che si occupava di organizzare tornei di bandy a livello scandinavo).\nFu inoltre l'allenatore della Nazionale svedese che prese parte ai Giochi olimpici del 1908 e fu il vice presidente della FIFA dal 1908 al 1909 e poi di nuovo dal 1914 al 1920."}
{"id": "4676111", "revid": "538762", "url": "https://it.wikipedia.org/wiki?curid=4676111", "title": "Martina Zellner", "text": "Biografia.\nIn Coppa del Mondo ottenne il primo risultato di rilievo il 13 gennaio 1994 a Ruhpolding (71\u00aa), il primo podio il 14 dicembre 1997 a \u00d6stersund (2\u00aa) e la prima vittoria il 17 dicembre 1998 a Osrblie.\nIn carriera prese parte a un'edizione dei Giochi olimpici invernali, (30\u00aa nella sprint, 10\u00aa nell'individuale, 1\u00aa nella staffetta), e a cinque dei Campionati mondiali, vincendo sette medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nMS = partenza in linea\nRL = staffetta"}
{"id": "4676112", "revid": "104458", "url": "https://it.wikipedia.org/wiki?curid=4676112", "title": "Martina Seidl", "text": ""}
{"id": "4676113", "revid": "287204", "url": "https://it.wikipedia.org/wiki?curid=4676113", "title": "Aeromexico", "text": ""}
{"id": "4676117", "revid": "256896", "url": "https://it.wikipedia.org/wiki?curid=4676117", "title": "Amministrazione dell'Aviazione Civile in Cina", "text": ""}
{"id": "4676119", "revid": "256896", "url": "https://it.wikipedia.org/wiki?curid=4676119", "title": "Civil Aviation Administration of China", "text": ""}
{"id": "4676126", "revid": "298229", "url": "https://it.wikipedia.org/wiki?curid=4676126", "title": "Antonina Lazaryeva", "text": ""}
{"id": "4676128", "revid": "287204", "url": "https://it.wikipedia.org/wiki?curid=4676128", "title": "Juri Tarmak", "text": ""}
{"id": "4676130", "revid": "298229", "url": "https://it.wikipedia.org/wiki?curid=4676130", "title": "Mariya Pisareva", "text": ""}
{"id": "4676131", "revid": "57342", "url": "https://it.wikipedia.org/wiki?curid=4676131", "title": "Cristina Conchiglia", "text": "Dirigente della Cgil e del PCI, \u00e8 stata sindaco di Copertino e deputata dal 1976 al 1983.\nBiografia.\nFigura di spicco nelle lotte per l'affermazione dei diritti delle lavoratrici del tabacco nel Salento, costrette a salari e condizioni di lavoro fortemente inadeguate. Nei primi anni cinquanta subisce un arresto per aver guidato uno sciopero di tabacchine, di cui fonder\u00e0 il sindacato omonimo.\nInsieme al marito Giuseppe Calasso (1899-1983) partecipa all'occupazione delle terre nell'Arneo.\nMuore il 5 maggio 2013 a 90 anni nella sua casa di Lecce."}
{"id": "4676134", "revid": "228587", "url": "https://it.wikipedia.org/wiki?curid=4676134", "title": "Pietro Giuria", "text": "Biografia.\nPietro Giuria nacque a Savona il 25 gennaio 1816 da Francesco Giuria, notaio ed ex ufficiale napoleonico, e da Chiara Chiappe.\nSeguito da un insegnante privato, dall'et\u00e0 di otto anni e fino al 1832 frequent\u00f2 le Scuole Pie. L'arrivo a Savona del nuovo vescovo Agostino De Mari gli mostr\u00f2 nel 1833 l'occasione per un'opera ispirata ai poemetti sacri di Pietro Metastasio, dato alle stampe con il titolo di \"Omaggio poetico a Mons. Agostino De Mari\" (Savona 1833).\nL'anno dopo si stabil\u00ec a Torino, ove da tempo risiedeva il padre. Venne assunto nell'Azienda Generale di Guerra, pur non tralasciando la sua passione per la poesia e la letteratura. Risalgono infatti a questo periodo la conoscenza e l'amicizia con Silvio Pellico, scrittore che ebbe un ruolo molto importante nella sua istruzione trasmettendogli alcuni importanti principi cardine dell'ideologia romantica, quali l'ostilit\u00e0 verso una cultura di semplice intrattenimento, la convinzione che la letteratura dovesse essere volta a un fine civile e morale, il recupero del sentimento religioso, la riscoperta della storia intesa come rievocazione di momenti esemplari.\nA Torino, ebbe modo di coltivare le lettere e la poesia frequentando la Conversazione Letteraria, accademia fondata nel 1832 dal canonico C.C.M. Pino. In quella sede strinse preziose relazioni e amicizie con personaggi quali Ercole Ricotti, A. Manno, Luigi Cibrario e, durante le conferenze settimanali, lesse varie poesie, i frammenti di un poema \"I secoli\", rimasto incompiuto e inedito, alcune traduzioni e qualche biografia. Per qualche tempo, inoltre, collabor\u00f2 come critico letterario con la \"Gazzetta Piemontese\", componendo cinque canzoni in lode di grandi italiani (Dante, Cristoforo Colombo, Galileo Galilei, Pietro Micca, Santa Caterina de' Fieschi), edite poi come \"Poesie liriche di Pietro Giuria\" (Torino, 1837).\nNel 1838, dopo una grave malattia, torn\u00f2 a Savona, ove, nonostante le fatiche dell'impiego, approfond\u00ec lo studio della storia d'Italia, della poesia contemporanea e della lingua inglese. Nel contempo, lavor\u00f2 alla stesura delle cantiche dedicate a tre personaggi (Gaspara Stampa, Markos Botzaris, S. Perpetua) simboleggianti - secondo il Giuria - i sentimenti pi\u00f9 grandi del cuore umano: amore, patria e Dio. Forte dei severi consigli del Pellico, Pietro riusc\u00ec a terminare la sua opera e a pubblicarla con il titolo di \"Cantiche e poesie liriche\" (Savona 1842).\nNel 1841, dopo un breve trasferimento ad Asti, ritorn\u00f2 a Torino dove continu\u00f2 ad alternare lo studio e la passione per la letteratura e il lavoro presso l'Azienda Generale di Guerra. Sempre con l'intento di suscitare nel lettore ammirazione per la virt\u00f9 e l'aspirazione al bene, si dedic\u00f2 alle traduzioni dall'inglese, pubblicando a Torino nel 1843, le \"Poesie liriche sacre e profane della letteratura inglese\" e nel 1844, dall'opera di Charles Bucke, le \"Rovine di antiche citt\u00e0\". \nFu attratto anche dal teatro, ma gli ammonimenti del Pellico finirono per dissuaderlo. Aspirava inoltre alla composizione di un poema religioso che descrivesse il cammino dell'umanit\u00e0 da Adamo a Cristo, ma di tale ambizioso proposito rimasero soltanto alcune \"Melodie sacre e profane\" scritte nel 1846. Partecip\u00f2 infine alla stesura delle \"Tradizioni italiane\", edite a Torino dal 1847 al 1850 in quattro volumi a cura di A. Brofferio, utilizzando per i suoi racconti storico-fantastici, ove predominano le atmosfere cupe tipiche del romanticismo anglosassone, soprattutto tradizioni liguri. Pi\u00f9 tardi questi materiali confluirono nella raccolta \"Racconti storici e romantici del cav. Pietro Giuria\", pubblicata a Voghera nel 1854.\nL'epopea nazionale del 1848 ispir\u00f2 la composizione di \"Sei inni italici\" (Torino, 1848), ultima sua fatica poetica.\nIl biennio 1848-49 fu comunque caratterizzato da eventi che lo segnarono profondamente, come la morte della moglie Gabriella di San Martino, sposata nel 1846, e del fratello Amedeo, caduto a Novara. Nel 1849 spos\u00f2 Margherita Bellini, e sempre nello stesso anno, preoccupato per il danno arrecato alla religione cattolica dall'abbandono della causa liberale da parte di papa Pio IX, dette alle stampe \"Il cristianesimo religione di progresso\" (Torino, 1849), sentita riflessione sulla centralit\u00e0 della religione nell'individuo, nella famiglia e nella societ\u00e0. Due anni pi\u00f9 tardi, abolita l'Azienda Generale di Guerra, venne trasferito a Voghera, come addetto alle imposte dirette.\nQui pubblic\u00f2 nel 1854 il saggio \"Silvio Pellico e il suo tempo\", commosso ricordo dell'amico appena defunto. Attraverso la rievocazione delle vicende della sua vita, inquadrate in una minuziosa ricostruzione del contesto storico, il Giuria s'inseriva nel dibattito sulla questione italiana e auspicava la conciliazione fra libert\u00e0 e religione, per una ricostituzione su nuove basi del rapporto fra Chiesa e Stato. \nSempre nel 1854 Pietro Giuria tradusse a Torino, fra i primi in Italia, il capolavoro di Harriet Beecher Stowe, \"La capanna dello zio Tom\". La fatica successiva fu un'opera concepita per dimostrare, attraverso le vicissitudini di personaggi quali Socrate, Cristo, Paolo, Dante, Galileo, come la via del progresso e dell'incivilimento fosse sempre stata lastricata di amarezze e di ostacoli: il risultato furono i due tomi de \"La civilt\u00e0 e i suoi martiri\" (Voghera 1857-59).\nGli eventi del 1859 fornirono nuova linfa alla vena del Giuria, che, alla vigilia della guerra pubblic\u00f2 \"Casa Savoia e l'Italia. L'Austria e i trattati del 1815\" (Torino 1859), un intervento a sostegno dei Savoia e della loro aspirazione a incarnare la causa nazionale contro l'Austria e il suo illegittimo dominio nel Lombardo-Veneto. Segu\u00ec, a guerra finita, una \"Storia aneddotica della occupazione austriaca in Piemonte nel 1859\" (1860).\nL'Unit\u00e0 d'Italia segn\u00f2 una svolta decisiva nella vita di Pietro Giuria, nominato nel 1860 dal ministro della Pubblica Istruzione Terenzio Mamiani professore di storia e letteratura italiana presso l'Universit\u00e0 di Genova. Il nuovo incarico non lo distolse per\u00f2 dall'attivit\u00e0 di saggista, che, dopo aver compilato una \"Storia popolare della Real Casa di Savoia\" (Milano 1863), entr\u00f2 nel dibattito fra spiritualisti e materialisti con le opere \"L'uomo nella creazione e il materialismo nella scienza moderna\" (Genova 1869) e \"L'uomo, la scienza e la societ\u00e0\" (1871): vi si condannavano senza appello le dottrine materialistiche che, negando Dio e l'anima, avrebbero reso l'uomo poco pi\u00f9 che un animale e gettato la societ\u00e0 in braccio al caso e alla forza, scardinandone gli elementi costitutivi di religione, patria e famiglia. Conseguentemente, combatt\u00e9, quale ulteriore elemento di degrado sociale, l'abolizione dell'insegnamento religioso nelle scuole, dedicando al tema alcuni articoli apparsi nel 1873 sulla fiorentina Rivista Universale, nonch\u00e9 lo scritto \"Necessit\u00e0 dell'insegnamento religioso nelle scuole\" (Genova 1875).\nEletto consigliere comunale a Genova, volle pronunciarsi, con la \"Lettera agli elettori politici\" (Firenze 1876), su un'altra grande questione del suo tempo, la partecipazione dei cattolici alle elezioni politiche: polemizzando con il \"non expedit\" e con la massima \"n\u00e9 eletti n\u00e9 elettori\", ribadiva la propria fede nelle libere istituzioni e invitava i cattolici a non inseguire assurdi sogni di rivincita e a recarsi al voto, il pi\u00f9 grande dei diritti e dei doveri, per migliorare le leggi.\nSul finire della vita Pietro Giuria si dedic\u00f2 alla pittura, passione coltivata sin dagli anni giovanili, e al riordino, rimasto incompiuto, delle lezioni tenute all'universit\u00e0.\nColpito da polmonite, mor\u00ec a Genova il 21 dicembre 1876.\nLa sua morte fu un lutto per tutta la Liguria. Nel 1878 Savona gli eresse un busto nell'allora Municipio, oggi Pinacoteca di Palazzo Gavotti. Nel 1907 le spoglie furono riportate a Savona, nel cimitero di Zinola, dove fu elevato un bronzo del suo busto. Nel 1888 fu eretta una statua marmorea, opera dello scultore Pietro Dini, nel giardino di piazza Sisto IV, in seguito ricollocata in corso Mazzini.\nOpere.\nLe opere di Pietro Giuria non sono poche: oltre a molti e svariati scritti di argomenti letterari, artistici o politici, sparsi in riviste e giornali alla cui redazione prese parte il Giuria, abbiamo di lui le seguenti pubblicazioni:"}
{"id": "4676158", "revid": "785616", "url": "https://it.wikipedia.org/wiki?curid=4676158", "title": "Show Lo", "text": ""}
{"id": "4676164", "revid": "287204", "url": "https://it.wikipedia.org/wiki?curid=4676164", "title": "Mu Hydrae", "text": "Mu Hydrae (\u03bc Hya, \u03bc Hydrae) \u00e8 una stella della costellazione dell'Idra di magnitudine apparente +3,83, distante 234 anni luce dal sistema solare.\nOsservazione.\n \u00e8 una stella dell'emisfero australe, ma la sua posizione in prossimit\u00e0 dell'equatore celeste le consente di essere scorta da quasi tutte le regioni della Terra, ad eccezione delle zone pi\u00f9 a nord della latitudine 74\u00b0N, cio\u00e8 oltre il circolo polare artico. D'altra parte questa vicinanza all'equatore celeste fa s\u00ec che essa sia circumpolare solo nel continente antartico. Essendo di magnitudine +3,83 la si pu\u00f2 scorgere anche dai piccoli e medi centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione ricade nei mesi primaverili dell'emisfero boreale, che equivale alla stagione autunnale dell'emisfero australe.\nCaratteristiche fisiche.\nLa stella \u00e8 una gigante arancione di tipo spettrale K4III, avente un raggio 45 volte quello solare, che, con una temperatura superficiale di 4000 K, irradia quasi 500 volte pi\u00f9 luce del Sole. La presenza di elementi pi\u00f9 pesanti dell'elio, chiamata metallicit\u00e0, \u00e8 inferiore a quella del Sole, con un'abbondanza del 76% rispetto a quella della nostra stella."}
{"id": "4676165", "revid": "287204", "url": "https://it.wikipedia.org/wiki?curid=4676165", "title": "Eudamida II", "text": "Biografia.\nFiglio di Archidamo IV, alla morte di questi sal\u00ec sul trono euripontide di Sparta e spos\u00f2 Agesistrata, sua zia (sorella del padre), dalla quale ebbe due figli, Agide IV e Archidamo V, che entrambi salirono al trono in momenti successivi.\nGli storici antichi non riportano molte notizie di questo re, del quale Plutarco accenna brevemente nella \"Vita di Agide.\""}
{"id": "4676166", "revid": "287204", "url": "https://it.wikipedia.org/wiki?curid=4676166", "title": "Theta Hydrae", "text": "Theta Hydrae (\u03b8 Hya, \u03b8 Hydrae) \u00e8 una stella della costellazione dell'Idra di magnitudine apparente +3,88, distante 128 anni luce dalla Terra.\nOsservazione.\n \u00e8 una stella dell'emisfero boreale, una delle pi\u00f9 settentrionali della vasta costellazione dell'Idra, ma la sua prossimit\u00e0 all'equatore celeste le consente di poter essere osservata da tutte le aree abitate della Terra. D'altra parte questa vicinanza all'equatore celeste fa s\u00ec che essa sia circumpolare solo nelle regioni vicine al polo nord terrestre. Essendo di magnitudine +3,89 la si pu\u00f2 scorgere anche dai piccoli centri urbani, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione ricade nei mesi primaverili dell'emisfero boreale, che equivale alla stagione autunnale dell'emisfero australe.\nCaratteristiche fisiche.\nTheta Hydrae \u00e8 una stella bianco-azzurra di sequenza principale di tipo spettrale B9,5V o A0V, come talvolta viene classificata; la sua massa \u00e8 circa 2,5 volte quella del Sole mentre il suo raggio \u00e8 circa il doppio e la sua luminosit\u00e0 40 volte superiore a quella del Sole.\n ha tre compagne comprese fra la decima e la dodicesima magnitudine ad una distanza visuale rispettivamente di 20, 82 e 100 secondi d'arco. Esse sembrano essere solo sulla linea di vista rispetto alla Terra e non legate gravitazionalmente alla stella principale. Tuttavia, Theta Hydrae \u00e8 anche una binaria spettroscopica, la cui compagna pare essere una piccola e calda nana bianca avente l'83% della massa del Sole, ma con un diametro di appena 5900\u00a0km, ossia meno della met\u00e0 del diametro terrestre.\nLa stella principale \u00e8 anche classificata come stella Lambda Bootis, in quanto ha una presenza di metalli pi\u00f9 pesanti dell'elio insolitamente bassa, avendo appena il 38% della metallicit\u00e0 del Sole."}
{"id": "4676181", "revid": "486946", "url": "https://it.wikipedia.org/wiki?curid=4676181", "title": "Romanian Mioritic shepherd dog", "text": ""}
{"id": "4676186", "revid": "125185558", "url": "https://it.wikipedia.org/wiki?curid=4676186", "title": "Myles Hesson", "text": "Con la Nazionale britannica disputa gli Europei 2013."}
{"id": "4676190", "revid": "124915043", "url": "https://it.wikipedia.org/wiki?curid=4676190", "title": "Daniel Berntsen", "text": "Biografia.\n\u00c8 il figlio di Dag Trygve Berntsen, in passato calciatore nella massima divisione norvegese.\nCaratteristiche tecniche.\nK\u00e5re Ingebrigtsen, suo allenatore al Bod\u00f8/Glimt, lo ha descritto come un centrocampista offensivo mancino, dotato di un piede molto preciso e in grado di andare a segno con regolarit\u00e0.\nCarriera.\nClub.\nBerntsen ha cominciato la carriera con la maglia del Bod\u00f8/Glimt, debuttando nella 1. divisjon in data 19 settembre 2010, sostituendo Runar Berg nella sconfitta casalinga per 1-2 contro il Sandnes Ulf. Questo cambio ha portato alla decisione di Berg di ritirarsi dal calcio professionistico: egli ha ritenuto infatti che, continuando a giocare a calcio, avrebbe tolto spazio a giovani promettenti come Berntsen.\nIl 5 giugno 2011 ha siglato la prima rete in squadra: ha contribuito con un gol al successo per 1-2 sul campo dello Str\u00f8mmen. Complessivamente, nel campionato 2011 \u00e8 risultato essere uno dei migliori elementi della sua squadra.\nNel calciomercato invernale 2012, Bertsen \u00e8 stato ingaggiato dal Rosenborg. Il giocatore ha scelto la maglia numero 18. Ha svolto la preparazione atletica con la squadra, giocando anche delle partite amichevoli, prima che la societ\u00e0 decidesse di cederlo in prestito. Il 26 aprile 2012, cos\u00ec, \u00e8 stato prestato per un mese al Fredrikstad: essendo un calciatore Under-19, Berntsen poteva infatti essere ceduto anche al di fuori della finestra di trasferimento.\nIl 28 aprile ha esordito cos\u00ec nell'Eliteserien, quando \u00e8 stato schierato titolare nella sconfitta interna del Fredrikstad contro il Sandnes Ulf, partita terminata 3-4. Il 13 maggio 2012 \u00e8 stato in campo nella sfida pareggiata contro l'Haugesund per 0-0, in cui \u00e8 risultato essere il migliore in campo. Successivamente, il prestito \u00e8 stato prolungato fino al mese di giugno.\n\u00c8 tornato poi al Rosenborg, per cui ha avuto modo di debuttare ufficialmente il 20 giugno 2012: ha sostituito Ole Kristian Seln\u00e6s nella vittoria per 4-0 sul Kvik Halden, in una sfida valida per il terzo turno del Norgesmesterskapet. Il 12 luglio ha disputato il primo incontro dell'Europa League 2012-2013, quando \u00e8 stato schierato titolare primo turno di qualificazione contro i Crusaders: la formazione norvegese si \u00e8 imposta per 1-0. Il 14 agosto 2012 \u00e8 passato in prestito al Bod\u00f8/Glimt fino al termine della stagione.\nIl 2 gennaio 2013 si \u00e8 aggregato nuovamente al Rosenborg: Erik Hoftun, dirigente della societ\u00e0, ha garantito che il giocatore sarebbe rimasto in forza al club, lottando per un posto in squadra. Il 14 luglio 2013 ha realizzato la prima rete nella massima divisione norvegese, nel successo per 3-2 sull'Odd.\nIl 10 agosto 2014, \u00e8 tornato ancora al Bod\u00f8/Glimt, sempre con la formula del prestito.\nIl 26 novembre 2014 \u00e8 stata annunciata la sua cessione a titolo definitivo agli svedesi del Djurg\u00e5rden, formazione a cui si \u00e8 legato con un contratto triennale valido a partire dal 1\u00ba gennaio 2015.\nIl 31 marzo 2017 \u00e8 passato al V\u00e5lerenga a titolo definitivo, legandosi al nuovo club con un contratto triennale. Ha scelto la maglia numero 15. \u00c8 tornato a calcare i campi da calcio norvegesi in data 3 aprile, quando \u00e8 subentrato a B\u00e5rd Finne nella vittoria per 1-0 sul Viking. Ha chiuso la stagione a quota 24 presenze tra campionato e coppa, senza alcuna rete all'attivo.\nIl 15 marzo 2018, Bertsen si \u00e8 trasferito ufficialmente al Troms\u00f8, a cui si \u00e8 legato con un contratto triennale.\nNazionale.\nIl 22 gennaio 2013, Berntsen \u00e8 stato incluso tra i convocati nella \"nuova\" Nazionale Under-21 norvegese \u2013 che a partire dal mese di settembre avrebbe affrontato la campagna di qualificazione all'Europeo di categoria del 2015 \u2013 in vista dell'amichevole contro la . Il 6 febbraio ha esordito cos\u00ec per questa selezione, sostituendo Fredrik Haugen nella sconfitta per 2-0 contro i pari et\u00e0 turchi. Il 2 settembre 2013 \u00e8 stato incluso nella lista dei convocati della Nazionale Under-21, che pochi giorni dopo avrebbe affrontato il e la , incontri validi per le qualificazioni al campionato europeo. Il 5 settembre \u00e8 sceso cos\u00ec in campo nei minuti finali della sfida contro i lusitani, persa per 5-1: ha sostituito Yann-Erik de Lanlay.\nStatistiche.\nPresenze e reti nei club.\n\"Statistiche aggiornate al 21 dicembre 2020.\""}
{"id": "4676199", "revid": "1543377", "url": "https://it.wikipedia.org/wiki?curid=4676199", "title": "Pic du Jer", "text": "Il Pic du Jer \u00e8 una montagna dei Pirenei, situata nei pressi di Lourdes.\nStoria e descrizione.\nIl Pic du Jer, che raggiunge un'altezza massima di 951 metri, \u00e8 diventato meta di un turismo di tipo naturalistico sfruttando l'arrivo a Lourdes dei pellegrini in visita al santuario mariano, costruito dopo le apparizioni del 1858. Oltre alla normale strada, l'ascesa verso la vetta \u00e8 possibile anche tramite l'omonima funicolare, la quale, partendo dalla periferia della citt\u00e0, arriva in circa quindici minuti a quota 889 metri: l'impianto, inaugurato nel 1900, \u00e8 stato il secondo in Francia ad essere costruito per uno scopo puramente turistico.\nDalla stazione a monte della funicolare, dove sono presenti diverse attivit\u00e0 commerciali, diversi sentieri sia escursionistici, che percorribili in bicicletta, conducono alla vetta, sulla quale \u00e8 posizionata una croce in ferro, illuminata durante le ore notturne, e ad una terrazza panoramica da cui si gode un panorama su Lourdes, Lavedan, Argel\u00e8s-Gazost, Tarbes, Lannemezan, Pau e tutta la catena dei Pirenei centrali. Dal 1958 sono aperte al pubblico delle grotte, accessibili dalla sommit\u00e0 del Pic du Jer, poste a circa quaranta metri di profondit\u00e0, formatesi quarantamila anni fa a seguito dello scioglimento di un ghiacciaio, le cui acque si sono infiltrate nella montagna. La fauna tipica della zona \u00e8 composta da pecore, mufloni, cervi ed aquile."}
{"id": "4676200", "revid": "72396", "url": "https://it.wikipedia.org/wiki?curid=4676200", "title": "Primera Divisi\u00f3 2013-2014", "text": "La Primera Divisi\u00f3 2013-2014 \u00e8 stata la 19\u00aa edizione del campionato andorrano di calcio di massima divisione. La stagione ufficiale \u00e8 iniziata il 22 settembre 2013 ed \u00e8 terminata il 4 maggio 2014. L'FC Santa Coloma ha vinto il titolo per la 7\u00aa volta nella sua storia.\nRegolamento del campionato.\nAl campionato, diviso in una fase di regular season e in una fase di playoff, prendono parte otto club. Durante la regular season le squadre si affrontano in gare di andata e ritorno per un totale di 14 partite.\nAl termine di questa fase le prime quattro classificate disputano fra loro un girone di playoff con gare di andata e ritorno.\nLe ultime quattro classificate del campionato si affrontano invece fra loro in un girone di playout per stabilire le due retrocessioni: l'ultima classificata \u00e8 retrocessa direttamente in Segona Divisi\u00f3 mentre la penultima sfida la seconda classificata del campionato di Segona Divisi\u00f3 per ottenere l'ultimo posto disponibile nella massima serie.\nLe squadre qualificate alle coppe europee sono tre: la vincente partecipa alla UEFA Champions League 2014-2015, la seconda classificata e la vincitrice della Copa Constituci\u00f3 alla UEFA Europa League 2014-2015.\nPrima Fase.\nClassifica.\nLegenda:\n\u00a0\u00a0\u00a0\u00a0\u00a0 Ammesse ai play-off\n\u00a0\u00a0\u00a0\u00a0\u00a0 Ammesse ai play-out\nNote:\nSeconda fase.\nLe squadre mantengono i punti conquistati nella prima fase.\nPlayoff.\nLegenda:\n\u00a0\u00a0\u00a0\u00a0\u00a0 Campione di Andorra e ammessa alla UEFA Champions League 2014-2015\n\u00a0\u00a0\u00a0\u00a0\u00a0 Ammessa alla UEFA Europa League 2014-2015\nNote:\nPlayout.\nLegenda:\n\u00a0\u00a0\u00a0\u00a0\u00a0 Ammessa allo spareggio promozione-retrocessione\n\u00a0\u00a0\u00a0\u00a0\u00a0 Retrocessa in Segona Divisi\u00f3 2014-2015\nNote:\nSpareggio.\nL'Inter Club d'Escaldes ottiene la permanenza in Primera Divisi\u00f3."}
{"id": "4676207", "revid": "599013", "url": "https://it.wikipedia.org/wiki?curid=4676207", "title": "Georg Hei\u00df", "text": "Carriera.\nEsordisce in Nazionale il 4 ottobre del 1914 a Budapest contro l'Ungheria (2-2)."}
{"id": "4676211", "revid": "1543377", "url": "https://it.wikipedia.org/wiki?curid=4676211", "title": "Equitazione ai Giochi della VIII Olimpiade - Concorso completo a squadre", "text": "La competizione del concorso completo a squadre di equitazione dai Giochi della VIII Olimpiade si \u00e8 svolta nei giorni dal 21 al 26 luglio negli impianti \"Hippodrome d'Auteuil\" e lo Stadio di Colombes.\nRisultati.\nQuattro concorrenti per nazione. I migliori tre risultati della prova individuale erano validi per la classifica finale."}
{"id": "4676212", "revid": "767487", "url": "https://it.wikipedia.org/wiki?curid=4676212", "title": "Heinrich Hergert", "text": "Carriera.\nNazionale.\nHa collezionato 5 presenze con la propria Nazionale."}
{"id": "4676215", "revid": "767487", "url": "https://it.wikipedia.org/wiki?curid=4676215", "title": "Johannes Ludwig (calciatore)", "text": "Carriera.\nNazionale.\nHa collezionato 3 presenze con la propria Nazionale."}
{"id": "4676216", "revid": "318922", "url": "https://it.wikipedia.org/wiki?curid=4676216", "title": "Hannes Ludwig", "text": ""}
{"id": "4676217", "revid": "767487", "url": "https://it.wikipedia.org/wiki?curid=4676217", "title": "Kurt Langenbein", "text": "Carriera.\nNazionale.\nHa collezionato 2 presenze con la propria Nazionale."}
{"id": "4676218", "revid": "339392", "url": "https://it.wikipedia.org/wiki?curid=4676218", "title": "Economia cinese", "text": ""}
{"id": "4676224", "revid": "832642", "url": "https://it.wikipedia.org/wiki?curid=4676224", "title": "Candido Torquato Portinari", "text": ""}
{"id": "4676225", "revid": "832642", "url": "https://it.wikipedia.org/wiki?curid=4676225", "title": "Anders Leonard Zorn", "text": ""}
{"id": "4676229", "revid": "599013", "url": "https://it.wikipedia.org/wiki?curid=4676229", "title": "Eduard Hundt", "text": "Carriera.\nNazionale.\nHa collezionato 3 presenze con la propria Nazionale."}
{"id": "4676230", "revid": "300067", "url": "https://it.wikipedia.org/wiki?curid=4676230", "title": "Przemys\u0142aw Karnowski", "text": "Carriera.\nDi ruolo centro, ha giocato nel BC Andorra e nella Nazionale polacca. Ha disputato una stagione in Polska Liga Koszyk\u00f3wki con il Siarka Tarnobrzeg e ha frequentato Gonzaga University."}
{"id": "4676231", "revid": "1566286", "url": "https://it.wikipedia.org/wiki?curid=4676231", "title": "Joris Jarsky", "text": " \nBiografia.\nAttivo sia in televisione che in teatro; Jarsky divenne campione della Gymnastics Ontario a soli 14 anni. Ha frequentato la Etobicoke School of the Arts e la National Theatre School of Canada."}
{"id": "4676233", "revid": "287204", "url": "https://it.wikipedia.org/wiki?curid=4676233", "title": "Przemyslaw Karnowski", "text": ""}
{"id": "4676234", "revid": "767487", "url": "https://it.wikipedia.org/wiki?curid=4676234", "title": "Combinata nordica ai XXII Giochi olimpici invernali", "text": "Nella combinata nordica ai XXII Giochi olimpici invernali si sono disputate tre gare, riservate agli atleti di sesso maschile: due gare individuali, dal trampolino normale e dal trampolino lungo, e la gara a squadre dal trampolino lungo.\nLa distanza della frazione di fondo delle gare individuali \u00e8 pari a 10\u00a0km, mentre per la staffetta a squadre i quattro combinatisti percorrono 5\u00a0km ciascuno."}
{"id": "4676235", "revid": "767487", "url": "https://it.wikipedia.org/wiki?curid=4676235", "title": "India Knight", "text": "La sua notoriet\u00e0 \u00e8 dovuta soprattutto ai suoi libri che ironizzano sulla condizione femminile.\nBiografia.\nNata nel 1965 in Belgio da madre indiana (Sabiha Rumani Malik) e padre belga (Michel Aertsens), si trasfer\u00ec a Londra nel 1975 prendendo la cittadinanza britannica ed assumendo il cognome del secondo marito della madre (il giornalista Andrew Knight).\nVive a Londra con i suoi tre figli avuti da due diversi uomini."}
{"id": "4676243", "revid": "1442080", "url": "https://it.wikipedia.org/wiki?curid=4676243", "title": "Australian Championships 1953 - Doppio femminile", "text": "Maureen Connolly e Julia Sampson hanno battuto in finale Mary Hawton e Beryl Penrose 6-4, 6-2."}
{"id": "4676244", "revid": "765774", "url": "https://it.wikipedia.org/wiki?curid=4676244", "title": "Notre-Dame de Paris (musical)", "text": ""}
{"id": "4676246", "revid": "1543377", "url": "https://it.wikipedia.org/wiki?curid=4676246", "title": "Australian Championships 1953 - Doppio misto", "text": "Julia Sampson e Rex Hartwig hanno battuto in finale Maureen Connolly e Ham Richardson 6-4, 6-3."}
{"id": "4676247", "revid": "1442080", "url": "https://it.wikipedia.org/wiki?curid=4676247", "title": "Lukas Aurednik", "text": "Carriera.\nInizia la carriera professionistica nel 1935 al Rapid Vienna, dove vince un campionato austriaco. Nel 1938 si trasferisce al Neuendorf e nel 1940 passa al Milit\u00e4r SV Br\u00fcnn. Rimasto a Brno fino al 1943, ritorna al Rapid Vienna per un breve periodo prima di andare al Lutwaffen SV Markersdorf. Dopo una sola stagione rientra al Rapid Vienna e nel 1946 vince una Coppa d'Austria e il suo secondo titolo austriaco mettendo a segno 28 marcature. L'annata seguente passa ai francesi del Roubaix-Tourcoing. Non essendo stato rilasciato dall'associazione austriaca, poteva giocare solo per le riserve e addestrare i giovani. Nel 1948 ritorna nuovamente a Vienna, scegliendo di vestire i colori dell'Austria Vienna: in cinque anni vince tre campionati nazionali e la sua seconda Coppa d'Austria contando 108 presenze e 46 realizzazioni. Dopo un breve periodo da giocatore-allenatore all'Austria Lustenau, nel 1954 ritorna in Francia in forza al Lens. Chiude la sua lunga carriera giocando dal 1956 al 1958 a Le Havre. In circa 25 anni ha giocato in Austria, Germania, Repubblica Ceca e Francia.\nEsordisce in Nazionale il 31 ottobre 1948 a Bratislava contro la Cecoslovacchia (3-1). Il 14 maggio del 1950 realizza il suo primo gol contro l'Ungheria (5-3).\nNell'estate del 1959 va ad allenare i greci dell'AEK Atene portando la squadra fino al secondo posto in campionato. Nel gennaio 1968 viene chiamato alla guida del Wiener Neust\u00e4dter."}
{"id": "4676248", "revid": "300067", "url": "https://it.wikipedia.org/wiki?curid=4676248", "title": "Duda Sanadze", "text": "Carriera.\nHa giocato nei San Diego Toreros e nella Nazionale georgiana."}
{"id": "4676252", "revid": "1782831", "url": "https://it.wikipedia.org/wiki?curid=4676252", "title": "Australian Championships 1954 - Doppio femminile", "text": "Mary Hawton e Beryl Penrose hanno battuto in finale Hazel Redick-Smith e Julia Wipplinger 6-3, 8-6."}
{"id": "4676253", "revid": "228587", "url": "https://it.wikipedia.org/wiki?curid=4676253", "title": "Evgenij Schwarz", "text": ""}
{"id": "4676254", "revid": "767487", "url": "https://it.wikipedia.org/wiki?curid=4676254", "title": "Miroslav Mentel", "text": "Carriera.\nHa allenato il club ceco SFC Opava."}
{"id": "4676257", "revid": "729019", "url": "https://it.wikipedia.org/wiki?curid=4676257", "title": "Kisar (isola)", "text": "Kisar \u00e8 un'isola Indonesiana dell'arcipelago delle Piccole Isole della Sonda, sita a 30\u00a0km a nord-est di Timor, fra quest'ultima e le isole Wetar, Romang e Leti.\nEtimologia.\nIl nome venne dato all'isola dagli olandesi. Il primo ufficiale olandese che chiese ad un indigeno come si chiamasse l'isola, indicando al contempo il terreno, si sent\u00ec rispondere \"Kiasar\", che nella lingua locale significava \"sabbia bianca\".\nStoria.\nNel 1665 Kisar divenne una base militare della Compagnia olandese delle Indie orientali ed integrata nella provincia di Banda. Nel 1795 venne occupata dagl'inglesi, ma nel 1803 entr\u00f2 a far parte della Repubblica Batava e poi del Regno d'Olanda, sotto il dominio francese. Nel 1810 torn\u00f2 sotto il Regno Unito e nel 1817 nuovamente sotto gli olandesi, che vi rimasero anche dopo il 1819, quando non fu pi\u00f9 considerata un punto d'appoggio strategico.\nFra la popolazione di Kiesar ed il regno di Vemasse, sito nell'attuale distretto di Baucau sull'isola di Timor, vi erano stretti rapporti, tanto che il \"Raja\" di Kiesar versava un tributo annuo al \"Liurai\" (signore) di Vemasse.\nSolo alla fine del XIX secolo il governatore portoghese di Timor, Jos\u00e9 Celestino da Silva, pose termine ad ogni contatto, poich\u00e9 il \"Raja\" di Kiesar si era rifiutato di convertirsi dal protestantesimo al cattolicesimo. Tuttavia, 15 anni dopo, i contatti ripresero, quando il \"Raja\" di Kiesar con una flotta di 20 piccole imbarcazioni sbarc\u00f2 sulla spiaggia di Timor.\nNel 1942, nel corso della seconda guerra mondiale, Kisar venne occupata dalle truppe giapponesi. La popolazione di Kisar venne trascinata sull'isola di Timor per essere impiegata in lavori forzati e le donne di Kisar furono costrette a lavorare nel cosiddetto \"ristorante giapponese\", un locale di \"comfort women\" a Laut\u00e9m, nell'attuale Timor Est.\nNel 1950 Kisar entr\u00f2 a far parte della Repubblica delle Molucche del Sud. \nPopolazione.\nAncora all'inizio del XX secolo gli abitanti di Kisar erano suddivisi in diverse caste. Quella meno numerosa formava quella dei \"Marna\" (nobili), un numero venti volte superiore costituiva la casta dei \"Wahoeroe\" (contadini) ed il triplo dei primi costituiva la casta degli \"Stam\" (ex schiavi). Probabilmente i \"Wahoeroe\" discendono dai primi abitanti dell'isola.\nAncor oggi vivono normali discendenti di soldati europei e donne indigene. Tra di essi si trovano infatti cognomi quali Joostenz, Wouthyusen, Caffin, Lerrick, Peelman, Lander, Ruff, Bellmin-Belder, Coenradi, van Delsen, Schilling e Bakker.\nLingue.\nLa lingua originale dell'isola \u00e8 l'austronesiana \"meher\". Essa \u00e8 parlata in 19 localit\u00e0 ed \u00e8 simile alla ormai esttimorense lingua morta \"makuva\". In due villaggi del sud \u00e8 parlato l'\u00a0\"Oirata\", un dialetto della lingua fataluku.\nFauna.\nIl barbagianni di Kisar \u00e8 una specie particolare di questi uccelli, che vive solo in quest'isola. Esso \u00e8 simile alla specie indiana nel colore, tuttavia la parte superiore \u00e8 color giallo ocra ed numerosi ampi punti neri. La parte inferiore ha strisce brunastre.\nTrasporti.\nDalla met\u00e0 del 2003 la compagnia aerea indonesiana Merpati Nusantara Airlines offre un collegamento giornaliero Kupang \u2013 Kalabhi \u2013 Kisar e ritorno."}
{"id": "4676259", "revid": "716642", "url": "https://it.wikipedia.org/wiki?curid=4676259", "title": "Pavel \u0158eh\u00e1k", "text": ""}
{"id": "4676260", "revid": "1917099", "url": "https://it.wikipedia.org/wiki?curid=4676260", "title": "Urania Speciale", "text": "Urania Speciale, Urania Speciali (o Speciali di Urania) \u00e8 una collana editoriale Mondadori di genere fantastico e fantascientifico parallela a quella di \"Urania\", dedicata alla pubblicazione di numeri extra o speciali, cio\u00e8 fuori dalla numerazione della serie principale e senza una cadenza regolare, a partire dal 1998. Dal 2013 riprende le pubblicazioni come Urania Jumbo.\nStoria editoriale.\nGli Speciali sono pubblicati come supplemento a vari numeri della serie regolare di Urania a partire dall'agosto 1998. Dal numero 10 assumono una propria numerazione. In precedenza erano stati pubblicati dei numeri \"bis\" (otto uscite nell'arco di un anno dal 1963 al 1964), che non sono stati compresi nella numerazione, mentre in seguito, per un breve periodo tra il 1995 e il 1996, era stata pubblicata la collana \"Uraniargento\".\nOltre a pubblicare romanzi di fantascienza come la serie principale, tra gli Speciali sono state pubblicate anche opere di genere horror e fantasy.\nDal punto di vista grafico, gli speciali oltre al formato riprendono nella maggior parte delle uscite l'impostazione in vigore al momento nella serie principale, con varie eccezioni (tra cui gli \"Urania Horror\", che divennero in seguito una collana a parte).\nDal 2013, con la pubblicazione de \"Il fiume degli dei\" di Ian McDonald, la collana ha assunto il nome di \"Urania Jumbo\", riprendendo la vecchia numerazione dal numero 40 (che si era fermata, nel dicembre 2009, al n.39 con il romanzo \"Il quinto principio\" di Vittorio Catani) e dedicandosi alla pubblicazione di \"grandi romanzi inediti in edizione integrale\", ovvero libri che per la loro mole non trovano posto nella serie regolare di Urania. Nel 2018 la pubblicazione si evolve acquisendo caratteristiche piuttosto da libreria che da edicola, per come dal blog di Urania \u00e8 riportato : \"...Del tutto nuova, invece, \u201cUrania Jumbo\u201d, che da febbraio diventer\u00e0 una collana a s\u00e9 stante registrata in tribunale, non pi\u00f9 un supplemento di \u201cUrania\u201d, con periodicit\u00e0 (per il momento) trimestrale, ovvero capace di offrire ai lettori un volume ogni tre mesi, per un totale di quattro titoli all\u2019anno, che saranno in edicola a febbraio, maggio, agosto e novembre. \u201cUrania Jumbo\u201d si alterner\u00e0 alle uscite di Urania Millemondi (marzo, luglio e dicembre) e affiancher\u00e0 le tradizionali pubblicazioni mensili delle due collane principali, \u201cUrania\u201d e \u201cUrania Collezione\u201d...\". riprendendo la numerazione dal numero 1, da gennaio 2020, infine, diventa bimestrale."}
{"id": "4676261", "revid": "599013", "url": "https://it.wikipedia.org/wiki?curid=4676261", "title": "Franti\u0161ek Myslive\u010dek", "text": ""}
{"id": "4676262", "revid": "155634", "url": "https://it.wikipedia.org/wiki?curid=4676262", "title": "Australian Championships 1954 - Doppio misto", "text": "Thelma Long e Rex Hartwig hanno battuto in finale Beryl Penrose e John Bromwich 4-6, 6-1, 6-2."}
{"id": "4676263", "revid": "1543377", "url": "https://it.wikipedia.org/wiki?curid=4676263", "title": "Ampelopsis glandulosa var. brevipedunculata", "text": "La vite canadese (Ampelopsis glandulosa\" var. \"brevipedunculata ) \u00e8 una pianta rampicante appartenente alla famiglia Vitaceae.\n\u00c8 coltivata in molti paesi come pianta ornamentale per le sue bacche dai vari colori, dal malva al rosa al turchese, che a maturazione hanno un tipico colore blu scuro, dovuto alla presenza nella buccia di antocianidina e flavonoidi. \u00c8 chiamata \u00ab porcelain berry \u00bb (\"bacca porcellana\") nei paesi anglosassoni.\n\u00c8 molto simile alla vite americana \"(Parthenocissus quinquefolia)\", una pianta rampicante delle Vitaceae con la quale viene a volte confusa.\nDescrizione.\nLa vite canadese \u00e8 una pianta molto vigorosa. I tralci crescono rapidamente attaccandosi a muri, recinzioni od alberi. Il fusto \u00e8 legnoso, le foglie sono alterne e semplici, con 3-5 lobi pi\u00f9 o meno pronunciati e margini seghettati. L'apice \u00e8 appuntito e la base cuoriforme.\nL'infiorescenza \u00e8 una cima corimbiforme, che cresce in posizione opposta alle foglie. Il fiore \u00e8 piccolo, con cinque petali lunghi 0,8-1,8\u00a0mm che si dipartono da un disco centrale ben sviluppato con cinque stami. Il periodo di fioritura si pu\u00f2 estendere da aprile fino ad agosto.\nIl frutto \u00e8 una bacca di 5\u20138\u00a0mm di diametro, non commestibile. Nel corso della maturazione assume una variet\u00e0 di colori: dal verde al bianco, al rosa, al lill\u00e0, al blu turchese, e infine un intenso blu scuro. I semi vengono dispersi dagli uccelli, che sono ghiotti di queste bacche.\nNe esiste una cultivar 'Elegans', con foglie screziate di bianco, rosa e verde chiaro.\nDiffusione.\nLa vite canadese \u00e8 originaria della Cina del nord-est, dove \u00e8 ancora largamente diffusa (il nome cinese \u00e8 \"dongbei sheputao\", letteralmente \u00ab vigna serpente del nord-est \u00bb). Cresce spontanea anche in altri paesi asiatici, tra cui Corea, Giappone e Siberia. Introdotta negli Stati Uniti nel 1870 e poi in Canada come pianta ornamentale, in tredici stati della costa atlantica degli Stati Uniti \u00e8 considerata una pianta infestante per la tendenza a diffondersi rapidamente, sia in aree urbane che agricole. Penetra facilmente anche in boschi e foreste, abbarbicandosi ad alberi e arbusti.\nPropriet\u00e0 ed usi.\nStudi di fitochimica hanno mostrato che i frutti della vite canadese contengono dei polifenoli molto interessanti per l'uso in farmacologia, tra cui epicatechina, piceide e resveratrolo. Contengono anche oligostilbeni naturali detti \"ampelopsine\" (A, B, C, D, E, H3, 4). Diversi studi hanno indicato che l'ampelopsina E e suoi derivati hanno effetti benefici nella cura dell'epatite e altre malattie del fegato."}
{"id": "4676268", "revid": "916580", "url": "https://it.wikipedia.org/wiki?curid=4676268", "title": "Vitis heterophylla", "text": ""}
{"id": "4676269", "revid": "916580", "url": "https://it.wikipedia.org/wiki?curid=4676269", "title": "Vite canadese", "text": ""}
{"id": "4676270", "revid": "2189463", "url": "https://it.wikipedia.org/wiki?curid=4676270", "title": "Copenhagen Business School", "text": "La Copenhagen Business School, conosciuta anche come \"CBS\", \u00e8 un'universit\u00e0 con sede a Copenaghen, in Danimarca.\nStoria.\nLa CBS \u00e8 stata fondata nel 1917 dalla societ\u00e0 danese per l'Avanzamento della formazione aziendale e della Ricerca (Fuhu). Oggi CBS ha pi\u00f9 di 19.000 studenti, 13.000 dipendenti e offre una vasta gamma di corsi di laurea. Il suo campus principale si trova nella citt\u00e0 di Frederiksberg."}
{"id": "4676271", "revid": "729019", "url": "https://it.wikipedia.org/wiki?curid=4676271", "title": "Bluegiga", "text": "Bluegiga Technologies Ltd., conosciuta come Bluegiga, \u00e8 un'azienda produttrice di tecnologie wireless con sede ad Espoo, Finlandia. Fondata nel 2000, si \u00e8 subito ingrandita, aprendo le sedi di Atlanta, negli USA e Hong Kong. Bluegiga \u00e8 membro del Bluetooth Special Interest Group fin dalla fondazione e della Continua Health Alliance dal 2008. La compagnia \u00e8 anche membro della Wi-Fi Alliance dall'inizio del 2012.\nProdotti.\nBluegiga sviluppa e produce sistemi di connettivit\u00e0 wireless a corto raggio d'azione, tra cui anche moduli Bluetooth e access server, moduli per Wi-Fi e Bluetooth intelligente e iWRAP.\nI prodotti sono principalmente rivolti all'aggiunta di connessione wireless a prodotti industriali per i consumatori, ma sono anche pronti per la vendita singolarmente.\nI settori pi\u00f9 importanti in cui i prodotti Bluegiga sono usati includono sanit\u00e0, automobili, audio, applicazioni industriali e per consumatori."}
{"id": "4676272", "revid": "1442080", "url": "https://it.wikipedia.org/wiki?curid=4676272", "title": "Australian Championships 1955 - Doppio femminile", "text": "Mary Hawton e Beryl Penrose hanno battuto in finale Nell Hopman e Gwen Thiele 7-5, 6-1."}
{"id": "4676273", "revid": "599013", "url": "https://it.wikipedia.org/wiki?curid=4676273", "title": "Ole\u00fade Jos\u00e9 Ribeiro", "text": ""}
{"id": "4676274", "revid": "271907", "url": "https://it.wikipedia.org/wiki?curid=4676274", "title": "Seraphimite Church", "text": ""}
{"id": "4676275", "revid": "271907", "url": "https://it.wikipedia.org/wiki?curid=4676275", "title": "Tin Can Cathedral", "text": ""}
{"id": "4676285", "revid": "667431", "url": "https://it.wikipedia.org/wiki?curid=4676285", "title": "Copenhagen Business school", "text": ""}
{"id": "4676287", "revid": "736476", "url": "https://it.wikipedia.org/wiki?curid=4676287", "title": "Sylta Fee Wegmann", "text": "Complessivamente, tra cinema e televisione, ha partecipato a oltre una trentina di differenti produzioni.\nTra i suoi ruoli principali, figura quello di Luna nel film \"Little Paris\" (2008) e quello di Cornelia \"Nelly\" Kienzle nella serie televisiva \"Squadra Speciale Stoccarda\" (\"SOKO Stuttgart\", 2011-...). \u00c8 inoltre apparsa come guest-star in varie serie televisive quali \"In aller Freundschaft\", \"Squadra speciale Lipsia\", \"SOKO 5113\", \"Squadra Speciale Cobra 11\", \"Guardia costiera\", \"Tatort\", ecc."}
{"id": "4676290", "revid": "729019", "url": "https://it.wikipedia.org/wiki?curid=4676290", "title": "Combinata nordica ai XXII Giochi olimpici invernali - Trampolino normale", "text": "La gara dal trampolino normale di combinata nordica ai XXII Giochi olimpici invernali si \u00e8 disputata nella localit\u00e0 di Krasnaja Poljana il 12 febbraio. La prova di salto si \u00e8 effettuata dal trampolino normale HS105 RusSki Gorki.\nIl tedesco Eric Frenzel ha vinto la medaglia d'oro, il giapponese Akito Watabe quella d'argento e il norvegese Magnus Krog quella di bronzo.\nDetentore del titolo di campione olimpico uscente era il francese Jason Lamy-Chappuis, che aveva vinto a , sul tracciato di Whistler (in Canada), precedendo lo statunitense Johnny Spillane (medaglia d'argento) e l'italiano Alessandro Pittin (medaglia di bronzo).\nClassifica di gara.\nLegenda:"}
{"id": "4676292", "revid": "1788047", "url": "https://it.wikipedia.org/wiki?curid=4676292", "title": "Australian Championships 1955 - Doppio misto", "text": "Thelma Long e George Worthington hanno battuto in finale Jenny Staley e Lew Hoad 6-2, 6-1."}
{"id": "4676295", "revid": "47767", "url": "https://it.wikipedia.org/wiki?curid=4676295", "title": "Sigismondo del Lussemburgo", "text": ""}
{"id": "4676302", "revid": "1442080", "url": "https://it.wikipedia.org/wiki?curid=4676302", "title": "Australian Championships 1956 - Doppio femminile", "text": "Mary Hawton e Thelma Long hanno battuto in finale Mary Carter e Beryl Penrose 6-2, 5-7, 9-7."}
{"id": "4676304", "revid": "729019", "url": "https://it.wikipedia.org/wiki?curid=4676304", "title": "Ryane Clowe", "text": "Carriera.\nHa giocato in National Hockey League con le maglie di San Jose Sharks, New York Rangers e New Jersey Devils. Ha annunciato il ritiro il 12 settembre 2015 per gli effetti di una concussione subita in una gara tra Devils e St. Louis Blues il 6 novembre 2014."}
{"id": "4676305", "revid": "256896", "url": "https://it.wikipedia.org/wiki?curid=4676305", "title": "Fuochi di Sant'Elmo", "text": ""}
{"id": "4676310", "revid": "155634", "url": "https://it.wikipedia.org/wiki?curid=4676310", "title": "Australian Championships 1956 - Doppio misto", "text": "Beryl Penrose e Neale Fraser hanno battuto in finale Mary Hawton e Roy Emerson 6-2, 6-4."}
{"id": "4676313", "revid": "124123", "url": "https://it.wikipedia.org/wiki?curid=4676313", "title": "Caterina Fake", "text": "\u00c8 cofondatrice di Flickr e di Hunch.\nBiografia.\nCaterina Fake \u00e8 nata a Pittsburgh, Pennsylvania, da un avvocato statunitense di origine tedesca e da una madre di origine filippina. Dopo essersi diplomata ed aver svolto svariati lavori, si trova a vivere in casa della sorella a San Francisco e viene coinvolta nel grande fermento creativo e tecnologico della Silicon Valley.\nDiventa Art Director del sito Salon.com, e nel 1997 ottiene un lavoro presso Netscape per gestire le comunit\u00e0 virtuali del colosso informatico.\nNell'estate del 2002, a Vancouver, fonda con Stewart Butterfield, suo compagno nel lavoro e nella vita, Ludicorp, una societ\u00e0 con cui produrr\u00e0 un gioco di ruolo online, chiamato \"Game Neverending\", che non verr\u00e0 poi lanciato.\nI due successivamente fondano il sito di condivisione di foto Flickr, che diventer\u00e0 uno dei principali social networking tool della Rete, acquistato da Yahoo! nel 2005.\nNel 2009 cofonda con Chris Dixon il sito di condivisione sociale Hunch."}
{"id": "4676314", "revid": "15756", "url": "https://it.wikipedia.org/wiki?curid=4676314", "title": "Giorgio Zani", "text": "Figlio dell'ingegnere Gino Zani, nel 1931 frequenta il collegio militare di Palazzo Salviati a Roma. Trasferitosi a Roma con la famiglia, frequenta in questa citt\u00e0 il corso di Laurea in Legge presso la facolt\u00e0 di Giurisprudenza e si laurea all'inizio della seconda guerra mondiale.\nNel 1942 si trasferisce a Milano per frequentare un corso di preparazione al notariato. Assunto come praticante presso uno studio notarile, a seguito di un bombardamento, nel 1943 decide di raggiungere la famiglia nel frattempo ritornata a San Marino. Quando nel 1944 la Repubblica di San Marino istituisce il corpo della Milizia Confinaria con il compito di sorvegliarne i confini, si arruola volontario. La sua esperienza di ex allievo del collegio militare, gli fa ottenere i gradi di sottotenente.\nAppassionato di fotografia, stringe amicizia con il fotografo de \"Il Resto del Carlino\" Severi e apprende da lui le tecniche di sviluppo e stampa. Allestisce una camera oscura che gli permetter\u00e0 di sviluppare e stampare le sue fotografie. Realizzando una raccolta che documenta il bombardamento di San Marino da parte degli inglesi nel giugno 1944 e le battaglie attorno a San Marino a seguito del passaggio del fronte, e l'ospitalit\u00e0 della Repubblica nei confronti di quasi centomila sfollati che trovarono rifugio nel suo territorio presso le gallerie della linea ferroviaria Rimini San Marino adibite a rifugi contro i bombardamenti aerei.\nNel dopoguerra si trasferisce prima a Milano e poi a Bologna dove svolge attivit\u00e0 commerciale. Nel 1972 si trasferisce a San Marino di cui dirige fino alla pensione l'Azienda Autonoma di Stato filatelica e numismatica. Per molti anni cur\u00f2 la programmazione e progettazione delle emissioni, nonch\u00e9 la promozione ed il servizio di distribuzione. Ricopre il ruolo di Comandante Superiore delle Milizie dal 1996 fino 2007 quando su sua iniziativa decide di lasciare il comando al suo successore.\nDurante il suo incarico alla guida dell'azienda filatelica di San Marino, Ide\u00f2 il francobollo d'autore affidando la realizzazione dei bozzetti ad artisti di chiara fama come Franco Gentilini, Emilio Greco, Renato Guttuso, Luciano Minguzzi, Aligi Sassu ed altri. Promosse la realizzazione della emissione filatelica periodica dedicata alle pi\u00f9 importanti citt\u00e0 del mondo che, originalmente impostata sul confronto tra un'immagine attuale ed una del passato, riscosse nel corso degli anni un notevole, crescente successo. Le emissioni da lui progettate vinsero numerosi premi nazionali ed internazionali.\nHa dipinto per tutta la sua vita utilizzando di preferenza la tempera e i pennarelli di feltro. Nel 1946 ha disegnato una serie di francobolli di posta aerea giudicata '\"anticipazione, per quei tempi, con un'acuta combinazione di simbolismi e profili\"."}
{"id": "4676315", "revid": "486946", "url": "https://it.wikipedia.org/wiki?curid=4676315", "title": "Kumbi Sale", "text": ""}
{"id": "4676318", "revid": "110157", "url": "https://it.wikipedia.org/wiki?curid=4676318", "title": "La mia vita su un piatto", "text": "La mia vita su un piatto \u00e8 il romanzo d'esordio di India Knight, giornalista e scrittrice britannica. \nTrama.\nClara \u00e8 una trentenne un po' sovrappeso, trasandata e disordinata che narra in prima persona, con ironia un po' sguaiata, la quotidianit\u00e0 nella Londra di inizio millennio.\n\u00c8 sposata con l'affascinante Robert con il quale ha due figli. La sua vita \u00e8 caoticamente occupata dagli impegni casalinghi, dall'attivit\u00e0 part time di giornalista, dalla complessa frequentazione dei numerosi membri della famiglia di origine e dalla compagnia delle amiche con i loro grandi e piccoli problemi.\nQuando conoscer\u00e0 il ballerino irlandese Patrick Dunphy, bello e sexy, si sorprender\u00e0 a valutare in maniera diversa la sua vita. "}
{"id": "4676320", "revid": "124644770", "url": "https://it.wikipedia.org/wiki?curid=4676320", "title": "Organo del tempio della Beata Vergine della Ghiara", "text": "L'organo del tempio della Beata Vergine della Ghiara \u00e8 un organo monumentale costruito nell'omonima basilica di Reggio nell'Emilia.\nStoria.\nUn primo organo all'interno della basilica della Ghiara venne realizzato fra il 1637 e il 1640, sulla cantoria sopra l'ingresso principale, dall'organaro Antonio Colonna. Lo strumento, nel corso del XVIII secolo, sub\u00ec numerosi interventi da parte di membri della famiglia Traeri e da Francesco Peroni, fra i quali l'aggiunta di un positivo tergale.\nFra il 1781 e il 1783 l'organo venne completamente ricostruito dai fratelli Paolo e Giuseppe Benedetti, i quali conservarono la cassa preesistente ma rimossero il positivo tergale. A causa dell'esiguit\u00e0 dello spazio a disposizione sulla cantoria, a met\u00e0 del XIX secolo padre Davide da Bergamo ricevette dai servi di Maria, superiori della chiesa, l'incarico di trovare un organaro per la realizzazione di un nuovo strumento.\nLa ricerca, per\u00f2, si rivel\u00f2 infruttuosa perch\u00e9 nessuno si rese disponibile a costruire un organo in uno spazio cos\u00ec ristretto. Padre Davide, allora, diede incarico ad Antonio Sangalli di restaurare lo strumento dei fratelli Benedetti. Nel 1890 la ditta Lingiardi spost\u00f2 l'organo, collocandolo nella sua posizione attuale, l'abside.\nGli ultimi interventi di restauro vennero effettuati nel 1981 dalla ditta Giovanni Tamburini, la quale ripristin\u00f2 alcuni registri originali dei Benedetti. La manutenzione ordinaria \u00e8 attualmente affidata agli organari Federico e Pierpaolo Bigi di Castellazzo. Lo strumento \u00e8 inserito all'interno di diversi festival organistici internazionali, che, specialmente durante la stagione estiva, vi tengono alcuni concerti.\nCaratteristiche tecniche.\nLa facciata \u00e8 composta da 33 canne di principale in stagno, disposte a cuspide in cinque campate secondo lo schema 5-9-5-9-5. La consolle \u00e8 a finestra e dispone di due manuali da 62 note ciascuno (Do-1 - Fa5), con prima ottava corta. I tasti diatonici sono in palissandro, mentre quelli cromatici sono in osso. La divisione bassi-soprani \u00e8 fra il La2 e il Si\u266d2. La pedaliera, non originale, \u00e8 dritta e dispone di 27 note (Do1 - Do3).\nI registri per il Primo Organo e per il Pedale sono azionabili da manette a incastro a scorrimento laterale, disposte su due colonne alla destra dei manuali. I registri per il Positivo, invece, sono attivabili mediante leve ad abbassamento verticale, posizionate alla sinistra dei manuali. Il temperamento \u00e8 inequabile. La trasmissione \u00e8 interamente meccanica e l'aria \u00e8 fornita da tre mantici a cuneo, azionabili a mano o mediante elettroventilatore. La disposizione fonica \u00e8 la seguente:"}
{"id": "4676322", "revid": "1543377", "url": "https://it.wikipedia.org/wiki?curid=4676322", "title": "Nimbus (azienda)", "text": "La Nimbus fu una motocicletta danese prodotta, in due periodi distinti, tra il 1919 e il 1960 dalla ditta Fisker e Nielsen di Copenaghen. La stessa azienda produceva anche aspirapolveri con il marchio Nilfisk (oggi Nilfisk- Advance). Furono prodotti due modelli di base tutte equipaggiate con un motore a quattro cilindri da 750 cc.\nStoria.\nIn collaborazione con H.M. Nielsen, Peder Andersen Fisker incominci\u00f2 la produzione di motori elettrici e, intorno al 1910, costru\u00ec il primo aspirapolvere in Europa.\nKakkelovnsr\u00f8r, Tipo A/B.\nOltre all'aspirapolvere, Fisker volle sviluppare una moto di suo disegno, cos\u00ec alla fine del 1918 decise di costruire un prototipo di sua progettazione.\nIl modello, chiamato \"Kakkelovnsr\u00f8r\" oppure \"Stovepipe\" in lingua inglese (tubo da stufa), aveva un motore quattro cilindri in linea di 746 cc con trasmissione finale ad albero invece della catena di solito usata all'epoca, e una potenza di circa 10 CV.\nLa sua velocit\u00e0 massima era di circa 85\u00a0km/h con montato un sidecar.\nAveva la sospensione sulle ruote sia anteriore che posteriore.\nIl soprannome di \"Kakkelovnsr\u00f8r\" derivava dello spesso tubo tondo tra la sella e il manubrio, che oltre a costituire parte del telaio della moto conteneva il serbatoio della benzina.\nAltri due esemplari furono costruiti nel 1919, ma la produzione di massa inizi\u00f2 solo nel 1920 quando la \"Fisker &amp; Nielsen\" divenne una societ\u00e0 a responsabilit\u00e0 limitata.\nDeluso dalle scarse vendite, Fisker cominci\u00f2 ad iscrivere la sua moto a tutte le competizioni motociclistice che poteva, spesso con attaccato un sidecar, e in tal modo guadagn\u00f2 una buona reputazione per la macchina.\nTuttavia, l'introduzione di una tassa sulle vendite di moto nel 1924 e la recessione economica port\u00f2 alla fine della produzione nel 1928, dopo che erano state prodotte 1.252 macchine.\nTipo C.\nCon suo figlio Anders, nel 1932, Fisker inizi\u00f2 la progettazione di una nuova moto e nel 1934 present\u00f2 una nuova motocicletta Nimbus, la tipo C.\nFu mantenuta la trasmissione finale a cardano e il motore, completamente riprogettato e fornito di valvole in testa, erogava 18 Cv (in seguito 22).\nLa sospensione anteriore era a forcella telescopica, innovazione che era stata introdotta un anno prima dalla BMW R12 che per\u00f2 aveva lo smorzamento idraulico, mentre la Nimbus introdusse lo smorzamento idraulico solo nel 1939; la tipo C poi aveva il telaio posteriore rigido, senza sospensione.\nIl ronzio del suo scarico era inconfondibile tanto da guadagnarsi il soprannome di \"Humlebien\" (\"Il Calabrone\").\nIl primo cliente ricevette la sua Type C nell'estate del 1934 e l\"'Humlebien\" divenne ben presto la moto pi\u00f9 venduta in Danimarca grazie anche ad una efficiente rete di vendita.\nLe Poste danesi, l'Esercito e la Polizia divennero importanti clienti della Nimbus.\nNel 1939, mentre si profilava la seconda guerra mondiale, il governo danese spese 50 milioni di DKK per motorizzare l'esercito acquistando molti esemplari tipo Cs.\nDurante l'occupazione da parte delle forze tedesche, tra il 1940 e il 1945, divenne difficile per la Fisker &amp; Nielsen ottenere i materiali necessari per la produzione di moto e solo circa 600 macchine furono prodotte in questo periodo.\nSubito dopo la seconda guerra mondiale fu costruito e testato un motore molto migliorato a valvole in testa.\nVedendo, per\u00f2, che la fabbrica non aveva difficolt\u00e0 a vendere ogni moto costruita, si decise di non fare grandi investimenti in nuove attrezzature.\nI miglioramenti furono riservati ai modelli esistenti, di solito come aggiornamenti di vecchi modelli.\nNel primo dopoguerra l'esercito danese acquist\u00f2 circa il 20 % della produzione totale di moto Fisker &amp; Nielsen, mentre il servizio postale compr\u00f2 parecchi esemplari, in uso fino alla fine del 1972.\nAnche la polizia danese fu un importante cliente, ma gradualmente ritir\u00f2 le Nimbus tra la fine degli anni '50 e primi anni \u201860, quando divennero troppo lente per tenere il passo con le moderne automobili e i nuovi motocicli poich\u00e9 la velocit\u00e0 massima della moto era di soli 120 km/h.\nPoche moto Nimbus furono esportate.\nNel 1950 furono costruiti alcuni ulteriori prototipi, come un quattro cilindri con valvole rotative, oltre che un modello a due cilindri con sospensione posteriore, nessuno dei quali raggiunse produzione.\nInnumerevoli dettagli del \"Calabrone\" furono modificati nel corso della sua vita, fra cui i principali furono il comando del cambio passato dal tipo a manopola a quello a pedale, i freni pi\u00f9 grandi e una migliore forcella anteriore.\nEppure, il progetto di base non fu mai aggiornato e, poich\u00e9 l'interesse per il modello diminu\u00ec alla fine del 1950, anche in conseguenza della disponibilit\u00e0 di vetture a basso costo, tra cui il Maggiolino Volkswagen, la produzione cess\u00f2 definitivamente nel 1960, dopo che l'ultima commessa da parte dell'esercito fu consegnata.\nNella tabella di seguito sono elencati il numero di matricola degli esemplari costruiti e l'anno di produzione (i numeri fino al 1301 sono relativi al modello prodotto dal 1919 al 1928).\nEsemplari superstiti.\nDelle circa 12.000 Nimbus prodotte, oggi pi\u00f9 di 4.000 sono ancora registrate e in circolazione nella sola Danimarca e probabilmente alcune centinaia sono utilizzate al di fuori della Danimarca, soprattutto in Svezia, Germania e negli Stati Uniti.\nSi stima che altre 4.000 siano ancora esistenti, sia in musei o comunque come esemplari non in circolazione.\nAncora oggi la maggior parte dei pezzi di ricambio sono facilmente disponibili e relativamente poco costosi.\nGrazie alla intrinseca affidabilit\u00e0 del progetto, l'utilizzo quotidiano di una Nimbus \u00e8 ancora considerato facile ed economico.\nTuttavia (e con alcune notevoli eccezioni), oggi la maggior parte dei proprietari di Nimbus raramente le guida pi\u00f9 di qualche migliaio di chilometri l'anno.\nInoltre, poich\u00e9 le Nimbus spesso uscivano dalla fabbrica con un sidecar, molte di quelle oggi su strada sono state dotate di tale complemento."}
{"id": "4676324", "revid": "486946", "url": "https://it.wikipedia.org/wiki?curid=4676324", "title": "UAE Second Division", "text": ""}
{"id": "4676325", "revid": "599013", "url": "https://it.wikipedia.org/wiki?curid=4676325", "title": "Everton Nogueira", "text": ""}
{"id": "4676326", "revid": "2153076", "url": "https://it.wikipedia.org/wiki?curid=4676326", "title": "The 20/20 Experience 2 of 2", "text": "The 20/20 Experience 2 of 2 \u00e8 il quarto album in studio del cantautore statunitense Justin Timberlake, pubblicato il 27 settembre 2013 dalla RCA.\nSi tratta della seconda parte di un progetto di due album, la cui prima parte era stata pubblicata nello stesso anno. Il primo singolo estratto \u00e8 \"Take Back the Night\", pubblicato il 12 luglio 2013. In coincidenza dell'uscita di \"The 20/20 Experience 2 of 2\", uscir\u00e0 anche un cofanetto che comprender\u00e0 entrambi i progetti, intitolato \"The 20/20 Experience: The Complete Experience\".\nBackground.\nNel settembre 2006 Timberlake ha pubblicato il suo secondo album \"FutureSex/LoveSounds\". Un successo sia per la critica che nelle vendite, da esso sono stati tratti sei singoli, incluse le hit mondiali \"SexyBack\", e \"What Goes Around...Comes Around\". Alla fine del tour del 2007, di supporto all'album, Timberlake si \u00e8 preso una pausa dalla sua carriera musicale per concentrarsi sul cinema.\nHa comunque lavorato dietro le quinte con la sua etichetta Tennman Records, fondata nel 2007, e col suo team di produzione, The Y's. Ha anche partecipato ad alcuni singoli di altri artisti, come \"4 Minutes\" di Madonna e \"Carry Out\" di Timbaland.\nSviluppo.\nNel 2010 il manager di Timberlake, Johnny Wright, ha iniziato a lavorare con l'artista su della nuova musica. Wright ha proposto una promozione basata su un'applicazione da scaricare, oppure di far uscire una nuova canzone ogni mese. Timberlake per\u00f2 non era interessato nel tornare a fare musica, e ha continuato a dedicarsi alla carriera cinematografica. Intorno alla fine di maggio 2012, Timberlake ha chiesto a Wright di cenare insieme e gli ha rivelato di aver passato le ultime notti in studio con Timbaland, lavorando su del nuovo materiale. I due a quel punto hanno iniziato subito a pianificare la promozione per l'album e la data della pubblicazione. Alla fine sono stati d'accordo nel farlo in un periodo di tempo breve, facendo uscire il nuovo singolo sette od otto settimane prima dell'album.\nDopo l'uscita di \"The 20/20 Experience\", Wright ha confermato che l'album era pronto a met\u00e0 giugno. Timberlake ha avuto solo quattro settimane per registrare tutto il materiale, perch\u00e9 nel mentre era impegnato con le riprese del film \"Runner, Runner\". Inizialmente l'album sarebbe dovuto uscire in ottobre 2012, ma la data \u00e8 stata posticipata a causa delle nozze del cantante con l'attrice Jessica Biel.\nDurante un'intervista con Ryan Seacrest, Timberlake ha spiegato il significato della copertina dell'album: \u00abStavo facendo ascoltare alcuni pezzi a degli amici che erano venuti in studio di registrazione, e gli ho chiesto \"Cosa ne pensate?\", e il mio migliore amico mi ha detto \"Questa \u00e8 musica che si pu\u00f2 vedere\", e per qualche ragione questa cosa mi \u00e8 rimasta impressa\u00bb.\nPubblicazione.\nIn marzo 2013, il produttore Questlove ha annunciato che Timberlake stava pianificando la pubblicazione di un seguito a \"The 20/20 Experience\" in novembre. Il co-produttore dell'album, Jerome \"J-Roc\" Harmon ha rivelato che il seguito avrebbe contenuto degli outtakes dell'album originale, insieme a nuovo materiale registrato successivamente.\nTimberlake ha annunciato il 5 maggio che il suo quarto album in studio, \"The 20/20 Experience: 2 of 2\", sarebbe stato pubblicato il 30 settembre.\n\"The 20/20 Experience: 2 of 2\" \u00e8 gi\u00e0 disponibile in pre-order su iTunes Store dal 12 luglio 2013. Timberlake ha reso pubblica la tracklist attraverso una serie di video pubblicati su Instagram il 14 agosto 2013.\nSingoli.\n\"Take Back the Night\" \u00e8 stato pubblicato come primo singolo il 12 luglio 2013, dopo aver pubblicato un video teaser due giorni prima. \u00c8 stato reso disponibile per il download su iTunes Store il giorno stesso, insieme alla possibilit\u00e0 di preordinare l'intero album.\nPromozione.\nPer promuovere \"The 20/20 Experience\" and \"2 of 2\", Timberlake ha annunciato il 5 maggio 2013 il suo secondo tour mondiale: The 20/20 Experience World Tour.\nPromosso principalmente da AEG Live, il tour inizier\u00e0 il 31 ottobre 2013 a Montr\u00e9al.\nSono state gi\u00e0 annunciate 22 date tra Canada e Stati Uniti, l'ultima data fissata per il 16 febbraio 2014 a Chicago.\nSul sito ufficiale di Timberlake \u00e8 specificato che verranno annunciate prossimamente altre date che toccheranno Europa, Sud America e Australia."}
{"id": "4676328", "revid": "1833487", "url": "https://it.wikipedia.org/wiki?curid=4676328", "title": "Gina Bianchini", "text": "Carriera.\n\u00c8 considerata tra le donne pi\u00f9 potenti della Rete, e ha fondato insieme a Marc Andreessen l'applicazione web multilingua Ning, di cui \u00e8 stata CEO.\nDopo aver lasciato Ning nel marzo 2010, ha iniziato a lavorare all'azienda di venture capital Andreessen Horowitz.\nNel settembre 2011, Bianchini \u00e8 diventata capo della start-up Mighty Network, finanziata privatamente, a Palo Alto. Inoltre, nel 2011, Bianchini \u00e8 diventata un'investitrice informale in Levo League insieme a Sheryl Sandberg, COO di Facebook.\nPrima di Ning, Bianchini \u00e8 stata cofondatrice e presidente di Harmonic Communications, poi acquisita da Dentsu. Ha anche ricoperto diversi ruoli a CKS Group e Goldman Sachs &amp; Co.\nSi \u00e8 lauteata all'Universit\u00e0 di Stanford nel 1994 ed \u00e8 apparta nella copertina della rivista Fortune."}
{"id": "4676329", "revid": "767487", "url": "https://it.wikipedia.org/wiki?curid=4676329", "title": "Le spie uccidono in silenzio", "text": "Le spie uccidono in silenzio \u00e8 un film del 1966 diretto da Mario Caiano.\nTrama.\nA Beirut viene uccisa la figlia di uno scienziato inglese studioso di un nuovo metodo di cura del cancro, perch\u00e9 costui si \u00e8 rifiutato di interrompere le sue ricerche di laboratorio come gli era stato imposto da una misteriosa organizzazione. Per conseguenza viene inviato sul posto l'agente speciale Michael che prende contatto con Graig, in servizio presso l'ambasciata inglese, ed inizia le sue investigazioni con la collaborazione di Brooke un agente dipendente da Scotland Yard. Ma le indagini provocano altre vittime e numerose aggressioni dalle quali Michael si salva a stento.\nLe prime scoperte, per\u00f2, sono sufficienti a far capire che la losca organizzazione si serve per le sue criminose imprese di persone appositamente drogate con una sostanza inoculata nel sangue, e Michael portando con s\u00e9 l'antidoto per questo farmaco, trova il modo di farsi catturare. Ovviamente il trattamento ipnotizzante al quale viene sottoposto non ottiene il suo effetto e Michael riesce ad individuare in Rascid il capo dell'organizzazione e in Brooke il suo aiutante, grazie all'aiuto di Grace, una ragazza tenuta prigioniera da costoro, e dell'onnipresente Graig."}
{"id": "4676330", "revid": "33751", "url": "https://it.wikipedia.org/wiki?curid=4676330", "title": "UAE Division 1 Group A", "text": ""}
{"id": "4676331", "revid": "1442080", "url": "https://it.wikipedia.org/wiki?curid=4676331", "title": "Australian Championships 1957 - Doppio femminile", "text": "Shirley Fry e Althea Gibson hanno battuto in finale Mary Hawton e Fay Muller 6-2, 6-1."}
{"id": "4676335", "revid": "486946", "url": "https://it.wikipedia.org/wiki?curid=4676335", "title": "UAE Second Division 2009-2010", "text": ""}
{"id": "4676339", "revid": "1568601", "url": "https://it.wikipedia.org/wiki?curid=4676339", "title": "Massiccio Tamu", "text": "Il Massiccio del Tamu \u00e8 stato considerato fino a luglio 2019 il pi\u00f9 esteso vulcano a scudo con i suoi circa 310\u00a0000 chilometri quadrati (poco pi\u00f9 grande della superficie dell'intera Italia) ed alto all'incirca 4.000 metri, ma che si trova comunque 2.000 metri sotto il livello dell'Oceano Pacifico, a circa 1.600 chilometri a est del Giappone. La sua scoperta era stata rivelata il 5 settembre 2013.\nIn seguito alla sua scoperta \u00e8 stata perci\u00f2 riscritta la classifica dei vulcani pi\u00f9 grandi del mondo, che ha visto il massiccio del Tamu sorpassare il Mauna Loa (5.180 chilometri quadrati) delle Hawaii di circa 305\u00a0000 chilometri quadrati diventando cos\u00ec il pi\u00f9 grande vulcano sottomarino del mondo. Lo stesso geofisico dell'Universit\u00e0 di Houston che nel 2013 lo classific\u00f2 come il pi\u00f9 grande vulcano a scudo del mondo, William Sager, \u00e8 lo stesso che nel 2019 lo ha riclassificato come una dorsale oceanica."}
{"id": "4676341", "revid": "486946", "url": "https://it.wikipedia.org/wiki?curid=4676341", "title": "UAE Second Division 2010-2011", "text": ""}
{"id": "4676344", "revid": "486946", "url": "https://it.wikipedia.org/wiki?curid=4676344", "title": "UAE Second Division 2011-2012", "text": ""}
{"id": "4676345", "revid": "486946", "url": "https://it.wikipedia.org/wiki?curid=4676345", "title": "UAE Second Division 2012-2013", "text": ""}
{"id": "4676347", "revid": "180559", "url": "https://it.wikipedia.org/wiki?curid=4676347", "title": "Denis Quarta", "text": "Biografia.\nLaureato in Scienze Statistiche Economiche e Manageriali, \u00e8 un analista statistico esperto in salute e sicurezza nei luoghi di lavoro e docente presso l'Universit\u00e0 degli Studi di Torino e l'Universit\u00e0 del Piemonte Orientale di Novara. \nLa Carriera Sportiva.\nGiocatore di pallacanestro al CUS Torino, segue tutta la trafila delle giovanili vincendo anche un titolo Cadetti nel 1993 - allenato dal Prof. Roberto Chieppa - per poi figurare nel roster della prima squadra fino al 1998.\nInizia ad arbitrare a Torino e provincia nel maggio del 1994, grazie al suo Istruttore Nunzio Armandi. Arriva la promozione ad arbitro nazionale nel 2000, anno in cui inizia la scalata delle categorie pi\u00f9 importanti. Durante la sua carriera, ad oggi, ha arbitrato 5 Finali Nazionali Giovanili:\nNel 2010 arriva nel mondo del basket professionistico, con la promozione in LegADue, dove dopo tre stagioni arbitra per due volte la finale tra Pistoia e Brescia (gara2 e gara5). Al termine della stagione, nel 2013 \u00e8 promosso in serie A. Alla seconda stagione nel massimo campionato, dirige due gare dei quarti dei Playoff 2015: Reggio Emilia - Brindisi e Venezia - Cant\u00f9.\nEsperienze Internazionali - Special Olympics.\nNel 2003 a Dublino, nel 2011 ad Atene e nel 2015 a Los Angeles, \u00e8 arbitro al seguito della delegazione italiana ai Giochi Mondiali Estivi Special Olympics, partecipando al \"Divisioning \"e \"Qualification round,\"oltre alla \"Medal Race \"conclusiva. Durante l'ultima esperienza nel continente americano, scrive anche un diario sul suo [ profilo] Facebook con l'intento di diffondere in Italia il messaggio di Special Olympics.\nNel 2010 partecipa a Kaunas al primo seminario internazionale per arbitri di pallacanestro organizzato da Special Olympics EurAsia.\nIstruttore Miniarbitri.\n\"Dal 2001 \u00e8 anche Istruttore Miniarbitri. \"\nDal 2009 si occupa del coordinamento dell'attivit\u00e0 nazionale del Settore Miniarbitri. Partecipa attivamente al Progetto Fischiando Giocando (che in una sola stagione sportiva recluta pi\u00f9 di 1.500 nuovi miniarbitri in tutta Italia), alla nascita di un Camp a Maen (AO) per miniarbitri, alla Scuola Miniarbitrale e al Progetto Fischio Azzurro, in collaborazione con il SSNM della FIP."}
{"id": "4676349", "revid": "1305772", "url": "https://it.wikipedia.org/wiki?curid=4676349", "title": "Maria Luisa Figueira", "text": "Carriera.\n\u00c8 docente di psichiatria e direttore del Dipartimento di Psichiatria presso la facolt\u00e0 di medicina dell'Universit\u00e0 di Lisbona.\nMaria Luisa Figueira \u00e8 anche direttrice del Dipartimento Psichiatrico dell'Ospedale Santa Maria di Lisbona ed \u00e8 stata presidente del Collegio degli Psichiatri (2001-2006) e della Societ\u00e0 Portoghese di Psichiatria (2005-2006).\nNel 2002 ha fondato con Mario Di Fiorino la rivista scientifica \"Bridging Eastern &amp; Western Psychiatry\" e l'associazione degli psichiatri europei, che promuove gli scambi culturali tra psichiatri dell'Europa dell'Est, con una cultura psicopatologica pi\u00f9 basata sulla letteratura classica, e colleghi occidentali con una pratica clinica pi\u00f9 basata sulle evidenze.\nA gennaio 2002 a Lisbona e a marzo 2002 a San Pietroburgo ha organizzato due conferenze sul tema della dissociazione.. Sono stati affrontati i fattori eziopatogenetici, come il ruolo del trauma, la natura organico-funzionale rispetto dei sintomi, il dibattito sull'approccio nosologico categoriale, la visione transnosologica.\nL'area della ricerca scientifica di Maria Luisa Figueira \u00e8 la psicopatologia clinica e sperimentale (disturbo bipolare) e la psicofarmacologia clinica. Ha partecipato all'organizzazione di diversi incontri tra cui l'European College of Neuropsychopharmacology (ECNP) riunione regionale (1997), il 17 \u00b0 Congresso Europeo di Psichiatria (Lisbona 2008) e simposi internazionali sui disturbi bipolari (1994-2001) dal 1997 in collaborazione con il presidente onorario Hagop Akiskal.\nMaria Luisa Figueira \u00e8 membro del Collegio Internazionale Neuro-psicofarmacologico (CINP) dal 1978, dell'Associazione Europea di Psichiatria (EAP) dal 2002 e della International Society of Affective Disorders (ISAD) dal 2003.\nHa scritto il libro \"Clinical Aspects of Mania\" con Hagop Akiskal."}
{"id": "4676351", "revid": "298229", "url": "https://it.wikipedia.org/wiki?curid=4676351", "title": "Campioni italiani assoluti di atletica leggera - Lancio del martello femminile", "text": "Questa pagina raccoglie un elenco di tutte le campionesse italiane dell'atletica leggera nel lancio del martello, ultima specialit\u00e0 (insieme al salto con l'asta) inserita nel programma delle gare femminili dei campionati italiani assoluti. Entr\u00f2 nel panorama della competizione nel 1995 e da allora continua a farne parte. L'attrezzo utilizzato ha il peso di 4\u00a0kg."}
{"id": "4676353", "revid": "155634", "url": "https://it.wikipedia.org/wiki?curid=4676353", "title": "Australian Championships 1957 - Doppio misto", "text": "Fay Muller e Malcolm Anderson hanno battuto in finale Jill Langley e Billy Knight 7-5, 3-6, 6-1."}
{"id": "4676354", "revid": "198277", "url": "https://it.wikipedia.org/wiki?curid=4676354", "title": "Piacenza Football Club 1987-1988", "text": "Questa voce raccoglie le informazioni riguardanti il Piacenza Football Club nelle competizioni ufficiali della stagione 1987-1988.\nStagione.\nNella stagione 1987-1988 il Piacenza ritornato in Serie B dopo 12 anni di assenza, riconferma il tecnico Battista Rota (alla sua quinta stagione sulla panchina emiliana) e gran parte della rosa che aveva ottenuto la promozione, a cui si aggiungono alcuni innesti dalla Serie C e, da dicembre, l'ex Campione del Mondo Claudio Gentile. Con l'obiettivo di mantenere la categoria.\nIn avvio di campionato il Piacenza si attesta nelle prime posizioni, raggiungendo la testa della classifica all'11\u00aa giornata, dopo la vittoria interna (3-1) sul . La sconfitta interna (1-3) con l'Atalanta interrompe una imbattibilit\u00e0 del Galleana che durava da oltre due anni. Segue un lungo periodo di flessione che riporta i biancorossi nella lotta per la salvezza, obiettivo raggiunto il 5 maggio 1988 con la vittoria (2-0) sul Messina. Chiude il torneo cadetto con 33 punti in tredicesima posizione, e per la prima volta il Piacenza rimane nella serie cadetta per pi\u00f9 di una stagione. A fine campionato Titta Rota lascia la panchina ad Enrico Catuzzi, chiudendo un ciclo durato cinque anni intensi, carichi di successi e anche di qualche contestazione.\nNella Coppa Italia il Piacenza disputa prima del campionato il quarto girone di qualificazione, che promuove l'Avellino e l'Empoli agli ottavi di finale. Il Piacenza ottiene con 8 punti il terzo posto. In questi gironi di qualificazione, per questa stagione, la vittoria vale 3 punti, il pareggio porta ai calci di rigore, che assegnano 2 punti al vincitore, ed 1 punto a chi li perde. Il Piacenza esperimenta questo nuovo regolamento nell'ultimo incontro del girone, a Cremona pareggiando (2-2) la partita, e poi vincendo (5-6) ai calci di rigore.\nMaglie e sponsor.\nLo sponsor tecnico per la stagione 1987-1988 fu NR, mentre lo sponsor ufficiale Cassa di Risparmio di Piacenza.\nOrganigramma societario.\nArea direttiva\nArea tecnica\nArea sanitaria\nRosa.\nSono in corsivo i giocatori che hanno lasciato la societ\u00e0 durante la stagione."}
{"id": "4676356", "revid": "287204", "url": "https://it.wikipedia.org/wiki?curid=4676356", "title": "Athl\u012btik\u012b En\u014ds\u012b Lekanopediou Kallon\u012bs", "text": "L'Athl\u012btik\u012b En\u014ds\u012b Lekanopediou Kallon\u012bs (in greco: \u0391\u03b8\u03bb\u03b7\u03c4\u03b9\u03ba\u03ae \u0388\u03bd\u03c9\u03c3\u03b7 \u039b\u03b5\u03ba\u03b1\u03bd\u03bf\u03c0\u03b5\u03b4\u03af\u03bf\u03c5 \u039a\u03b1\u03bb\u03bb\u03bf\u03bd\u03ae\u03c2), conosciuta anche come AEL Kalloni, \u00e8 stata una societ\u00e0 calcistica greca con sede nella citt\u00e0 di Kalloni.\nStadio.\nIl club giocava le gare casalinghe allo stadio di Mitilene che contiene 2.800 posti a sedere.\nRosa 2016-2017.\n\"Rosa aggiornata al 2 settembre 2016\"\n \nRosa 2015-2016.\n\"Rosa aggiornata al 2 febbraio 2016\"\nRosa 2014-2015.\n\"Aggiornata all'11 agosto 2014.\""}
{"id": "4676358", "revid": "122246", "url": "https://it.wikipedia.org/wiki?curid=4676358", "title": "Supercoppa serba (pallavolo maschile)", "text": "La Supercoppa serba \u00e8 trofeo nazionale serbo di pallavolo maschile, organizzato dalla OSS. Si affrontano i club che hanno trionfato in campionato e Coppa di Serbia."}
{"id": "4676359", "revid": "767487", "url": "https://it.wikipedia.org/wiki?curid=4676359", "title": "Steven Best", "text": "Insegna filosofia all'Universit\u00e0 del Texas a El Paso. Nel 2005 \u00e8 stato definito dal \"The Chronicle of Higher Education\" \"una delle principali voci sui diritti animali in campo accademico\".\nBest \u00e8 cofondatore dell'Institute for Critical Animal Studies (ICAS), precedentemente conosciuto come Center on Animal Liberation Affairs (CALA). "}
{"id": "4676360", "revid": "228587", "url": "https://it.wikipedia.org/wiki?curid=4676360", "title": "Erich Boehringer", "text": "Biografia.\nBoehringer veniva da una famiglia della borghesia tedesca: suo padre era un chimico e gestiva una azienda chimica ad Amburgo, il fratello, Robert, era un industriale, uno studioso e uno scrittore.\nBoehringer crebbe a Basilea e dopo aver frequentato il liceo locale, torn\u00f2 in Germania e si arruol\u00f2 nel 1914, come volontario per il servizio militare. In virtu del comportamento davanti al nemico, fu promosso tenente nel 1915. Fu il modello per la poesia di Stefan George \"Einem jungen F\u00fchrer im Ersten Weltkrieg\". Boehringer incontr\u00f2 Stefan George nel 1917, e ne fu molto influenzato.\nDopo l'\"Abitur\" ottenuto a L\u00f6rrach nel luglio 1919, Boehringer studi\u00f2 archeologia classica, storia antica e greco alle universit\u00e0 di Friburgo, W\u00fcrzburg, Basilea e alla Humboldt-Universit\u00e4t, a Berlino.\nInfluenzato da Kurt Regling, scrisse la sua tesi a W\u00fcrzburg, con Henry Bull come relatore, sulla monetazione di Siracusa, che divenne il modello di riferimento per l'applicazione del metodo della comparazione dei conii nella numismatica antica.\nDopo la laurea ottenuta nel 1925 all'Universit\u00e0 di W\u00fcrzburg, Boehringer fu per un anno aiuto-assistente al Istituto archeologico germanico (DAI) a Roma, prima di avere il \"Reisestipendium\" (concessione di viaggio) del DAI per il biennio 1926/27.\nNel 1927-29 lavor\u00f2 di nuovo come assistente al DAI a Roma, partecip\u00f2 nel 1929-30 alle ricerche in Sicilia e nel 1930-31 fu occupato come assistente scientifico alla Berliner Antikensammlung angestellt.\nEbbe un nuovo \"Reisestipendium\" e partecip\u00f2 agli scavi di Pergamo, guidati da Theodor Wiegand, e a volte ha agito come direttore degli scavi. I risultati del suo lavoro a Pergamo sono stati pubblicati in due volumi: sul Temenos e sugli arsenali di Pergamo.\nNel 1932 ottenne l'abilitazione all'Universit\u00e0 di Greifswald, dove dal 1934 al 1938 fu assistente-ordinario per l'archeologia classica a Greifswald, poi straordinario e dal 1942 finalmente ordinario. Il 1\u00ba maggio 1937 entr\u00f2 nel NSDAP (partito nazista).\nDurante la seconda guerra mondiale, lavor\u00f2 dal marzo 1940 all'aprile 1943 come un attach\u00e9 culturale presso l'ambasciata tedesca ad Atene. L'esito della guerra lo ha portato a Greifswald dove fu responsabile per l'evacuazione delle universit\u00e0.\nBoehringer si rec\u00f2 all'Universit\u00e0 Georg-August di Gottinga, dove nel 1946 ricevette un incarico di insegnamento per \"archeologia classica, scavi, antica iconografia e numismatica\". Inoltre fu anche amministratore delegato, nel 1945-1948, della \"Akademischen Hilfswerks der Universit\u00e4t G\u00f6ttingen\" e ha fondato la \"Akademische Burse G\u00f6ttingen\", Notizie sulla sua denazificazione non sono note.\nNell'aprile 1954 divenne presidente dell'Istituto Archeologico Germanico, a Berlino, alla cui ricostruzione partecip\u00f2 regolarmente. Inoltre insegnava, come professore onorario, archeologia classica alla Freie Universit\u00e4t Berlin. Nel 1957 Boehringer prese nuovamente parte agli scavi di Pergamo. Nel 1960 and\u00f2 definitivamente in pensione e si pot\u00e9 dedicare completamente al lavoro scientifico e in particolare per potersi dedicare agli scavi di Pergamo.\nSi \u00e8 anche impegnato con il FDP / DVP del Baden-W\u00fcrttemberg, candidandosi senza successo per il Bundestag tedesco nel 1961.\nNel 1956 fu preso in considerazione come ministro della cultura della Bassa Sassonia, ma alla fine non fu nominato.\nSuo figlio \u00e8 l'archeologo e numismatico Christof Boehringer."}
{"id": "4676367", "revid": "1442080", "url": "https://it.wikipedia.org/wiki?curid=4676367", "title": "Australian Championships 1958 - Doppio femminile", "text": "Mary Hawton e Thelma Long hanno battuto in finale Lorraine Coghlan e Angela Mortimer 7-5, 6-8, 6-2."}
{"id": "4676368", "revid": "47767", "url": "https://it.wikipedia.org/wiki?curid=4676368", "title": "Sisto I", "text": ""}
{"id": "4676379", "revid": "155634", "url": "https://it.wikipedia.org/wiki?curid=4676379", "title": "Australian Championships 1958 - Doppio misto", "text": "Mary Hawton e Bob Howe hanno battuto in finale Angela Mortimer e Peter Newman 9-11, 6-1, 6-2."}
{"id": "4676382", "revid": "1745361", "url": "https://it.wikipedia.org/wiki?curid=4676382", "title": "Diporto", "text": ""}
{"id": "4676383", "revid": "6923", "url": "https://it.wikipedia.org/wiki?curid=4676383", "title": "Repubblica Democratica Somala", "text": "La Repubblica Democratica Somala fu uno Stato socialista a partito unico nato nel 1969 dopo il colpo di Stato che port\u00f2 Siad Barre al potere come presidente e dittatore della Somalia.\nIl paese fu retto dal Consiglio Rivoluzionario Supremo (1969\u20131976) prima e dal Partito Socialista Rivoluzionario Somalo (1976\u20131991) dopo.\nIn questi anni la Somalia ebbe diversi relazioni politiche con l'Unione Sovietica, infatti fu essa a pressare Siad Barre a fondare il Partito Socialista Rivoluzionario Somalo.\nEbbe altre relazioni politiche con i diversi Stati comunisti, in particolare con la Cina. Uno dei progetti di Siad Barre, mai riuscito, era quello di creare la Grande Somalia: egli voleva riunire tutti i territori abitate da persone di etnia somala ed annetterli alla Somalia. Nel 1977 con la guerra dell' Ogaden Siad Barre tenta di creare il suo progetto ma l'esercito somalo venne pesantemente sconfitto.\nVerso la fine degli anni ottanta il regime di Barre entr\u00f2 in crisi dato che il popolo somalo aveva creato movimenti contro il governo comunista finanziati dall'Etiopia. Barre rispose con una dura repressione che dur\u00f2 fino al 1991, quando fu cacciato dalla Somalia. A seguito di questo evento nel paese inizi\u00f2 una violenta guerra civile."}
{"id": "4676385", "revid": "599013", "url": "https://it.wikipedia.org/wiki?curid=4676385", "title": "Josef Pirrung", "text": "Carriera.\nClub.\nHa speso l'intera carriera nel Kaiserslautern, tranne l'ultima annata giocata con il Wormatia Worms.\nNazionale.\nIn Nazionale ha esordito il 20 novembre 1974 nella partita contro la valida per le Qualificazioni al campionato europeo di calcio 1976, entrando nei minuti finali al posto di Jupp Heynckes; il suo secondo e ultimo incontro fu contro , un mese dopo, sempre per le qualificazioni agli europei: disput\u00f2 il primo tempo, prima di essere sostituito da Bernd Nickel."}
{"id": "4676386", "revid": "1684799", "url": "https://it.wikipedia.org/wiki?curid=4676386", "title": "You're Going to Lose That Girl", "text": "You're Going To Lose That Girl \u00e8 una canzone scritta da John Lennon, ma accreditata per convenzione alla coppia Lennon-McCartney. \u00c8 comparsa nell'album \"Help!\". In Giappone \u00e8 stato pubblicato il singolo \"You're Going to Lose That Girl/Tell Me What You See\".\nLa canzone.\nComposizione.\nViene considerata una composizione con uno stile dei primissimi tempi dell'esperienza dei Beatles di Lennon rispetto ad altre presenti nell'album. \u00c8 stato ipotizzato che la canzone dovesse essere originariamente per Harrison. In seguito Lennon avrebbe preso il ruolo di cantante principale della canzone poich\u00e9 Harrison cantava gi\u00e0 le canzoni \"I Need You\" e \"You Like Me Too Much\".\nStrumentazione.\nLa canzone presenta il canto di Lennon con il controcanto di Harrison e McCartney, usato, in questo caso, soprattutto per rafforzare le frasi del cantante principale.\nVideoclip.\nNel videoclip della canzone, proveniente dal film \"Help!\", i Beatles fingono le prove della canzone. In esso, si vedono solitamente John che canta ad un microfono, e George e Paul, uno di fronte all'altro, cantare ad un altro microfono, con qualche inquadratura su Ringo, impegnato a suonare la batteria o i bongo. Alla fine della canzone, i seguaci della dea Kali cercano di prendere Ringo, il quale ha un anello sacrificale al dito, facendo un buco sotto la batteria.\nCollegamenti con il PID.\nIl videoclip ha un possibile indizio per la leggenda della morte di Paul McCartney: vi \u00e8 una brevissima inquadratura di Paul al piano, e ci\u00f2 fa pensare a due Paul diversi."}
{"id": "4676387", "revid": "224230", "url": "https://it.wikipedia.org/wiki?curid=4676387", "title": "Federico III del Sacro Romano Impero", "text": ""}
{"id": "4676388", "revid": "224230", "url": "https://it.wikipedia.org/wiki?curid=4676388", "title": "Massimiliano I del Sacro Romano Impero", "text": ""}
{"id": "4676389", "revid": "125308433", "url": "https://it.wikipedia.org/wiki?curid=4676389", "title": "Cristianesimo postmoderno", "text": "Il cristianesimo postmoderno identifica varie forme di cristianesimo che sono state influenzate dalla filosofia postmoderna. Nonostante sia uno sviluppo relativamente recente all'interno del cristianesimo, alcuni postmodernisti cristiani affermano che il loro stile di pensiero ha un'affinit\u00e0 con pensatori cristiani fondamentali quali Agostino di Ippona e Tommaso d'Aquino, e rinomati mistici come Meister Eckhart e Angelus Silesius. Oltre alla teologia cristiana, il cristianesimo postmoderno ha le sue radici nella filosofia continentale post-heideggeriana, sviluppatasi dagli anni 1960 in poi.\nNonostante il nome, alcuni studiosi rifuggono l'etichetta di \"cristianesimo postmoderno\", perch\u00e9 il significato del termine \"postmoderno\" \u00e8 spesso dibattuto, anche tra coloro che utilizzano l'etichetta. Perci\u00f2 sostengono che non abbia quasi nessun significato determinato e, negli Stati Uniti, serve in gran parte a simboleggiare una battaglia emotivamente carica di ideologie. Inoltre, pensatori considerati postmoderni come Jacques Derrida e Philippe Lacoue-Labarthe hanno rifiutato di operare sotto la rubrica postmoderna, preferendo invece abbracciare specificamente un singolo progetto derivante dall'Illuminismo europeo e dai suoi precursori. Ci\u00f2 nonostante, il cristianesimo postmoderno e le sue componenti di pensiero continuano ad essere rilevanti.\nCristianesimo liberale.\nIl Cristianesimo liberale, a volte chiamato \"teologia liberale\", ha un'affinit\u00e0 con alcune forme attuali del cristianesimo postmoderno, sebbene il pensiero postmoderno in origine fosse una reazione contro il liberalismo protestante mainstream. Il cristianesimo liberale \u00e8 un termine generico che copre diversi movimenti con basi filosofiche all'interno del cristianesimo del XIX e XX secolo.\nNonostante il nome, il cristianesimo liberale \u00e8 sempre stato alquanto proteiforme. La parola \"liberale\" nel cristianesimo liberale non si riferisce necessariamente ad un'agenda politica di sinistra, ma piuttosto ad intuizioni sviluppate durante l'Illuminismo. In generale, il liberalismo dell'et\u00e0 illuminista affermava che gli esseri umani fossero creature politiche e che la libert\u00e0 di pensiero e di espressione dovesse essere tra i pi\u00f9 alti valori umani. Lo sviluppo del cristianesimo liberale deve molto alle opere dei filosofi Immanuel Kant e Friedrich Schleiermacher e, nel complesso, il cristianesimo liberale \u00e8 un prodotto di un dialogo filosofico di continuativo.\nNel XIX secolo, i cristiani autoidentificatisi liberali cercarono di stabilire gli insegnamenti umani di Ges\u00f9 come standard per una civilt\u00e0 mondiale libera da tradizioni cultuali e da tracce di fede \"pagana\" nel soprannaturale. Di conseguenza, i cristiani liberali diedero meno importanza agli eventi miracolosi legati alla vita di Ges\u00f9 che ai suoi insegnamenti. L'impegno di rimuovere elementi \"superstiziosi\" dalla fede cristiana risale ai riformisti intellettuali cristiani come Erasmo e i deisti dei secoli XV-XVII. Il dibattito sul fatto se credere ai miracoli fosse una mera superstizione o cosa essenziale per accettare la divinit\u00e0 di Cristo costitu\u00ec una crisi all'interno della chiesa del XIX secolo, e si cerc\u00f2 quindi di arrivare ad un compromesso teologico.\nLa \"Bibbia di Jefferson\", nota anche come \"The Life and Morals of Jesus of Nazareth\" dal titolo originale, fu concepita da Thomas Jefferson per esaltare gli insegnamenti di Ges\u00f9, rimuovendo alcune delle parti del Nuovo Testamento contenenti descrizioni di eventi soprannaturali, la cui origine secondo Jefferson era data dall'incomprensione di tali eventi da parte dei quattro evangelisti.\nMolti cristiani liberali del XX secolo sono stati influenzati dai filosofi Edmund Husserl e Martin Heidegger; esempi di importanti pensatori cristiani liberali includono Rudolf Bultmann e John A.T. Robinson (1919\u20131983).\nEsistenzialismo cristiano.\nL'esistenzialismo cristiano \u00e8 una forma di cristianesimo che attinge ampiamente dagli scritti di S\u00f8ren Kierkegaard. Kierkegaard avvi\u00f2 una scuola di pensiero quando reag\u00ec contro le pretese di conoscenza universale di Georg Wilhelm Friedrich Hegel e ci\u00f2 che egli considerava le vuote formalit\u00e0 della chiesa del XIX secolo. L'esistenzialismo cristiano pone l'accento sulla indecidibilit\u00e0 della fede, la passione individuale e la soggettivit\u00e0 della conoscenza.\nSebbene gli scritti di Kierkegaard non venissero inizialmente adottati, divennero ampiamente diffusi all'inizio del XX secolo. In seguito gli esistenzialisti cristiani sintetizzarono i temi kierkegaardiani con le opere di pensatori come Friedrich Nietzsche, Walter Benjamin e Martin Buber.\nPaul Tillich, Lincoln Swain, Gabriel Marcel e John Macquarrie sono esempi di importanti scrittori esistenzialisti cristiani che si sono basati su fondamentali pensatori neo-ortodossi come Karl Barth e Emil Brunner, che in modo simile hanno disatteso il proposizionalismo del protestantesimo tradizionalista.\nTeologia filosofica continentale.\nLa teologia filosofica continentale \u00e8 la pi\u00f9 recente forma di cristianesimo postmoderno. Il movimento \u00e8 stato alimentato fortemente dalle fila di rinomati filosofi post-Heideggeriani che sono apparsi nel continente negli anni 1970 e 1980. Opere rivoluzionarie come \"Dieu sans l'\u00eatre (Dio senza essere)\" di Jean-Luc Marion e \"The Prayers and Tears of Jacques Derrida\" (Le preghiere e lacrime di Jacques Derrida) di John D. Caputo hanno inaugurato l'era delle teologia filosofica continentale .\nOrtodossia radicale.\nL'ortodossia radicale \u00e8 una forma di teologia filosofica continentale influenzata dalle opere del teologo riformato Karl Barth, dai teologi cattolici Henri-Marie de Lubac, Hans Urs von Balthasar e dal filosofo fenomenologico cattolico Jean-Luc Marion. \u00c8 uno stile di teologia che cerca di esaminare gli scritti classici cristiani e relativi testi neoplatonici da una prospettiva contemporanea filosoficamente continentale. Il movimento trova in scrittori come Agostino di Ippona e Pseudo-Dionigi l'Areopagita preziose fonti di conoscenza e di significato rilevanti per la societ\u00e0 moderna e per il cristianesimo in generale. John Milbank, Catherine Pickstock, Graham Ward e James K. A. Smith sono i fautori principali dell'ortodossia radicale. Il movimento \u00e8 anche legato al postliberalismo, un movimento di teologia il cui principale fautore \u00e8 Stanley Hauerwas, che rifiuta i metodi liberali di ermeneutica e le assunzioni illuministiche in merito all'epistemologia.\nErmeneutica della religione.\nL'ermeneutica della religione \u00e8 un'altra forma di teologia filosofica continentale. Il sistema di interpretazione ermeneutica sviluppato da Paul Ric\u0153ur ha fortemente influenzato la scuola di pensiero. Un tema centrale dell'ermeneutica della religione \u00e8 che Dio esiste al di fuori dei confini della fantasia umana. Il filosofo irlandese Richard Kearney (n. 1954) \u00e8 un esponente di rilievo del movimento.\nTeologia non dogmatica.\nLa teologia non dogmatica o \"teologia debole\" \u00e8 un modo di pensare la teologia da un punto di vita decostruttivo. Tale stile di pensiero ha un debito con Jacques Derrida, soprattutto alla luce della sua idea di una \"forza debole\". La teologia debole \u00e8 debole perch\u00e9 assume un approccio alle teologia che \u00e8 prospettico non-dogmatico. I fautori della teologia debole sostengono che le spiegazioni contemporanee dominanti in teologia sono intrinsecamente ideologiche, totalizzanti e militanti. In risposta, la teologia debole si esprime attraverso atti di interpretazione.\nSecondo il teologo statunitense John D. Caputo, l'atto interpretativo distintivo della teologia debole ha prodotto il concetto di debolezza di Dio. In questa linea di pensiero, il paradigma di Dio come travolgente forza fisica o metafisica \u00e8 considerato erroneo. Il vecchio Dio-di-potenza viene rimpiazzato dall'idea di Dio come affermazione incondizionata senza forza. Come affermazione senza forza, il Dio della teologia debole non interviene fisicamente o metafisicamente nella natura. La teologia debole sottolinea la responsabilit\u00e0 degli esseri umani ad agire in questo mondo qui e ora. Poich\u00e9 Dio \u00e8 pensato come debole, la teologia debole pone l'accento sulle \"deboli\" virt\u00f9 umane di perdono, ospitalit\u00e0, sincerit\u00e0 e ricettivit\u00e0. In ciascuna di queste virt\u00f9, un \"potere di impotenza\" metaforico \u00e8 all'opera.\nJohn D. Caputo e Gianni Vattimo hanno recentemente completato opere che sviluppano ulteriormente l'idea della teologia debole, affiancati anche da Slavoj \u017di\u017eek che ha esaminato temi simili nelle sue opere. Precedentemente, teologi della liberazione come J\u00fcrgen Moltmann avevano approfondito i concetti di \"kenosis\" e della natura autosvuotante di Dio in Cristo. Anche Peter Rollins, uno dei principali fautori del movimento della Chiesa emergente, si \u00e8 mosso in direzione della teologia radicale ed \u00e8 diventato notevolmente influente sui vari filoni del cristianesimo postmoderno."}
{"id": "4676390", "revid": "767487", "url": "https://it.wikipedia.org/wiki?curid=4676390", "title": "Wolfgang Seel", "text": "Carriera.\nHa segnato una doppietta nella finale di Coppa delle Coppe 1978-1979 in cui il suo Fortuna D\u00fcsseldorf ha perso per 4-3 contro il Barcellona.\nDal 1974 al 1977 ha giocato 6 partite in Nazionale."}
{"id": "4676391", "revid": "339392", "url": "https://it.wikipedia.org/wiki?curid=4676391", "title": "Carlo V del Sacro Romano Impero", "text": ""}
{"id": "4676394", "revid": "298229", "url": "https://it.wikipedia.org/wiki?curid=4676394", "title": "Record mauritani di atletica leggera", "text": "I record mauritani di atletica leggera rappresentano le migliori prestazioni di atletica leggera stabilite dagli atleti di nazionalit\u00e0 mauritana e ratificate dalla Federation d'Athletisme R.I Mauritanie."}
{"id": "4676395", "revid": "538762", "url": "https://it.wikipedia.org/wiki?curid=4676395", "title": "Navigazione da diporto", "text": ""}
{"id": "4676401", "revid": "2126200", "url": "https://it.wikipedia.org/wiki?curid=4676401", "title": "Fulminati", "text": "I fulminati sono composti inorganici contenente l'anione pseudoalogeno fulminato avente formula CNO\u2212. Esso esiste in risonanza con l'anione isofulminato ed \u00e8 un isomero del cianato e dell'isocianato.\nIl rispettivo gruppo funzionale nei composti organici \u00e8 detto ossido di nitrile.\nI fulminati sono sali inorganici instabili derivati dall'acido fulminico, utilizzati principalmente come detonatori nelle cartucce dei proiettili, essendo particolarmente sensibili a sollecitazioni meccaniche.\nVengono sintetizzati per reazione tra metalli sciolti in una miscela di acido nitrico ed etanolo."}
{"id": "4676402", "revid": "767487", "url": "https://it.wikipedia.org/wiki?curid=4676402", "title": "Sun Sovannarith", "text": "Carriera.\nNazionale.\nCon la nazionale cambogiana ha preso parte a 2 partite di qualificazione ai Mondiali 2010. Tra il 2008 ed il 2015 ha totalizzato complessivamente 35 presenze e 2 reti in nazionale."}
{"id": "4676403", "revid": "182193", "url": "https://it.wikipedia.org/wiki?curid=4676403", "title": "Prost AP01", "text": "La Prost AP01 \u00e8 la seconda vettura della Prost Grand Prix che ha preso parte al Campionato mondiale di Formula 1 1998.\nContesto.\nFu la prima vettura ad essere realizzata sotto la totale gestione di Prost, tanto che \u00e8 da questa vettura che iniziano i numeri in serie AP (ossia Alain Prost) mentre la precedente Prost JS45, era stata realizzata dalla Ligier (dalla quale prende anche la sigla JS45). \nCome primo pilota venne riconfermato l'esperto Olivier Panis, mentre l'italiano Jarno Trulli venne assunto in pianta stabile, dopo che nella precedente stagione aveva corso alcune gare per il team francese proprio in sostituzione di Panis. \nAlla presentazione della vettura, nel gennaio del 1998, Alain Prost si disse ottimista sulle prestazioni dell'auto, ponendosi l'obiettivo di battagliare sin da subito tra le prime posizioni.\nTecnica.\nA partire dalla stagione 1998 la Prost pass\u00f2 dai propulsori Mugen-Honda ai Peugeot, gi\u00e0 montati in precedenza da McLaren e Jordan. La casa automobilistica parigina sigl\u00f2 col team un contratto di esclusiva e mise a disposizione il motore A16, capace di 765 CV a 15.200 giri/min, con 4 alberi a camme in testa e 4 valvole per cilindro. \nParticolarmente problematica fu la messa a punto del cambio, inaffidabile e pesante, tanto che in fase costruttiva si dovette rivedere la distribuzione della zavorra sulla vettura. \nA complicare ulteriormente le cose vi fu il fatto che il telaio fall\u00ec per tre volte i crash test imposti dalla FIA.\nVenne confermata la fornitura di gomme da parte della Bridgestone, mentre per oli e carburante la Total subentr\u00f2 a ELF Aquitaine.\nPer le prime gare vennero inoltre usate le X-wings, poi abolite dopo il Gran Premio di San Marino.\nLivrea.\nLa livrea ebbe un leggero cambiamento rispetto al 1997, adottando una tonalit\u00e0 pi\u00f9 scura di blu, mentre gli sponsor rimasero praticamente invariati: Bridgestone, Gauloises, Bic, Alcatel, PlayStation, Canal+, con la sola aggiunta di Peugeot, fornitore dei propulsori da gara.\nCarriera agonistica.\nIl fatto di avere una nuova squadra, con una nuova sede, una macchina radicalmente nuova, un motore all'esordio, non permise di risolvere in maniera soddisfacente i problemi che affliggevano la vettura e anzi le operazioni di trasferimento della factory furono proprio uno dei fattori che rallentarono lo sviluppo della monoposto.\nPanis corse tutta la stagione con dei chiodi nelle gambe, a seguito dell'incidente subito durante il Gran Premio del Canada 1997: il rischio, in caso di incidente, di avere ulteriori lesioni alle gambe ne condizion\u00f2 il rendimento. Sia lui che Trulli furono comunque spesso vittime di guasti meccanici, in assenza dei quali le scarse prestazioni della vettura li costringevano ad arrivare staccatissimi dalle posizioni di vertice e nel corso della stagione il team raccolse un solo punto grazie al sesto posto dell'abruzzese a Spa-Francorshamps, mentre Panis ebbe solo altri due acuti, a Imola, dove rimase a lungo in 7\u00aa posizione, e a Montreal, dove era riuscito a risalire fino alla zona punti, dovendosi per\u00f2 in entrambi i casi per problemi tecnici. Il campionato si concluse con un deludente 9\u00ba posto in classifica costruttori. La mancanza di risultati provoc\u00f2 malumori anche nella direzione Peugeot, dove gi\u00e0 a met\u00e0 stagione era stato rimpiazzato il direttore di Peugeot Sport."}
{"id": "4676404", "revid": "767487", "url": "https://it.wikipedia.org/wiki?curid=4676404", "title": "Tieng Tiny", "text": "Carriera.\nNazionale.\nCon la Nazionale cambogiana ha preso parte a 2 partite di qualificazione ai Mondiali 2010 e altrettanti incontri per le qualificazioni ai Mondiali 2014."}
{"id": "4676405", "revid": "123063684", "url": "https://it.wikipedia.org/wiki?curid=4676405", "title": "Jules de Polignac, I duca di Polignac", "text": "Biografia.\nNacque a Claye-Souilly dal visconte Louis H\u00e9racle Armand de Polignac (1717-1792), maresciallo di campo, primo scudiere del conte d'Artois e ambasciatore, e da sua moglie, Diane Ad\u00e9laide Z\u00e9phirine Mancini (1726-1755), una nipote del duca di Nevers (nipote del famoso cardinale Mazzarino) e del duca di Noailles. Era nipote di Melchior de Polignac, il cardinale arcivescovo d'Auch. Port\u00f2 il titolo di marchese di Mancini.\nEra il quartogenito dei cinque figli della coppia, e il loro secondo figlio maschio. Diplomatico sotto Luigi XV, intraprese la carriera militare, fu capitano del primo reggimento reale dei dragoni, con il motto \"reale innanzitutto, primo sempre\" e un salario annuo di 4,000 livres, e poi colonnello.\nIl 7 luglio 1767, spos\u00f2 Yolande Martine \"Gabrielle\" de Polastron, che divent\u00f2 in seguito la favorita di Maria Antonietta. Come risultato, guadagn\u00f2 successo e notoriet\u00e0 soprattutto grazie all'influenza esercitata dalla moglie sulla regina. Il 23 agosto 1776, divent\u00f2 il primo scudiere della regina. Fu creato duca ereditario dalla regina il 20 settembre 1780 e ministro delle poste nel 1782. Dal 1783 al 1789, fu governatore del castello di Chambord. Era uno dei giovani che componevano la cosiddetta \"societ\u00e0 particolare\" della regina, cio\u00e8 il gruppo di amici (oggi diremmo \"salotto\") con i quali Maria Antonietta amava passare le giornate divertendosi, cantando, giocando e facendo recite.\nNegli anni successivi ricevette in regalo forti somme di denaro. Non contento di questo ben di Dio, abus\u00f2 flagrantemente della sua carica per saccheggiare il tesoro reale, aumentando fraudolentemente i conti presentati alla regina per l'acquisto di centocinquanta nuovi cavalli, l'assunzione di altro personale per le scuderie e un maggiore rifornimento di materiale e di foraggio. Ogni spesa in pi\u00f9 gli fruttava denaro, perch\u00e9 in ciascun acquisto le somme da lui sborsate erano di gran lunga inferiori a quelle messe in conto alla sua regale signora. Con i profitti di questi raggiri, acquist\u00f2 diverse case di notevole valore, spese forti somme per arredarle e condusse un'esistenza principesca.\nI Polignac erano una fazione reazionaria di corte, fermamente contraria alle riforme. Attraverso il loro interesse personale, l'orgoglio e la durezza, la coppia dei duchi sub\u00ec l'odio del popolo e quindi, sotto consiglio della regina, consider\u00f2 pi\u00f9 saggio emigrare dalla Francia gi\u00e0 nel luglio 1789, poco dopo la caduta della Bastiglia, ma non aveva voltato le spalle alla monarchia. Fece la campagna della prima e seconda coalizione contro la repubblica francese, nell'esercito di Cond\u00e9 dal 1792 al 1802, e ricopr\u00ec vari incarichi nella corte d'Austria. Il padre e la moglie morirono a Vienna rispettivamente nel 1792 e 1793. In seguito part\u00ec per la corte di Russia, dove fu molto favorevolmente accolto dall'imperatrice Caterina II e ricevette una terra con maniero in Ucraina, domini che ampliarono ulteriormente la liberalit\u00e0 degli imperatori Paolo I e Alessandro I.\nIl 4 giugno 1814, alla prima restaurazione, nonostante fosse fuggito dalla Francia allo scoppio della rivoluzione lasciando la famiglia reale in difficolt\u00e0, fu creato pari di Francia da Luigi XVIII, ma la nomina lo raggiunse solo il giorno prima della sua morte. Mor\u00ec a San Pietroburgo all'et\u00e0 di 71 anni.\nRanieri III, principe di Monaco, era un discendente agnatico di Jules e di sua moglie."}
{"id": "4676409", "revid": "834", "url": "https://it.wikipedia.org/wiki?curid=4676409", "title": "Creolo delle Seychelles", "text": ""}
{"id": "4676411", "revid": "767487", "url": "https://it.wikipedia.org/wiki?curid=4676411", "title": "Srey Udom", "text": "Carriera.\nNazionale.\nHa esordito in Nazionale l'11 ottobre 2012 nella partita di qualificazione alla Suzuki Cup 2012 persa per 3-0 in casa della Birmania."}
{"id": "4676413", "revid": "163662", "url": "https://it.wikipedia.org/wiki?curid=4676413", "title": "Baciamo le mani", "text": "Baciamo le Mani \u00e8 una forma di saluto ossequioso tipica della Sicilia.\nLa locuzione si pu\u00f2 inoltre riferire a:"}
{"id": "4676416", "revid": "74801", "url": "https://it.wikipedia.org/wiki?curid=4676416", "title": "Emma Fitzpatrick", "text": "Biografia.\nIncomincia a recitare nel 2010 con il cortometraggio \"Mail Ordered\" e successivamente in film di successo ma con ruoli minori. Nel 2012 \u00e8 la protagonista di \"The Collection\", film horror premiato allo Screamfest Film Horror Festival.\nDoppiatrici italiane.\nNelle versioni in italiano dei suoi film, Emma Fitzpatrick \u00e8 stata doppiata da:"}
{"id": "4676419", "revid": "247222", "url": "https://it.wikipedia.org/wiki?curid=4676419", "title": "TVR 1", "text": ""}
{"id": "4676420", "revid": "47767", "url": "https://it.wikipedia.org/wiki?curid=4676420", "title": "Alberto II del Sacro Romano Impero", "text": ""}
{"id": "4676423", "revid": "834", "url": "https://it.wikipedia.org/wiki?curid=4676423", "title": "Creolo giamaicano", "text": ""}
{"id": "4676425", "revid": "287204", "url": "https://it.wikipedia.org/wiki?curid=4676425", "title": "Kintaro", "text": ""}
{"id": "4676428", "revid": "47767", "url": "https://it.wikipedia.org/wiki?curid=4676428", "title": "Sixtus", "text": ""}
{"id": "4676429", "revid": "47767", "url": "https://it.wikipedia.org/wiki?curid=4676429", "title": "Sixto", "text": ""}
{"id": "4676431", "revid": "767487", "url": "https://it.wikipedia.org/wiki?curid=4676431", "title": "Quinto Fabio Massimo Serviliano", "text": "Biografia.\nQuinto Fabio Massimo Serviliano nacque nella gens Servilia, prima di essere adottato da Quinto Fabio Massimo Emiliano. Non si sa molto dei suoi primi anni di vita, ma si crede che nel 145 a.C. ricopr\u00ec la carica di pretore.\nNel 142 a.C. divenne console con Lucio Cecilio Metello Calvo, l'anno dopo assunse il comando nella guerra di Lusitania, con la carica di proconsole dell'Hispania Ulterior. In questa campagna fu al comando di due legioni, oltre che di forze alleate, che ammontavano a 16.000 soldati e 1.600 cavalieri.\nCon queste forze, combatt\u00e9 contro Viriato, che sconfisse in battaglia. Conquist\u00f2 diverse citt\u00e0 al nemico e ne fiacc\u00f2 le forze, prima di seguire Viriato in Lusitania. Ma nel 140 a.C. Massimo Serviliano fu sconfitto mentre i romani cercavano di prendere Erisane; in fuga con il suo esercito, fu intrappolato in un passo di montagna nei pressi della Sierra Morena. Serviliano si arrese senza condizioni e negozi\u00f2 un trattato con Viriate, per il quale i Lusitani avrebbero mantenuto il territorio che gi\u00e0 possedevano, e che riconosceva Viriate come un amico e alleato di Roma."}
{"id": "4676433", "revid": "2210568", "url": "https://it.wikipedia.org/wiki?curid=4676433", "title": "Andrea Spinola", "text": "Biografia.\nPrimi anni.\nFiglio di Cristoforo Spinola del ramo di San Luca e di Giulia Pallavicini, nacque nel capoluogo genovese intorno al 1562. Educato alle attivit\u00e0 economiche e all'uso delle armi, Andrea Spinola trov\u00f2 occupazione presso le Compere di San Giorgio e poi direttamente al Banco di San Giorgio.\nAll'et\u00e0 di quarant'anni inizi\u00f2 ufficialmente a servire la Repubblica di Genova come Padre del Comune, eletto all'Ufficio dei Censori (1609-1610) e colonnello delle milizie a Sestri Ponente e nelle valli genovesi Polcevera e Bisagno; nel 1611 fu sindacatore dei Giurisdicenti presso la Riviera di Levante.\nNel corso del 1613 ritorn\u00f2 a Genova dove fu estratto senatore e quindi governatore della Repubblica, e al servizio del magistrato degli Straordinari dal 1615. Commissario della citt\u00e0 levantina di Sarzana (1617), nel 1619 fu sindacatore dell'Oltregiogo.\nNel decennio successivo ricopr\u00ec ruoli ai magistrati della Misericordia, dei Cambi, dell'Annona, della Guerra (quest'ultimo durante la guerra del 1625 tra la repubblica genovese e il Ducato di Savoia di Carlo Emanuele I) e ancora le cariche istituzionali di procuratore, senatore e governatore della Repubblica.\nIl dogato.\nIl 26 giugno del 1629 la sua persona fu scelta dal Gran Consiglio per guidare la massima carica dello stato: la cinquantaquattresima in successione biennale e la novantanovesima nella storia repubblicana.\nDurante il suo dogato, nel 1630, viene ricordata dagli storici la visita genovese della principessa e Infante di Spagna Maria Anna d'Asburgo che fu accolta con tutti gli onori possibili e dalla tremenda pestilenza che colp\u00ec Genova e le principali citt\u00e0 italiane ed europee.\nAl termine del biennio dogale, il 26 giugno 1631, fu quindi eletto tra i procuratori perpetui occupandosi fino alla morte a diversi incarichi per lo stato genovese. Mor\u00ec a Genova nel 1641 e il suo corpo trov\u00f2 sepoltura all'interno della cappella della Nativit\u00e0 della chiesa di San Francesco di Castelletto.\nVita privata.\nDal matrimonio con Cecilia Spinola (figlia di Gerolamo Spinola) ebbe undici figli: quattro maschi e sette femmine. Tra questi Gerolamo e Carlo Spinola, quest'ultimo principe di Sant'Angelo dei Lombardi nell'avellinese."}
{"id": "4676440", "revid": "834", "url": "https://it.wikipedia.org/wiki?curid=4676440", "title": "Red Mountain", "text": ""}
{"id": "4676441", "revid": "125014457", "url": "https://it.wikipedia.org/wiki?curid=4676441", "title": "Serie A - 1\u00aa Divisione Nazionale 2013-2014", "text": "La Serie A - 1\u00aa Divisione Nazionale 2013-2014 \u00e8 stata la 45\u00aa edizione del torneo di primo livello del campionato italiano di pallamano maschile.\nEsso \u00e8 organizzato come di consueto dalla Federazione Italiana Giuoco Handball.\nLa competizione \u00e8 iniziata il 21 settembre 2013 e si concluder\u00e0 il 24 maggio 2014.\nFormula del torneo.\nStagione regolare.\nIl campionato si svolge tra 27 squadre ripartite in tre gironi da 9 squadre ciascuno mediante due fasi distinte.\nPrima fase.\nI club si affrontano in una questa prima fase con la formula del girone unico all'italiana con partite di andata e ritorno.\nPer ogni incontro i punti assegnati in classifica sono cos\u00ec determinati:\nSeconda fase.\nNella seconda fase di ogni girone le squadre vengono ripartite in \"poule play off\" e \"poule retrocessione\".\nPlay off scudetto.\nLe squadre qualificate alla fine della stagione regolare parteciparono ai play off scudetto che si disputarono con la formula dell'eliminazione diretta dalle semifinali in poi, con partite di andata e ritorno. La squadra prima classificata al termine dei play off \u00e8 proclamata campione d'Italia.\nPoule d'Ammissione.\nPer stabilire la quarta squadra semifinalista, le squadre classificatesi seconde nei propri gironi al termine dei playoff disputano un triangolare in campo neutro. Il vincente del triangolare disputa le semifinali scudetto. Il triangolare si svolge a Chieti, al Pala Santa Filomena."}
{"id": "4676444", "revid": "767487", "url": "https://it.wikipedia.org/wiki?curid=4676444", "title": "Georg Kie\u00dfling", "text": "Carriera.\nNazionale.\nHa collezionato 2 presenze con la propria Nazionale, mettendo a segno una rete."}
{"id": "4676456", "revid": "767487", "url": "https://it.wikipedia.org/wiki?curid=4676456", "title": "Richard Oehm", "text": "Carriera.\nNazionale.\nHa collezionato 3 presenze con la propria nazionale."}
{"id": "4676458", "revid": "110157", "url": "https://it.wikipedia.org/wiki?curid=4676458", "title": "Kingsley (nome)", "text": "Origine e diffusione.\nSi tratta di un nome moderno, ripresa del cognome inglese \"Kingsley\"; esso deriva a sua volta da un toponimo che, in inglese antico, vuol dire \"bosco del re\".\nOnomastico.\nEssendo un nome adespota, ovvero non portato da alcun santo, l'onomastico pu\u00f2 essere pertanto festeggiato il 1\u00ba novembre, giorno di Ognissanti."}
{"id": "4676461", "revid": "122866863", "url": "https://it.wikipedia.org/wiki?curid=4676461", "title": "Guy Edi", "text": ""}
{"id": "4676462", "revid": "1573940", "url": "https://it.wikipedia.org/wiki?curid=4676462", "title": "Lybiidae", "text": "Lybiidae \u00e8 una famiglia di uccelli dell'ordine dei Piciformi.\nTassonomia.\nComprende 7 generi e 42 specie:"}
{"id": "4676463", "revid": "765341", "url": "https://it.wikipedia.org/wiki?curid=4676463", "title": "Racconti popolari giapponesi", "text": "I racconti popolari giapponesi sono una componente fondamentale del folclore giapponese. Il termine che nell'uso comune indica un insieme di storie classiche ben note.\nDiversi racconti \"impostori\" sono mescolati a quelli veri, e risalgono al Periodo Muromachi (XIV-XVI secoli) ad anche in tempi precedenti al Medioevo. Questi normalmente non sono classificati come \"racconti popolari\" (cio\u00e8, raccolti dalla tradizione orale tra la popolazione).\nIn un senso pi\u00f9 restrittivo, i \"racconti popolari giapponesi\" si riferiscono alla trasmissione orale di narrazioni popolari. Una raccolta sistematica di campioni \u00e8 stata proposta dal folclorista Kunio Yanagita. Yanagita non gradiva la parola ', un termine coniato direttamente da \"racconto popolare\" (Yanagita ha affermato che il termine non era popolare). Egli ha quindi proposto l'uso del termine ' da applicare ad ogni tipo creativo di storia popolare (cio\u00e8, quelle che non sono \"mitiche\" e che sono pi\u00f9 di un \"reportage\"), anche se normalmente tale parola \u00e8 usata per indicare le narrazioni molto antiche.\nStoria.\nMolte storie del folclore giapponese hanno origini esterne al Giappone. Sembra che per la maggior parte provengano dalle Indie (attraverso la Cina) e dalla Cina stessa; occasionalmente dal Tibet, dalla Birmania o dalla Corea. A poco a poco, esse sono state adattate alla sensibilit\u00e0 giapponese fino alla nascita di racconti puramente nipponici. Per esempio, le storie che trattano di scimmie sono state influenzate dall'epopea sanscrita \"Ramayana\" e dal \"Viaggio in Occidente\", scritto classico cinese.\nAppaiono anche racconti legati alla tradizione buddhista therav\u0101da (j\u0101taka), ma modificati nelle storie popolari giapponesi.Le leggende di origine autenticamente giapponese sono di due tipi: quelli che risalgono agli albori della religione Scintoista, dodici secoli prima dell'introduzione del Buddhismo; e quelle, pi\u00f9 recenti, datate al Medioevo Giapponese. Queste ultime sono ispirate ai poemi epici ed alle opere di armi famosi, cos\u00ec come alle avventure di monaci buddhisti o di persone che occupano un rango importante nella corte imperiale.\nNarratori della seconda met\u00e0 XX secolo andabano di citt\u00e0 in citt\u00e0 raccontando queste storie accompagnandole con illustrazioni chiamate \"kamishibai\".\nI racconti del folclore giapponese sono suddivisi in parecchie categorie: , , , \",\" , , e ."}
{"id": "4676468", "revid": "125815213", "url": "https://it.wikipedia.org/wiki?curid=4676468", "title": "Derek Drouin", "text": "Biografia.\nI suoi primati della specialit\u00e0 sono 2,35 m, stabilito indoor, e 2,40 m, stabilito outdoor. Quest'ultima misura rappresenta anche il record nazionale canadese. Ha vinto la medaglia di bronzo ai campionati del mondo del 2013 a Mosca e la medaglia d'oro ai campionati del mondo 2015 a Pechino. Nel 2012 ha vinto la medaglia di bronzo ai Giochi olimpici di Londra, mentre nel 2016 ha vinto la medaglia d'oro ai Giochi olimpici di Rio de Janeiro."}
{"id": "4676471", "revid": "729019", "url": "https://it.wikipedia.org/wiki?curid=4676471", "title": "Wilhelm Strassburger", "text": "Carriera.\nNazionale.\nHa collezionato 2 presenze con la propria Nazionale."}
{"id": "4676473", "revid": "287204", "url": "https://it.wikipedia.org/wiki?curid=4676473", "title": "Steve DeVries", "text": "Carriera.\nIn carriera ha vinto 4 titoli di doppio. Nei tornei del Grande Slam ha ottenuto il suo miglior risultato agli US Open raggiungendo i quarti di finale di doppio nel 1991 e di doppio misto nel 1992."}
{"id": "4676474", "revid": "125160454", "url": "https://it.wikipedia.org/wiki?curid=4676474", "title": "Le streghe dell'East End", "text": "Le streghe dell'East End (\"Witches of East End\") \u00e8 una serie televisiva statunitense trasmessa per due stagioni dal 2013 al 2014 sulla rete televisiva Lifetime, disponibile in Italia su Netflix.\nIspirata dall'omonimo romanzo fantasy di Melissa de la Cruz, in Italia pubblicato con il titolo \"Le streghe di East End\", la serie segue le vicende di una moderna famiglia di streghe.\nIn Italia \u00e8 andata in onda dal 3 dicembre 2013 sulla rete satellitare Fox Life.\nTrama.\nPrima stagione.\nJoanna Beauchamp \u00e8 una strega che vive nella remota cittadina di East Haven con le figlie Freya e Ingrid, entrambe ignare del segreto nascosto dalla propria famiglia. Joanna \u00e8 immortale, ma \u00e8 costretta a convivere con una maledizione che fa s\u00ec che le sue due figlie muoiano prima di arrivare ai trent'anni, per poi rinascere subito dopo a distanza di poco tempo l'una dall'altra. Quando Wendy, sorella di Joanna, arriva in citt\u00e0 per metterla in guardia da un imprecisato potente e vecchio nemico, quest'ultima si ritrova costretta a svelare alle figlie la loro vera identit\u00e0, che entrambe erano comunque in procinto di scoprire.\nSeconda stagione.\nIl portale per Asgard \u00e8 stato aperto, e la famiglia Beauchamp si riconcilia con Frederick, il figlio maschio di Joanna mai menzionato alle figlie. Mentre Wendy continuer\u00e0 a non fidarsi di Frederick dopo un avvenimento accaduto in un passato lontano, Joanna e le sue due figlie Ingrid e Freya cercheranno di scoprire se qualcos'altro oltre a Frederick sia uscito dal portale.\nProduzione.\nLiberamente ispirata dall'omonimo romanzo di Melissa de la Cruz, la serie fu sviluppata per la rete televisiva via cavo Lifetime da Maggie Friedman. La produzione di un episodio pilota venne confermata il 19 luglio 2012, mentre il casting inizi\u00f2 durante il mese seguente.\nCasting.\nIl 30 agosto 2012 Julia Ormond fu ingaggiata per il ruolo della protagonista Joanna Beauchamp. Il 14 settembre Jenna Dewan si un\u00ec al cast per il ruolo della figlia di Joanna, Freya; mentre nelle settimane seguenti furono ingaggiati anche Rachel Boston, per la parte di Ingrid, sorella maggiore di Freya; M\u00e4dchen Amick, per il ruolo di Wendy, sorella di Joanna; Patrick Heusinger e Daniel Ditomasso, rispettivamente per i ruoli di Dash, fidanzato di Freya, e di suo fratello Killian. Nel corso dell'autunno 2012, per i ruoli di personaggi ricorrenti, furono scritturati anche Glenne Headly, per il ruolo di Penelope Gardiner; Tom Lenk, per il ruolo di Hudson Rafferty e Nicholas Gonzalez, per la parte dell'agente Matt Torcoletti.\nDopo l'annuncio della produzione di una prima stagione completa, quando le riprese di una prima versione del pilot erano state ultimate, i produttori decisero tuttavia di sostituire alcuni attori per ragioni creative. Tra fine giugno e inizio luglio 2013, Patrick Heusinger, originariamente scritturato per la parte di Dash Gardinier, venne rimpiazzato da Eric Winter; Virginia Madsen sostitu\u00ec Glenne Headly nel ruolo della madre di Dash; mentre Nicholas Gonzalez abbandon\u00f2 il cast per fare posto a Jason Winston George, interprete del detective Adam Noble, personaggio diverso da quello concepito in principio per Gonzalez.\nRiprese.\nMentre il pilot venne filmato principalmente a Wilmington, nella Carolina del Nord, le riprese del resto degli episodi hanno luogo nei pressi di Vancouver.\nIl castello (Hatley Castel) \u00e8 lo stesso usato in \"Deadpool\", \"GenerationX\", \"MacGyver\", \"Masterminds\", \"Poltergeist: The Legacy\", \"Smallville\", \"The Changeling\", \"The Mole\" e \"X-Men\".\nProgrammazione.\nIl 31 gennaio 2013 fu confermata la produzione di una prima stagione, il cui debutto venne fissato per il successivo 6 ottobre. Il 22 novembre 2013 la serie \u00e8 stata rinnovata per una seconda stagione, in onda dal 6 luglio 2014.\n\u00c8 stata cancellata al termine della seconda stagione."}
{"id": "4676475", "revid": "318922", "url": "https://it.wikipedia.org/wiki?curid=4676475", "title": "Wilhelm Stra\u00dfburger", "text": ""}
{"id": "4676483", "revid": "857769", "url": "https://it.wikipedia.org/wiki?curid=4676483", "title": "Steve Devries", "text": ""}
{"id": "4676487", "revid": "767487", "url": "https://it.wikipedia.org/wiki?curid=4676487", "title": "The Neighbors' Kids", "text": "The Neighbors' Kids \u00e8 un cortometraggio muto del 1909 diretto da Gilbert M. 'Broncho Billy' Anderson e interpretato da Ben Turpin.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla Essanay Film Manufacturing Company, il film - un cortometraggio della lunghezza di 180 metri - usc\u00ec nelle sale cinematografiche USA il 6 gennaio 1908. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Essanay e diretto da Anderson, la commedia \"The Haunted Lounge\".\nCopia della pellicola \u00e8 conservata negli archivi della Library of Congress."}
{"id": "4676489", "revid": "4175", "url": "https://it.wikipedia.org/wiki?curid=4676489", "title": "Bila Tserkva", "text": ""}
{"id": "4676500", "revid": "109651", "url": "https://it.wikipedia.org/wiki?curid=4676500", "title": "Ryan Scott Lee", "text": ""}
{"id": "4676502", "revid": "212348", "url": "https://it.wikipedia.org/wiki?curid=4676502", "title": "Almino Afonso (Rio Grande do Norte)", "text": ""}
{"id": "4676509", "revid": "729019", "url": "https://it.wikipedia.org/wiki?curid=4676509", "title": "Rete filoviaria di Neuch\u00e2tel", "text": "La rete filoviaria di Neuch\u00e2tel \u00e8 la rete filoviaria che serve la citt\u00e0 svizzera di Neuch\u00e2tel e i comuni limitrofi.\nStoria.\nLa prima linea (la numero 2), da place Pury a Serri\u00e8res, fu inaugurata il 16 febbraio 1940, sostituendo sullo stesso percorso una linea tranviaria esistente dal 1899.\nLinee.\nLa rete si compone di tre linee:"}
{"id": "4676512", "revid": "212348", "url": "https://it.wikipedia.org/wiki?curid=4676512", "title": "Alegria (Rio Grande do Sul)", "text": ""}
{"id": "4676515", "revid": "116399299", "url": "https://it.wikipedia.org/wiki?curid=4676515", "title": "Engineering Doctorate", "text": "L'Engineering Doctorate (EngD, Dottorato in Ingegneria) \u00e8 un programma di formazione \"post lauream\" britannico promosso nel Paese dal consiglio di ricerca EPSRC. Il programma, della durata di quattro anni, si basa su un progetto di ricerca alla stregua di un dottorato di ricerca; al contempo, lo studente segue corsi universitari su materie tecniche e manageriali, mentre lavora a stretto contatto con l'azienda (industrial sponsor) che sponsorizza il suo dottorato. Il titolo conferito al termine del programma \u00e8 di \"Doctor of Engineering\" (EngD) ed \u00e8 equiparato a un PhD.\nIniziato nel 1992, l'EngD viene attualmente offerto dal 45 universit\u00e0 nel Regno Unito. Agli studenti \u00e8 suggerito di presentarsi come \"research engineers\" piuttosto che come \"research students\". In sintesi, un EngD \u00e8 un PhD in ingegneria, con una forte connotazione aziendale e aggiuntivi corsi di formazione.\nQualifiche e programmi internazionali equivalenti.\nProgrammi simili all'EngD britannico sono il \"Professional Doctorate in Engineering\" (PDEng) olandese, il \"Doktor-Ingenieur\" (Dr-Ing) tedesco, e il \"Doctor of Engineering\" (DEng) statunitense, tutti accomunati dall'essere focalizzati su programmi ricerca applicata e connessione con realt\u00e0 industriali."}
{"id": "4676518", "revid": "767487", "url": "https://it.wikipedia.org/wiki?curid=4676518", "title": "The Haunted Lounge", "text": "The Haunted Lounge \u00e8 un cortometraggio muto del 1909 diretto da Gilbert M. 'Broncho Billy' Anderson e interpretato da Ben Turpin.\nProduzione.\nIl film fu prodotto dalla Essanay Film Manufacturing Company. Venne girato a Chicago, dove la casa di produzione aveva la sua sede principale.\nDistribuzione.\nDistribuito dalla Essanay Film Manufacturing Company, il film - un cortometraggio della lunghezza di 112,75 metri - usc\u00ec nelle sale cinematografiche USA il 6 gennaio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Essanay e diretto da Anderson, la commedia \"The Neighbors' Kids\"."}
{"id": "4676520", "revid": "124518106", "url": "https://it.wikipedia.org/wiki?curid=4676520", "title": "Mpho Koaho", "text": "Biografia.\nMpho ha iniziato la sua carriera di attore quando Maya Angelou lo ha scelto come protagonista nel suo film del 1998 \"Down in the Delta\". In seguito \u00e8 apparso in film come \"The Salton Sea\", \"Four Brothers\", \"Get Rich or Die Tryin\"', \"Saw III\" e \"Saw VI\".\nNel 2009 Mpho \u00e8 stato candidato a due Premi Gemini, come attore non protagonista nella serie \"Soul\", e per il suo ruolo di guest star nella serie \"Flashpoint\".\nDal 2016 al 2017 ha preso parte alla serie televisiva \"Dirk Gently - Agenzia di investigazione olistica\" con il ruolo di Ken.\nDoppiatori italiani.\nNelle versioni in italiano delle opere in cui ha recitato, Mpho Koaho \u00e8 stato doppiato da:"}
{"id": "4676524", "revid": "752999", "url": "https://it.wikipedia.org/wiki?curid=4676524", "title": "Incontri ufficiali della Nazionale di calcio della Saar", "text": "Questa \u00e8 la cronologia completa delle partite della Nazionale di calcio della Saar."}
{"id": "4676525", "revid": "1543377", "url": "https://it.wikipedia.org/wiki?curid=4676525", "title": "Tempo di reptilasi", "text": "Il tempo di reptilasi (spesso abbreviato cn la sigla RT dall'inglese \"reptilase time\") \u00e8 un esame effettuato sul sangue per rilevare la deficienza o anomalie nel fibrinogeno, specialmente in casi di contaminazione da eparina. \nLa reptilasi, un enzima che si trova nel veleno dei serpenti del genere \"Bothrops\" ha un'azione simile a quella della trombina. A differenza della trombina, la reptilasi \u00e8 resistente all'inibizione dell'antitrombina III. Per questa sua caratteristica, il tempo di reptilasi non \u00e8 influenzato dalla presenza di eparina, irudina o da inibitori diretti della trombina mentre il tempo di trombina in questi campioni risulterebbe aumentato. La reptilasi differisce dalla trombina anche per il fatto che durante la sua dissociazione in fibrinogeno rilascia il fibrinopeptide A ma non il fibropeptide B.\nTra le altre cause che allungano il tempo di reptilasi vi \u00e8 la presenza di prodotti della degradazione di fibrina che interferiscono con la polimerizzazione della fibrina."}
{"id": "4676531", "revid": "124822934", "url": "https://it.wikipedia.org/wiki?curid=4676531", "title": "Secondo piatto", "text": "Un secondo piatto \u00e8 un piatto - in genere a base di carne, pesce, formaggio o uova - consumato dopo che, nel corso di un pasto, \u00e8 stato servito un primo. Alcuni piatti possono fungere a seconda della quantit\u00e0 servita o delle diverse usanze locali da secondo oppure da antipasto (ad esempio molti salumi, il carpaccio oppure le sarde in saor).\nAspetti nutrizionali.\nIn genere il secondo piatto consumato nei pasti principali risulta ad alto contenuto proteico e si contrappone a un primo pi\u00f9 ricco di carboidrati.\nRistorazione tradizionale.\nNella ristorazione tradizionale italiana il secondo \u00e8 di solito accompagnato da un contorno servito separatamente in un piatto di dimensioni pi\u00f9 piccole di quello che contiene la portata principale.\nNel men\u00f9 francese il secondo piatto italiano viene in genere assimilato al \"plat principal \" o \"plat de r\u00e9sistance\". In genere per\u00f2 quello che in Italia viene considerato un contorno \u00e8 servito nello stesso piatto del secondo."}
{"id": "4676533", "revid": "1833487", "url": "https://it.wikipedia.org/wiki?curid=4676533", "title": "Borgata San Pietro", "text": "San Pietro (\"San Per\" in piemontese) \u00e8 una frazione geografica di Sant'Ambrogio di Torino nella Citt\u00e0 Metropolitana di Torino, situata a 790 m s.l.m. sul monte Pirchiriano adiacente all'abbazia della sacra di San Michele in valle di Susa.\nStoria.\n\u00ab...Il pendio che dalla Sacra scende verso Sant'Ambrogio, si addolcisce insolitamente a poca distanza dalla vetta: si distende in una piccola conca, verde di alberi e di prati; ivi si adagia il borgo di San Pietro, ricercato dai villeggianti per la sua amenit\u00e0. In questo punto convergevano le due strade pi\u00f9 importanti che anticamente salivano all'Abbazia di San Michele: quelle provenienti da Sant'Ambrogio e da Giaveno; ma nessun testo antico parla di questa localit\u00e0, sebbene alcuni vogliano identificarla con la Civitas Pirchiriana...\u00bb\n\u00abSi pu\u00f2 supporre che un villaggio ivi esistesse sin dai primi tempi dell'abbazia, perch\u00e9 sicuramente i monaci non avevano grandi possibilit\u00e0 di abitazione per i loro dipendenti sulla vetta rocciosa attorno alla quale s'aggrappava il monastero, e, d'altro canto, \u00e8 da credersi che non lasciassero incolta l'unica terra fertile che si trovava nelle adiacenze. Comunque, a dimostrare l'antichit\u00e0 e l'importanza del villaggio sta ancora - sia pure tristemente mutilato - il suo pi\u00f9 significativo monumento: la chiesa di San Pietro. Situata in mezzo alle case, e da esse completamente nascosta, si trova poco al di sotto della Cappella della Madonna di Fatima - gi\u00e0 di S.Anna - verso oriente...\u00bb\nNel 1849 il \"Dizionario degli Stati di S.M. il Re di Sardegna\" di Goffredo Casalis alla pagina 81 parla cos\u00ec della borgata San Pietro: \u00ab...prima di giungere da Sant'Ambrogio alla Sacra di San Michele s'incontra, a due terzi di strada, una borgata di dodici famiglie, che porta il nome di S.Pietro: col\u00e0 sogliono prendere riposo i viaggiatori...\u00bb\nIl santuario di Nostra Signora di F\u00e1tima, luogo di culto che sorge nella borgata San Pietro, venne edificato a partire dal 1714 ai piedi della celebre abbazia della sacra di San Michele con la dedicazione a sant'Anna patrona della borgata, dopo l'abbandono della precedente chiesa romanica del XIII secolo gi\u00e0 dedicata a San Pietro.\nIl 6 settembre 1715, don Giuseppe Antonio Rivo prevosto di Sant'Ambrogio benedisse questa nuova chiesa. Nel 1861 iniziarono nuovi lavori di ampliamento della chiesa che fu benedetta ufficialmente e riaperta al culto il 27 luglio 1862 dal prevosto don Michele Giovanni Battista Morelli.[1] Nel 1938 su progetto dell'architetto Giovanni Clemente, dell'Accademia Albertina di Torino vennero costruite la sacrestia ed il campanile nella forma ancora oggi presente.\nNel 1943, il prevosto don Emilio Rossero ne propose la dedicazione alla Madonna di F\u00e1tima, come primo santuario italiano dedicato alla Vergine apparsa a Fatima nel 1917 presso la Cova da Iria dove appena 13 anni prima, nel 1930, la Chiesa cattolica ne aveva proclamato il carattere soprannaturale ed autorizzato il culto. il 16 maggio 1943 vi fu la solenne inaugurazione del cardinale arcivescovo di Torino Maurilio Fossati e del vescovo di Susa Umberto Ugliengo, con la presenza di oltre diecimila pellegrini.\nTra la seconda parte del XIX secolo, e fino a met\u00e0 del XX secolo, San Pietro era luogo di villeggiatura privilegiato, nel quale si recavano famiglie provenienti dalla citt\u00e0, sia per residenze estive nelle diverse ville che erano state costruite, sia per soggiorni nei 4 alberghi presenti nella borgata.\nNell'anno 2000 in occasione del Grande Giubileo del 2000 fu eretta all'inizio del centro abitato, la XVa Stazione della Via Crucis dedicata alla Resurrezione di Ges\u00f9, realizzata a cura della comunit\u00e0 parrocchiale ed inaugurata dal vescovo Vittorio Bernardetto. Questa stazione completa il ciclo delle 15 grandi stazioni in pietra, che salendo da Sant'Ambrogio di Torino si snodano fino all'abitato di San Pietro.\nNatura.\nNumerosi sentieri partono da San Pietro verso i circostanti monte Ciabergia, monte Pirchiriano e colle Braida, ma le principali vie, sono rappresentate dall'antica mulattiera Sant'Ambrogio-Sacra di San Michele (segnavia sentiero n.502 - colori bianco-rosso), e dal Sentiero dei Principi (segnavia sentiero n.501 - colori bianco-rosso) fatto costruire dai Savoia per la traslazione alla sacra di San Michele delle tombe dei Savoia provenienti da Torino, in piemontese anche detto \"Str\u00e0 dij Prinsi\".\nPoco fuori dall'abitato di San Pietro, verso la sacra di San Michele ha inizio il sentiero dei Franchi (segnavia sentiero S.F. - colori bianco-rosso).\nDa San Pietro inoltre si pu\u00f2 accedere direttamente alla via ferrata Carlo Giorda tramite un sentiero che porta al Pian Cestlet che rappresenta uno dei punti d'entrata e di uscita dalla via ferrata.\nIl rio San Michele (da San Pietro a Sant'Ambrogio) rappresenta l'unico corso d'acqua presente sul territorio di San Pietro, mentre diverse fontane con preziose acque di sorgenti locali,sono dislocate sul territorio, e in particolare la Fontana del Piazzale di San Pietro (XIX secolo), e la Fontana Sant'Anna (XIX secolo) situata nell'area attrezzata nei pressi dell'antica mulattiera per la Sacra di San Michele, oltre alla fontana situata al centro della borgata presso l'omonima Via della Fontana.\nStrade.\nLa principale via di accesso a San Pietro \u00e8 rappresentata dalla Strada Provinciale del Colle Braida che da Avigliana porta alla sacra di San Michele e ridiscende a Giaveno transitando per Valgioie. \nLa zona montana interessata \u00e8 parte delle Alpi Cozie nel gruppo dell'Orsiera."}
{"id": "4676535", "revid": "599013", "url": "https://it.wikipedia.org/wiki?curid=4676535", "title": "Odbojka\u0161ki Klub Radnicki Kragujevac", "text": ""}
{"id": "4676536", "revid": "1543377", "url": "https://it.wikipedia.org/wiki?curid=4676536", "title": "Geografia dell'Azerbaigian", "text": "L\u2019Azerbaigian, noto anche come Azerbaijan o Azerbaidzhan, ufficialmente Repubblica dell'Azerbaigian (Az\u00e4rbayjan Respublikasi), \u00e8 un paese della Transcaucasia orientale. Occupando un'area che costeggia le pendici meridionali della catena del Caucaso, confina a nord con la Russia, ad est con il mar Caspio, a sud con l'Iran, a ovest con l'Armenia e a nord-ovest con la Georgia. L'exclave del Nax\u00e7\u0131van (Nakhichevan) \u00e8 situata a sud-ovest dell'Azerbaigian vero e proprio, ai confini con Armenia, Iran e Turchia. L'Azerbaigian include all'interno dei suoi confini l'enclave del Nagorno-Karabakh, a popolazione prevalentemente armena, che dal 1988 \u00e8 al centro di un intenso conflitto tra Azerbaigian e Armenia. Sua capitale \u00e8 l'antica citt\u00e0 di Baku (Bak\u0131), il cui porto \u00e8 il migliore sul mar Caspio\nMorfologia, idrografia e suoli.\nA causa della natura molto frammentata del suo rilievo, delle caratteristiche idrografiche, delle differenze climatiche e delle fasce altitudinali di vegetazione nettamente definite, l'Azerbaigian \u00e8 caratterizzato da una vasta gamma di paesaggi. Pi\u00f9 dei due quinti del territorio sono occupati da pianure, circa la met\u00e0 da aree comprese tra i 400 e i 1500 m, e le aree al di sopra dei 1500 m occupano poco pi\u00f9 di un decimo della superficie totale.\nLa pianura del Kura-Aras deve il nome al suo fiume principale, il Kura (K\u00fcr), e al suo affluente Aras (Araz). Le pianure di Shirvan, Milskaya e Mugan fanno parte di questo bassopiano e presentano suoli e clima simili. Prevalgono suoli grigi e solonchak (aridisol) salini e, nelle regioni pi\u00f9 elevate, solonetz alcalini grigi e suoli castani (mollisol).\nAl fine di espandere le aree di irrigazione nel clima secco e di fornire uva e frutteti con l'acqua, sono stati creati molti piccoli e grandi serbatoi (bacini idrici, prese d'acqua, serbatoi d'acqua). Ci sono 140 bacini idrici nel paese. Il volume totale dei bacini idrici \u00e8 di 21,5 km3.\nUna rete di canali ben sviluppata tra i fiumi Kura e Aras rende possibile irrigare gran parte della pianura. Il canale del Karabakh Superiore, lungo 172 km, costituisce un collegamento di vitale importanza tra il fiume Aras e il bacino di Ming\u00e4\u00e7evir sul fiume Kura. Questo lago artificiale ha una superficie di 605 km\u00b2 e una profondit\u00e0 massima di 75 m. Il canale del Karabakh Superiore irriga pi\u00f9 di 100.000 ettari di terreni fertili e in pi\u00f9 rifornisce di acqua il fiume Aras durante i secchi periodi estivi. Il canale dello Shirvan Superiore, secondo canale pi\u00f9 importante del paese, \u00e8 lungo 122 km e anch'esso irriga circa 100.000 ettari.\nSistemi montuosi.\nLe vette pi\u00f9 elevate sono il Bazardyuzyu (Bazard\u00fcz\u00fc; 4466 m), lo Shakhdag e il Tufan, tutte appartenenti alla catena del Grande Caucaso, il cui crinale forma parte del confine settentrionale dell'Azerbaigian. Imponenti contrafforti e catene di monti, incisi dalle profonde gole dei torrenti di montagna, fanno di questa parte dell'Azerbaigian una regione ricca di bellezze naturali. Allo stesso tempo, si tratta di una regione caratterizzata da un alto grado di attivit\u00e0 sismica.\nI contrafforti del Piccolo Caucaso, nell'Azerbaigian sud-occidentale, formano il secondo sistema montuoso pi\u00f9 importante, che comprende le catene degli Shakhdag, dei Murovdag e degli Zangezur, le cui sommit\u00e0 si innalzano fin quasi a 3900 m, nonch\u00e9 l'altopiano del Karabakh. Il vasto e pittoresco lago Geygyol \u00e8 situato a 1566 m di quota.\nLa parte sud-orientale dell'Azerbaigian \u00e8 delimitata dai monti Talish (Talysh), costituiti da tre catene longitudinali, culminanti con il monte Kyumyurkyoy (2492 m), e dalla pianura di L\u00e4nk\u00e4ran, lungo la costa del Caspio. Questo bassopiano, prolungamento della pianura del Kura-Aras, raggiunge il confine iraniano nei pressi di Astara.\nClima.\nIl clima subtropicale secco delle regioni centrali e orientali dell'Azerbaigian \u00e8 caratterizzato da inverni miti e da estati lunghe (quattro o cinque mesi) e molto calde, con temperature medie che si aggirano sui 27 \u00b0C e massime che possono raggiungere i 43 \u00b0C.\nL'Azerbaigian sud-orientale \u00e8 caratterizzato da un clima subtropicale umido ed \u00e8 la zona del paese che riceve il maggior apporto di precipitazioni, tra i 1200 e i 1400 mm all'anno, che cadono per la maggior parte durante i mesi caldi.\nUn clima continentale secco, con inverni freddi ed estati secche e calde, prevale nel Nax\u00e7\u0131van ad altitudini comprese tra i 690 e i 990 m. Tipi di clima moderatamente caldi, secchi o umidi si possono trovare in altre parti dell'Azerbaigian. La zona delle foreste di montagna ha un clima moderatamente freddo, mentre un clima proprio delle tundre di altopiano caratterizza le zone al di sopra dei 3000 m. Gelate e forti nevicate rendono i passi situati a tali altitudini inaccessibili per tre o quattro mesi all'anno.\nFlora e fauna.\nLa vegetazione spontanea varia a seconda dell'altitudine. Condizioni di steppa e semideserto prevalgono nelle pianure e sulle colline pedemontane delle regioni montuose. Le pendici dei monti sono ricoperte da foreste di faggi, querce e pini. Pi\u00f9 in alto si trova una fascia di prati alpini. La regione di L\u00e4nk\u00e4ran, nell'Azerbaigian meridionale, presenta una vegetazione sempreverde e fitte foreste di betulle e querce.\nLa fauna delle pianure comprende gazzelle, sciacalli e iene, nonch\u00e9 varie specie di rettili e roditori. Le regioni montuose sono abitate da cervi del Caucaso, caprioli, cinghiali, orsi bruni, linci, bisonti europei, camosci e leopardi - questi ultimi particolarmente rari. Gli inverni miti attraggono molti uccelli sulle coste del Caspio, e le riserve naturali forniscono un sito di svernamento a fenicotteri, cigni, pellicani, aironi, garzette, beccaccini e pernici."}
{"id": "4676551", "revid": "287204", "url": "https://it.wikipedia.org/wiki?curid=4676551", "title": "Piacenza Football Club 1988-1989", "text": "Questa pagina raccoglie le informazioni riguardanti il Piacenza Football Club nelle competizioni ufficiali della stagione 1988-1989.\nStagione.\nNella stagione 1988-1989 dopo l'addio di Battista Rota, il nuovo allenatore \u00e8 Enrico Catuzzi, che imposta la squadra secondo i dettami del \"gioco a zona\". Viene inoltre assunto come direttore sportivo l'ex triestino Gian Pietro Marchetti; la squadra viene profondamente rinnovata con la cessione di diversi elementi legati al quinquennio di Rota (tra cui Comba, Tomasoni, Snidaro, De Gradi e Simonetta), sostituiti da giocatori reputati pi\u00f9 adatti alla categoria (Russo, Masi, Galassi e Scaglia). A stagione in corso lasciano Piacenza anche il capitano Madonna e Serioli passati entrambi nel mercato autunnale all'Atalanta, rimpiazzati dall'ex veronese Maurizio Iorio (esplicitamente richiesto da Catuzzi).\nLa squadra rimane subito invischiata nella zona retrocessione, e vi rimane per tutta la stagione, il 6 dicembre 1988, dopo il pareggio casalingo (2-2) con l', Catuzzi viene sostituito da Attilio Perotti, che non riesce a raggiungere l'obiettivo della salvezza anche a causa di problemi legati allo spogliatoio: diversi giocatori legati a Catuzzi non ne accettano l'esonero e quattro elementi (Iorio, Scaglia, Mileti e Colasante) finiscono fuori rosa. Nel finale di stagione esordiscono in prima squadra numerosi giovani, tra cui Daniele Moretti, \"bandiera\" del Piacenza negli anni Novanta. Nella Coppa Italia il Piacenza disputa il quinto girone della prima fase, ottiene 6 punti come il Como ma non passa alla seconda fase per differenza reti peggiore rispetto ai lariani, passano il turno la Roma, il Monza ed il Como.\nOrganigramma societario.\nArea direttiva\nArea tecnica\nArea sanitaria"}
{"id": "4676552", "revid": "61360232", "url": "https://it.wikipedia.org/wiki?curid=4676552", "title": "Luigi Maria Lombardi Satriani di Porto Salvo", "text": ""}
{"id": "4676554", "revid": "599013", "url": "https://it.wikipedia.org/wiki?curid=4676554", "title": "Tony Dorsey", "text": ""}
{"id": "4676558", "revid": "767487", "url": "https://it.wikipedia.org/wiki?curid=4676558", "title": "Professor's Love Tonic", "text": "Professor's Love Tonic \u00e8 un cortometraggio muto del 1909 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 13 gennaio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Essanay e diretto da Anderson, la commedia \"The Actor's Baby Carriage\"."}
{"id": "4676560", "revid": "1543377", "url": "https://it.wikipedia.org/wiki?curid=4676560", "title": "Ternate (Indonesia)", "text": "Ternate (in lingua indonesiana \"Kota Ternate\") \u00e8 una citt\u00e0 Indonesiana nella provincia di Maluku settentrionale, sull'isola Ternate, facente parte dell'arcipelago delle Molucche. \nLa Grande \"Ternate City\" si estende per 10\u00a0km dall'aeroporto al porto di Bastiong. Il centro commerciale si estende per 2\u00a0km dal terminale dei \"bus\" presso Fort Oranye al porto di Ahmad Yani ove arrivano le navi Pelni.\nL'attuale Palazzo del Sultano, costruito nel 1796, \u00e8 ora un museo. Il gran Fort Oranye, costruito dagli olandesi nel 1607, fu la sede della Compagnia olandese delle Indie orientali fino a quando questa venne trasferita a Batavia (Giacarta) verso il 1619.\nSecondo una notizia dello \"Huffington Post\" il Servizio di controllo geologico degli Stati Uniti d'America afferm\u00f2 che un forte terremoto di \"magnitudo\" 6,6, a 12\u00a0miglia sotto il mare delle Molucche, ha colpito Ternate il 14 novembre 2011, ma un funzionario dell'Agenzia indonesiana di meteorologi a geofisica sostenne che vi era scarso rischio di tsunami.\nAmministrazione.\nLa citt\u00e0 di Ternate (che comprende alcune isole minori oltre all'omonima isola) \u00e8 divisa in 7 distretti come segue:"}
{"id": "4676564", "revid": "154893", "url": "https://it.wikipedia.org/wiki?curid=4676564", "title": "Strada regionale 14 di Mestre", "text": ""}
{"id": "4676565", "revid": "6923", "url": "https://it.wikipedia.org/wiki?curid=4676565", "title": "Motom", "text": "La Motom \u00e8 stata una casa motociclistica milanese attiva dal 1947 al 1970.\nStoria.\nLa Motom nacque a Milano nel 1945 ad opera della famiglia De Angeli-Frua, intenzionata a differenziare gli investimenti dal campo tessile per cogliere l'opportunit\u00e0 di produrre veicoli economici, dei quali era facile prevedere una grande richiesta nel secondo dopoguerra.\nLa proposta che fece nascere la Motom fu quella presentata da Battista Falchetto, celebre ingegnere del campo automobilistico, gi\u00e0 braccio destro di Vincenzo Lancia. Grazie alla sua esperienza, Falchetto progett\u00f2 un robustissimo telaio a X in lamiera stampata, di semplice costruzione, accoppiato a un motore monocilindrico a 4 tempi, particolarmente parco nei consumi.\nLa realizzazione dei prototipi e della prima produzione vide l'intervento della carrozzeria Farina e delle officine meccaniche Ghir\u00f2 di Torino e dello stabilimento Frua di Milano.\nIl primo modello, il Motomic, fu presentato nel 1947 al Salone di Ginevra. Il nome nasceva dalla fusione delle parole \"moto\" e \"atomica\" \nIl Motomic aveva un motore a quattro tempi da 48 cm\u00b3, con valvole in testa comandate da aste e bilancieri, che sviluppava 1,4 CV. La caratteristica, che balzava all'occhio in quanto differente da tutti i prodotti similari era il telaio monoscocca, composto di due gusci di lamiera stampata saldati assieme. Nessun tubo, solo i parafanghi, il serbatoio, la sella e il manubrio come parti separate. La sospensione anteriore era semplificata; prevedeva una forcella innestata ad un piccolo parallelogramma smorzato da molle elicoidali di fronte al manubrio. Posteriormente nessuna sospensione. La trasmissione del moto era a catena ed era fornito di pedali in grado di muoverlo anche a motore spento e che servivano per la messa in moto del motore. In tutto pesava circa 35\u00a0kg.\nVenne prodotto per circa venti anni per oltre mezzo milione di esemplari.\nLa Motom present\u00f2 nel 1952 un modello dal motore di 160\u00a0cm\u00b3 cui diede nome Delfino che non riscosse un gran successo e fu posto fuori produzione sette anni dopo.\nIn seguito furono presentati nuovi mezzi di varie cilindrate, da 60\u00a0cm\u00b3 e da 100\u00a0cm\u00b3.\nAl Salone di Milano del 1955 la Motom present\u00f2 il 98 T, un motociclo con motore da 98\u00a0cm\u00b3 con carrozzeria dalla linea avveniristica ma non trov\u00f2 molto successo di vendite, a causa anche di alcuni problemi di progettazione. La Motom cess\u00f2 l'attivit\u00e0 nel 1970."}
{"id": "4676566", "revid": "984922", "url": "https://it.wikipedia.org/wiki?curid=4676566", "title": "Nabala", "text": "Nabala \u00e8 una localit\u00e0 del comune rurale estone di Kiili, posta a circa 25\u00a0km a sud della capitale Tallinn, nella contea di Harjumaa. \u00c8 di dimensioni molto ridotte, tanto che non si pu\u00f2 considerare una frazione vera e propria.\n\u00c8 collegata al paese da una strada asfaltata, per met\u00e0 accompagnata da pista ciclabile. Per raggiungere le altre frazioni (come S\u00f5meru, Paekna o Pissoo) il tragitto \u00e8 invece sterrato.\nCaratteristica della zona \u00e8 la presenza di ampi pascoli, unitamente a campi di frumento e foreste."}
{"id": "4676568", "revid": "767487", "url": "https://it.wikipedia.org/wiki?curid=4676568", "title": "The Actor's Baby Carriage", "text": "The Actor's Baby Carriage \u00e8 un cortometraggio muto del 1909 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 13 gennaio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Essanay e diretto da Anderson, la commedia \"Professor's Love Tonic\"."}
{"id": "4676569", "revid": "1272592", "url": "https://it.wikipedia.org/wiki?curid=4676569", "title": "Traeri", "text": "I Traeri (noti anche come Trieri, Trajer o Traher) furono una famiglia di organari originaria di Brescia, attiva principalmente in Emilia fra il XVII e il XVIII secolo.\nCaratteristiche tecniche.\nGli strumenti realizzati da Carlo Traeri, cos\u00ec come i primi organi costruiti dai suoi figli, appaiono ancora saldamente legati, sia nelle forme stilistiche che nelle peculiarit\u00e0 tecniche e sonore, alle classiche caratteristiche dell'organo italiano rinascimentale.\nLe facciate sono tipicamente cinquecentesche, e, a fianco del principale e delle file separate del ripieno, sono presenti solo pochi registri da concerto, solitamente uno o due flauti e la voce umana. La pedaliera \u00e8 a leggio, con ottava corta, spesso costantemente unita al manuale.\nGli strumenti successivi, invece, risentono chiaramente degli influssi di altri organari contemporanei, come i fratelli Paolo e Giuseppe Benedetti: le facciate abbandonano le forme rinascimentali per assumere quelle tipicamente barocche, e, alle disposizioni foniche, vengono aggiunti nuovi registri, come il cornetto e la tromba.\nBiografie.\nCarlo Traeri.\nCarlo Traeri (prima met\u00e0 del XVII secolo - 1689) \u00e8 il capostipite della dinastia. Poco si sa della sua giovent\u00f9: nacque a Brescia, apprese dal padre Ugo l'arte di intagliare il legno e fu allievo della famiglia Antegnati. Successivamente si trasfer\u00ec a Bologna, dove, intorno al 1655, apr\u00ec una propria bottega organaria. Fra i suoi strumenti pi\u00f9 importanti si segnalano l'organo della pieve di Quinzano d'Oglio, risalente al 1667, quello dell'Accademia Filarmonica di Bologna e quello della chiesa dei Santi Gregorio e Siro, sempre a Bologna.\nGiovanni Francesco e Giovanni Domenico Traeri.\nGiovanni Francesco (seconda met\u00e0 del XVII secolo - 1732) e Giovanni Domenico (1669-1745), figli di Carlo, proseguirono l'attivit\u00e0 paterna. Il nome del primo appare per la prima volta nel 1687, relativamente alla costruzione dell'organo della cattedrale di Asti. Il secondo, invece, fa la sua comparsa nel 1690 in occasione di alcuni lavori sull'organo della parrocchiale di Formigine. Intorno al 1706 i due fratelli si separarono: Giovanni Francesco rest\u00f2 a Bologna, mentre Domenico si trasfer\u00ec a Modena, dove divenne organaro e cembalaro di corte.\nUgo Annibale, Giuseppe e Agostino Traeri.\nLa terza generazione della famiglia \u00e8 costituita da Ugo Annibale (1689 - ?) e Giuseppe (1693 - ?), figli di Giovanni Francesco, e da Agostino (XVIII secolo), figlio di Giovanni Domenico. Agostino, nella seconda met\u00e0 del XVIII secolo, venne insignito del titolo di \u00aborganaro ducale\u00bb, mentre gli altri effettuarono diversi lavori, sia insieme che da soli. Ugo Annibale e Giovanni Domenico realizzarono anche alcuni clavicembali, uno dei quali forse appartenne a Georg Friedrich H\u00e4ndel."}
{"id": "4676570", "revid": "1132780", "url": "https://it.wikipedia.org/wiki?curid=4676570", "title": "Daisuke Namba", "text": "Biografia.\nDaisuke nacque nel 1899 nel Distretto di Kumage, quarto figlio dell'imprenditore e politico membro della Dieta Nazionale del Giappone Masataro Namba.\nMilitante comunista, dopo il Grande terremoto del Kant\u014d del 1923 decise di compiere un attentato contro il potere imperiale. Il 27 dicembre 1923 tent\u00f2 di uccidere il principe reggente Hirohito, nel cosiddetto \"Incidente di Toranomon\". Daisuke Namba spar\u00f2 con una piccola pistola alla carrozza imperiale. Il proiettile frantum\u00f2 un finestrino ferendo un ciambellano, ma Hirohito rimase illeso .\nSebbene Namba sostenesse di essere cosciente, fu proclamato pazzo e condannato a morte il 13 novembre 1924. Al momento della condanna grid\u00f2 \u00abViva il Partito Comunista del Giappone!\u00bb. Fu giustiziato per impiccagione qualche giorno dopo.\nA seguito del gesto del figlio il padre si dimise dalla Dieta e fece cambiare il cognome della famiglia in Kurokawa.\nIl nome di Namba Daisuke \u00e8 stato utilizzato dal terrorista Kozo Onamoto, membro dell'Armata Rossa Giapponese coinvolto nel massacro dell'Aeroporto di Lod del maggio 1972, al momento di fornire false generalit\u00e0 alla polizia."}
{"id": "4676571", "revid": "1543377", "url": "https://it.wikipedia.org/wiki?curid=4676571", "title": "Campionati mondiali di judo 2013", "text": "I Campionati mondiali di judo 2013 si sono svolti al Gin\u00e1sio do Maracan\u00e3zinho di Rio de Janeiro, in Brasile, dal 26 agosto al 1\u00ba settembre 2013. La nazione regina della manifestazione \u00e8 stata il Giappone che ha collezionato 9 medaglie, 4 d'oro, 1 d'argento e 4 di bronzo."}
{"id": "4676572", "revid": "6923", "url": "https://it.wikipedia.org/wiki?curid=4676572", "title": "Murat Niyazov", "text": "\u00c8 una figura di spicco nel paese asiatico, avendo partecipato attivamente alla politica del padre. Discente da etnie russe, turkmene ed ebraiche.\nNel 1985 Murat ha cominciato a studiare presso la facolt\u00e0 di giurisprudenza Gorky in Turkmenistan, ma pochi anni dopo ha proseguito gli studi a Leningrado. Per qualche tempo ha lavorato a Mosca come procuratore investigativo. Dal 1993 \u00e8 stato coinvolto in vari progetti di business, soprattutto cotone e petrolio. A seguito della vendita di petrolio all'Ucraina in cambio di carri armati, Murat \u00e8 stato vittima di uno scandalo. Grande giocatore d'azzardo, ha perso milioni di dollari sia a Madrid che ad Ankara, in Turchia dove \u00e8 stato incarcerato per non aver pagato il debito al casin\u00f2. Grazie all'aiuto del padre, Murat \u00e8 stato rilasciato. Nell'agosto 2000 ha intavolato rapporti con l'Afganistan. In quello stesso periodo, il padre ha vietato al figlio di risiedere in Turkmenistan e Murat si \u00e8 spostato in Russia, paese in cui ha la cittadinanza.\nMurat ha convinto il popolo turkmeno a non avviare nessun contratto con la compagnia straniera Bridas in quanto essa non risponde alle modalit\u00e0 di costruzione di oleodotti del paese. Ha affermato inoltre che la multinazionale vuole sfruttare le risorse del Turkmenistan per arricchirsi.\nHa avviato rapporti con gli Stati Uniti consigliando loro di concentrarsi sul petrolio turkmeno anzich\u00e9 su quello iraniano, ma non \u00e8 riuscito mai ad incontrare autorit\u00e0 statunitensi, che non volevano collaborare con la dittatura. Nel 2005 girarono voci su di lui come possibile successore del padre. Alla morte di esso, il 21 dicembre 2006, si \u00e8 scoperto che Murat non ha i requisiti per essere il nuovo leader: troppo giovane e inesperto. Si \u00e8 presentato comunque al funerale il 24 dicembre.\nVita privata.\nMurat si \u00e8 operato ad un occhio e allo stomaco, per perdere peso. \u00c8 stato sposato con Lily Toykina, che gli ha dato una figlia nel 1987. Successivamente ha conosciuto Elena Ushakov dalla cui unione \u00e8 nata Janet nel 1995. La terza moglie, assistente di volo, gli ha dato Atamurat nel 2004."}
{"id": "4676577", "revid": "767487", "url": "https://it.wikipedia.org/wiki?curid=4676577", "title": "Cianammiduri", "text": "I cianammiduri sono i sali contenenti l'anione cianammiduro, di formula CN22- mentre composti organici derivati dalla cianammide sono detti cianimmidi di formula generale R2N-C\u2261N tautomeri delle carbodiimmidi di formula R-N=C=N-R .\nI cianammiduri vengono usati come concimi (come il cianammiduro di calcio).\nLe cianimmidi possono essere convertite in gruppi funzionali urea (R2NC(=E)NR2 dove E = O, S, Se) e vengono sintetizzate in vari modi, come la reazione di von Braun."}
{"id": "4676582", "revid": "1363832", "url": "https://it.wikipedia.org/wiki?curid=4676582", "title": "Singer &amp; Wolfner", "text": "La casa editrice Singer &amp; Wolfner fu fondata a Budapest nel 1885 da Sandor Singer e Jozsef Wolfner. All'epoca era considerata come la pi\u00f9 importante casa editrice ungherese.\nStoria.\nNei decenni successivi alla firma del \"\u00d6sterreichisch-Ungarischer Ausgleich\", ovvero il \"compromesso\" del 12 giugno 1867 con il quale l'Ungheria otteneva una condizione di parit\u00e0 con l'Austria all'interno della monarchia asburgica, iniziarono a nascere societ\u00e0 per azioni che assunsero un ruolo di rilievo nel settore dell'editoria e del commercio, soprattutto perch\u00e9, a differenza delle piccole imprese, queste avevano accesso a ben pi\u00f9 ampie risorse e fondi di investimento.\nTra queste societ\u00e0 vi era la casa editrice \"Singer &amp; Wolfner\" fondata nel 1885 da Sandor Singer e Jozsef Wolfner. Nel 1923 Wolfner, ricoprendo il doppio incarico di presidente e di direttore, trasform\u00f2 la casa editrice in una societ\u00e0 per azioni che, a partire dal 1943, assunse il nome di \"Istituto Letterario dei Tempi Moderni\". Il modello a cui Wolfner si ispir\u00f2 fu la casa editrice tedesca \"Engelhorn\".\nL'attivit\u00e0.\nLa casa editrice divenne famosa soprattutto per le sue opere letterarie per ragazzi, per la sua attenzione nei confronti della media borghesia e le sue numerose edizioni economiche. I fondatori della \"Singer &amp; Wolfner\" intuirono pi\u00f9 di ogni altro gruppo editoriale l'esigenza dei lettori di avere una letteratura capace non soltanto di istruire ma anche di intrattenere e divertire, dando cos\u00ec vita alla collezione \"Romanzi Universali\". In questo periodo, accanto alla pubblicazione di opere di autori ormai noti, \"Singer &amp; Wolfner\" si dedic\u00f2 anche alla scoperta di nuovi giovani talenti quali Ferenc Herczeg, Geza Gardonyi, S\u00e1ndor Br\u00f3dy, Zolt\u00e1n Ambrus, Ignotus e Viktor Rakosi.\nLe arti.\n\"Singer &amp; Wolfner\" attribuiva grande valore alle arti e per tale motivo diede sempre molta importanza alle illustrazioni e alla impaginazione dei suoi libri. Alcune copertine e immagini erano dei veri capolavori d'arte. Nel 1932, dopo la morte di Wolfner, suo figlio Istv\u00e1n Farkas, pittore, assunse la guida degli affari di famiglia. Oltre alla gestione della casa editrice, Farkas continu\u00f2 a dedicarsi alla pittura. Il suo animo d'artista fece s\u00ec che \"Singer &amp; Wolfner\" riservasse ancora maggiore attenzione e cura agli aspetti artistici ed estetici delle pubblicazioni. Gran parte delle copertine, delle immagini e della grafica fu progettata e realizzata dal noto studio \"Hellmann Mosony-Pfeiffer\".\nLa libreria.\nAll'inizio del XX secolo iniziarono a sorgere moltissime librerie moderne e di lusso. Quando nel 1912 il quartier generale della \"Singer &amp; Wolfner\" venne trasferito in via Andrassy 16, la casa editrice aveva gi\u00e0 alle spalle ben 26 anni di attivit\u00e0 e quindi poteva contare su un notevole vantaggio rispetto ai negozi di libri di nuova creazione. Al pian terreno dello stabile di via Andrassy si trovava la libreria considerata la pi\u00f9 bella e la pi\u00f9 moderna di tutto l'Impero austro-ungarico. Al primo piano si trovavano invece le redazioni delle due riviste settimanali pi\u00f9 popolari, dedicate a bambini e ragazzi: \"La mia rivista\" e le \"Ragazze ungheresi\".\nL'interno del negozio, l'arredamento, l'enorme lampadario di bronzo, i quadri, le vetrine e la facciata dell'edificio erano stati progettati dallo scultore G\u00e9za Mar\u00f3ti. Il lavoro ligneo fu realizzato dall'artista e falegname Jozsef Kiss. Gli scaffali raggiungevano il soffitto ed erano stati posizionati con grande maestria per permettere una facile consultazione dei testi."}
{"id": "4676583", "revid": "767487", "url": "https://it.wikipedia.org/wiki?curid=4676583", "title": "A Cure for Gout", "text": "A Cure for Gout \u00e8 un cortometraggio muto del 1909 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 27 gennaio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"Too Much Dog Biscuit\"."}
{"id": "4676590", "revid": "767487", "url": "https://it.wikipedia.org/wiki?curid=4676590", "title": "Too Much Dog Biscuit", "text": "Too Much Dog Biscuit \u00e8 un cortometraggio muto del 1909 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 27 gennaio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"A Cure for Gout\"."}
{"id": "4676591", "revid": "1543377", "url": "https://it.wikipedia.org/wiki?curid=4676591", "title": "Calcio ai Giochi della IV Olimpiade - Convocazioni", "text": "\nAllenatore: Charlie Williams\nA.\nAllenatore: \"commissione tecnica\"\nB.\nAllenatore: \"commissione tecnica\"\nAllenatore: Edgar Chadwick\n\nAllenatore: Alfred Davis\nAllenatore: Ludvig Kornerup"}
{"id": "4676593", "revid": "1924342", "url": "https://it.wikipedia.org/wiki?curid=4676593", "title": "Alive (Jessie J)", "text": "Alive \u00e8 il secondo album in studio della cantante inglese Jessie J, che \u00e8 stato pubblicato il 23 settembre 2013 dalle etichette discografiche Lava Records e Universal Republic. Secondo Mediatraffic l'album ha avuto un discreto successo, nonostante non sia stato pubblicato mondialmente.\nAccoglienza.\nIl disco \u00e8 stato analizzato dalla critica musicale che ha approvato la voce dell'artista e la sua spontaneit\u00e0, nonostante voci fuori dal coro abbiano disertato l'album perch\u00e9 \u00abgenerico\u00bb. Il sito \"Gigwise\" ha dato all'album una recensione discretamente positiva, assegnandogli 6 stelle su 10 e dichiarando che \u00abil secondo album di Jessie J prova sicuramente il suo talento nel canto, ma nonostante tutto \"Alive\" \u00e8 una carrellata di bei brani e testi coinvolgenti il che \u00e8 abbastanza simile a quello che ha fatto nel precedente album o a quello che deve essere rimasto fuori dal progetto\u00bb. Virgin Media ha anche conferito un responso all'album, riservandogli 3 stelle su 5 e dichiarando che \u00abJessie J ha superato gli ostacoli, ormai non \u00e8 pi\u00f9 considerata una cantante discreta e una cantautrice standardizzata, diventando una popstar di serie A. Con il successore del suo pazzesco successo, quattro volte platino \"Who You Are\", la cantante e (ex) giudice del talent show chiamata Jessie Cornish ha ottenuto la sua occasione e anche di pi\u00f9. \"Alive\" \u00e8 un album migliore del suo predecessore con minor ritmi banali e con pi\u00f9 possibilit\u00e0 per la personalit\u00e0 e il carisma di Jessie di brillare\u00bb.\n\"London Evening Standard\" ha riservato un'opinione molto positiva all'album dandogli 4 stelle su 5, e dando a Jessie della \u00abrisposta molto inglese a Katy Perry\u00bb e dichiarando che l'album \u00ab\u00e8 pop assordante, molto ventunesimo secolo, lo \u00e8 l'inno all'autostima \"Harder We Fall\", la chiacchierona \"It's My Party\" e l'ipnotica meraviglia \"Square One\". E lei \u00e8 favolosamente divertente in \"Daydreamin\u2019\". \u00c8 a corto di cuore ma ha un materiale genuino (\"Conquer the World\", un duetto con Brandy), qualit\u00e0 da super star e un bisogno quasi infantile di piacere\u00bb."}
{"id": "4676596", "revid": "744595", "url": "https://it.wikipedia.org/wiki?curid=4676596", "title": "Acido idrossamico", "text": ""}
{"id": "4676597", "revid": "767487", "url": "https://it.wikipedia.org/wiki?curid=4676597", "title": "Mathias Grassow", "text": "Le sue registrazioni possono essere anche classificate nei generi di dark ambient e drone. La sua musica \u00e8 spesso meditativa, emozionale e di contesto spirituale capace di trascinare l'ascoltatore in profondi sentimenti di introspezione.\nNella sua lunga carriera ha largamente collaborato con altri noti compositori di musica ambient come Klaus Wiese, O\u00f6phoi, Alio Die e Tomas Weiss.\nBiografia.\nMathias Grassow suonava la batteria e la chitarra negli anni '70 poi pass\u00f2 alle tastiere all'inizio degli anni '80. Oltre alle tastiere, si interess\u00f2 anche ai synth elettronici. Aveva un profondo interesse per i libri di Alan Watts e per la spiritualit\u00e0; in primo luogo per il Buddhismo, poi per il Sufismo e per il lato mistico del Cristianesimo. Cominci\u00f2 ad interessarsi agli ipertoni ed ai canti subarmonici, ai sintetizzatori drone ed alla musica raga indiana. Successivamente fu influenzato dalle registrazioni del suono della campana tibetana di Klaus Wiese.\nCollaborazioni.\ncon Klaus Wiese e Ted De Jong\ncon R\u00fcdiger Gleisberg e Amir Baghiri\ncon Amir Baghiri\ncon O\u00f6phoi e Amir Baghiri\ncon Klaus Wiese e Jim Cole\ncon Klaus Wiese\ncon Alio Die\ncon Louisa John-Krol\ncon Siegmar Fricke\ncon Ji\u0159\u00ed Maz\u00e1nek\ncon Bruno Sanfilippo\ncon Ji\u0159\u00ed Maz\u00e1nek\ncon Alio Die\ncon Agalloch\ncon Bruno Sanfilippo\ncon El Hadra\ncon Carsten Agthe\ncon John Haughm\ncon Closing The Eternity"}
{"id": "4676598", "revid": "744595", "url": "https://it.wikipedia.org/wiki?curid=4676598", "title": "Idrossammato", "text": ""}
{"id": "4676599", "revid": "125830256", "url": "https://it.wikipedia.org/wiki?curid=4676599", "title": "Giuseppe Remuzzi", "text": "Ha collaborato come docente di nefrologia con diverse universit\u00e0 italiane, britanniche e statunitensi. Relativamente al suo livello accademico e di rilevanza nel mondo scientifico, basandosi sull'H-index, viene considerato uno dei migliori ricercatori italiani.\nBiografia.\nLaureatosi in medicina e chirurgia all'Universit\u00e0 di Pavia nel 1974, successivamente si specializz\u00f2 in ematologia ed in nefrologia. Nel 1975 ha iniziato a lavorare nel reparto di nefrologia degli Ospedali Riuniti di Bergamo, per diventarne poi primario nel 1999.\nHa iniziato a collaborare con l'Istituto di ricerche farmacologiche \"Mario Negri\" di Bergamo gi\u00e0 negli anni ottanta: vi ha coordinato tutte le attivit\u00e0 di ricerca relative alle malattie renali; dal giugno 2018 ne \u00e8 diventato direttore, succedendo al fondatore Silvio Garattini. \nNel 2001 intervenne al programma televisivo di Raiuno \"125 milioni di caz..te\" in cui spieg\u00f2 la donazione degli organi ad Adriano Celentano.\nNel 2013 divenne presidente della Societ\u00e0 Internazionale di Nefrologia."}
{"id": "4676607", "revid": "1869172", "url": "https://it.wikipedia.org/wiki?curid=4676607", "title": "George Washington De Long", "text": "Mor\u00ec nell'Artico siberiano nel tentativo di raggiungere il Polo Nord via mare, attraverso lo Stretto di Bering.\nBiografia.\nDe Long frequent\u00f2 la \"United States Naval Academy\" a Newport, Rhode Island. L'8 giugno 1879, con il sostegno di James Gordon Bennett Jr., proprietario del \"New York Herald\", e sotto l'egida della US Navy, salp\u00f2 da San Francisco (California) sulla nave a vapore \"USS Jeannette\" diretto verso la penisola dei Ciukci con lo scopo di raggiungere il Polo Nord attraverso lo Stretto di Bering. Prima della partenza, la spedizione ricevette l'incarico di rintracciare la spedizione polare svedese di Adolf Erik Nordenski\u00f6ld a bordo della \"Vega\", nonostante non ci fossero particolari motivi per ritenerla in pericolo. Il ritardo dovuto a questa operazione aggiuntiva, che avrebbe rubato tempo prezioso alla limitata estate artica, infastid\u00ec particolarmente De Long, che protest\u00f2 formalmente, all'oscuro del fatto che l'operazione fu suggerita alla US Navy dallo stesso Bennett.\nLa nave rimase intrappolata nel ghiaccio e alla fine fu schiacciata e affond\u00f2 (il 13 giugno 1881, a 77\u00b0 di latitudine nord e 155\u00b0 di longitudine est, circa 800\u00a0km a nord della foce del Lena). De Long e il suo equipaggio abbandonarono la nave e partirono per la Siberia su tre piccole imbarcazioni. In mare aperto si separarono a causa di una burrasca. Della barca comandata da Charles W. Chipp si perse traccia e non fu mai pi\u00f9 ritrovata. L'imbarcazione di De Long raggiunse terra nella parte settentrionale del delta della Lena, ma solo due uomini sopravvissero. La terza, sotto il comando dell'ingegnere capo George W. Melville raggiunse la parte sudorientale del delta della Lena e gli uomini furono tratti in salvo da marinai jakuti. De Long mor\u00ec d'inedia nella capanna di Mat Vay (Sacha-Jacuzia). Melville ritorn\u00f2 l\u00ec un anno pi\u00f9 tardi e trov\u00f2 i corpi di De Long e del suo equipaggio. De Long e cinque dei suoi uomini sono sepolti al \"Woodlawn Cemetery\" nel Bronx (New York).\nOltre a raccogliere dati scientifici e su specie animali, De Long aveva scoperto e rivendicato per gli Stati Uniti tre delle isole De Long (Jannette, Henrietta e Bennet) tra maggio e giugno del 1881."}
{"id": "4676610", "revid": "536103", "url": "https://it.wikipedia.org/wiki?curid=4676610", "title": "George W. DeLong", "text": ""}
{"id": "4676612", "revid": "744595", "url": "https://it.wikipedia.org/wiki?curid=4676612", "title": "Solfammato", "text": ""}
{"id": "4676614", "revid": "287204", "url": "https://it.wikipedia.org/wiki?curid=4676614", "title": "Ackerly", "text": "Ackerly \u00e8 un comune (\"city\") degli Stati Uniti d'America situato tra le contee di Dawson e Martin nello Stato del Texas. La popolazione era di 220 abitanti al censimento del 2010.\nGeografia fisica.\nAckerly \u00e8 situata a (32.525563, -101.714242).\nSecondo lo United States Census Bureau, la citt\u00e0 ha una superficie totale di 0,81 km\u00b2, dei quali 0,81\u00a0km\u00b2 di territorio e 0\u00a0km\u00b2 di acque interne (0% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di 220 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'84,55% di bianchi, lo 0% di afroamericani, l'1,82% di nativi americani, lo 0% di asiatici, lo 0% di oceanici, il 13,64% di altre razze, e lo 0% di due o pi\u00f9 etnie. Ispanici o latinos di qualunque razza erano il 49,09% della popolazione."}
{"id": "4676617", "revid": "1543377", "url": "https://it.wikipedia.org/wiki?curid=4676617", "title": "Campionati mondiali di ginnastica ritmica 2013", "text": "I XXXII Campionati mondiali di ginnastica ritmica si sono svolti a Kiev, in Ucraina, dal 28 agosto al 1\u00ba settembre 2013."}
{"id": "4676626", "revid": "124123", "url": "https://it.wikipedia.org/wiki?curid=4676626", "title": "Juozas Tumas-Vai\u017egantas", "text": "Juozas Tumas nacque nel villaggio di Malai\u0161iai nei pressi di Sv\u0117dasai da una famiglia contadina. Dopo le elementari studi\u00f2 presso il ginnasio di Daugavpils, in Lettonia dal 1881 al 1888. In questo periodo si interess\u00f2 alla letteratura classica russa. Dopo il diploma entr\u00f2 nel seminario di Kaunas, venne ordinato nel 1893 e inizi\u00f2 la sua carriera da scrittore.\nFondatore de \"Il guardiano della patria\" e de \"Il sapere\", divenne celebre con \"Immagini di guerra\" (1915) in cui deprecava le atrocit\u00e0 della guerra auspicando per\u00f2 una futura indipendenza della Lituania."}
{"id": "4676630", "revid": "287204", "url": "https://it.wikipedia.org/wiki?curid=4676630", "title": "Legionovia", "text": "Il Legionovia \u00e8 una societ\u00e0 pallavolistica femminile polacca, con sede a Legionowo, militante nel massimo campionato polacco, la Liga Siatk\u00f3wki Kobiet.\nStoria.\nIl Legionowskie Towarzystwo Siatk\u00f3wki Legionovia viene fondato nel 1957. Dopo la mancata promozione alla seconda serie del 1959, la squadra si trasferisce a Varsavia, dove resta fino al 1980, quando rientra a Legionowo, iniziando a concentrare i propri sforzi interamente sul settore giovanile. Negli anni duemila il club inizia a partecipare alle serie minori del campionato polacco, finch\u00e9 nel 2012 ottiene la promozione in Liga Siatk\u00f3wki Kobiet. Dopo aver cambiato nome in Legionovia, lasciando giocare sotto la vecchia denominazione le formazioni giovanili, il club debutta nella stagione 2012-13 ottenendo la salvezza dopo i \"play-out\" ed il \"challenge match\"."}
{"id": "4676639", "revid": "124123", "url": "https://it.wikipedia.org/wiki?curid=4676639", "title": "Jurigis Savickis", "text": "Dal 1939 lavor\u00f2 come diplomatico in Francia; la sua opera pi\u00f9 nota \u00e8 \"Lituania sacra\" (1952), romanzo d'ispirazione patriottica."}
{"id": "4676640", "revid": "120049318", "url": "https://it.wikipedia.org/wiki?curid=4676640", "title": "Pane di Monte Sant'Angelo", "text": "Il pane di Monte Sant'Angelo (in dialetto foggiano: \"li panet\") \u00e8 un prodotto di panetteria tradizionale di Monte Sant'Angelo, in provincia di Foggia.\nStoria.\nIl pane di Monte Sant'Angelo \u00e8 un pane molto particolare, con la crosta morbida e croccante e l'interno soffice e compatto. Anticamente le pagnotte venivano agganciate e appese fuori dalle botteghe: si parla di forme molto grandi, del peso di 5 o 6 chili, e dal diametro di 70-80 centimetri.\nNel 2006 il pane di Monte Sant'Angelo viene inserito nell'elenco dei prodotti agroalimentari tradizionali pugliesi.\nProduzione.\nGli ingredienti per la sua preparazione sono la farina di grano tenero Tipo\"0\", l'acqua, il sale e il lievito naturale (in dialetto locale \"lu crescente\"). La farina viene mescolata al lievito naturale e poi stemperata in acqua con l'aggiunta di sale. L'impasto cos\u00ec ottenuto viene lasciato lievitare e dopo ci\u00f2 viene modellato per ottenere la pagnotta di pane. Fatto questo si lascia a riposo la forma di pane in cassoni di legno prima metterla in forno, alla temperatura di 200\u00b0 per almeno 2 ore (il metodo di cottura tradizionale vuole che il pane sia cotto in forni a legna).\nUn'altra variante di pane prevede l'inserimento nell'impasto di patate lesse per rendere pi\u00f9 morbido il pane.\nDiffusione.\nIl suddetto pane viene oggi esportato in tutto il mondo. Esso \u00e8 stato al centro di numerosi convegni."}
{"id": "4676652", "revid": "112617534", "url": "https://it.wikipedia.org/wiki?curid=4676652", "title": "Mare di Creta", "text": "Il mar di Creta (, \"Kritiko Pelagos\") \u00e8 una parte del mar Mediterraneo, situata tra l'isola di Creta, le Cicladi meridionali e le isole del Dodecaneso sud-occidentale, in Grecia; di fatto \u00e8 la sezione meridionale del Mar Egeo. "}
{"id": "4676654", "revid": "1993636", "url": "https://it.wikipedia.org/wiki?curid=4676654", "title": "Geografia della Georgia", "text": "La Georgia \u00e8 un paese della Transcaucasia situato all'estremit\u00e0 orientale del mar Nero, sulle pendici meridionali della cresta principale dei monti del Grande Caucaso. Confina a nord e a nord-est con la Russia, a est e a sud-est con l'Azerbaigian, a sud con l'Armenia e la Turchia e a ovest con il mar Nero. La Georgia include tre enclavi etniche: l'Abkhazia, nel nord-est (citt\u00e0 principale Sokhumi); l'Adjara, nel sud-ovest (citt\u00e0 principale Bat\u02bfumi); e l'Ossezia del Sud, nel nord (citt\u00e0 principale Ts\u02bfkhinvali). La capitale della Georgia \u00e8 T\u02bfbilisi (Tiflis). Si estende su una superficie di 69.500\u00a0km\u00b2.\nMorfologia, suoli e storia geologica.\nCon la notevole eccezione della fertile pianura di Kolkhida \u2013 l'antica Colchide, dove gli Argonauti del mito andarono alla ricerca del Vello d'Oro\u00a0\u2013, il territorio della Georgia \u00e8 prevalentemente montuoso, e per pi\u00f9 di un terzo ricoperto da foresta o boscaglia. Il paese presenta una straordinaria variet\u00e0 di paesaggi, dalle coste del mar Nero alle nevi del crinale del Caucaso. Tali contrasti sono maggiormente degni di nota considerando la superficie relativamente ridotta del paese.\nL'impervio territorio della Georgia pu\u00f2 essere suddiviso in tre fasce, tutte disposte da est a ovest.\nIl Grande Caucaso.\nA nord \u00e8 situata la muraglia della catena del Gran Caucaso, che consiste in una serie di fasce montane parallele e trasversali che si innalzano verso est, spesso separate da gole profonde e selvagge.\nFormatosi nel Cenozoico a causa della chiusura dell'antico oceano della Tetide e della collisione fra il bordo settentrionale della placca africana e quella euroasiatica, il Grande Caucaso \u00e8 principalmente formato dal prisma sedimentario accumulatosi nel Mesozoico ai margini continentali. Il Piccolo Caucaso, di contro, \u00e8 di origine vulcanica.\nIl Grande Caucaso raggiunge le massime quote nel suo settore centrale: l'Elbrus \u00e8 alto 5633 m, il cono del vulcano estinto Mkinvari (Kazbek) domina la catena pi\u00f9 settentrionale dei monti Bokovoy dai suoi m di altezza, ed il monte Shkhara, che con i suoi 5068 m \u00e8 la vetta pi\u00f9 alta della Georgia. I monti Rustaveli, Tetnuld e Ushba superano tutti i 4500 m. I passi che lo attraversano e conducono in Russia sono situati a quote di poco inferiori ai 3000 m (Passo Kluhor, Passo Mamison). Verso sud, a partire dalla catena centrale, si allunga un certo numero di importanti contrafforti, tra cui quelli dei monti Lomis e Kartli (Kartalinian), disposti ad angolo retto rispetto alla disposizione generale del Caucaso. Dalle pendici ammantate di ghiaccio di queste regioni elevate dalla bellezza mozzafiato sgorgano molti torrenti e fiumi.\nSi tratta di una catena giovane, di tipo alpino, in cui una zona assiale di rocce antiche \u00e8 affiancata da corrugamenti di rocce sedimentarie compresse, fortemente piegate e fagliate, le quali prevalgono nel settore occidentale. Le valli fluviali sono ad andamento longitudinale, parallele all'asse della catena del Caucaso, e hanno rappresentato storicamente delle zone isolate, che hanno favorito la conservazione di gruppi etnici e nazionali diversi. Nel complesso, si possono distinguere 13 gruppi di popolazioni sparse nel territorio georgiano, che pur parlando idiomi un po' diversi s'intendono perfettamente fra loro. La parte pi\u00f9 elevata del rilievo si erge a oltre 5000 m lungo la zona assiale, ed \u00e8 ricoperta da ghiacciai perenni. Il settore occidentale del Grande Caucaso dispone di acque in quantit\u00e0 superiori a quelle, gi\u00e0 notevoli, delle altre regioni limitrofe alla catena montuosa; i rilievi sono perci\u00f2 in gran parte ricoperti da immense foreste, molto ricche di essenze di vario genere.\nLe pendici meridionali del Grande Caucaso sfumano in vari contrafforti, uno dei quali, detto dei monti di Suram, collega il sistema nordcaucasico al Piccolo Caucaso, dividendo la vallata del Rioni, a ovest, dalla vallata del Kura, a est. La seconda fascia alla quale il Grande Caucaso fa da sfondo \u00e8 costituita dalle pianure centrali, formatesi sopra una grande depressione strutturale. La pianura di Kolkhida, nei pressi delle coste del mar Nero, \u00e8 ricoperta da uno spesso strato di depositi trasportati dai fiumi che si sono accumulati nel corso di migliaia di anni. Dalle loro sorgenti sul Grande Caucaso, i maggiori fiumi della Georgia occidentale, l'Inguri, il Rioni e il Kodori, scorrono verso il mare attraverso una vasta area pianeggiante. In passato la pianura di Kolkhida era una palude quasi continuamente stagnante. Nel corso di un grande programma di sviluppo, sono stati costruiti canali di bonifica e argini lungo i fiumi e introdotti piani di rimboschimento; la regione ha assunto cos\u00ec un ruolo di primaria importanza grazie alla coltivazione di colture subtropicali e altri tipi di vegetali di importanza commerciale.\nA est, la depressione strutturale \u00e8 intersecata dai monti Meskhet e Likh, che collegano il Grande e il Piccolo Caucaso e segnano lo spartiacque tra i bacini dei mari Nero e Caspio. Nella Georgia centrale, tra le citt\u00e0 di Khashuri e Mts\u02bfkhet\u02bfa (l'antica capitale), giace l'elevato altopiano interno noto come piana di Kartli (Kartalinian). Sormontato da montagne a nord, sud, est e ovest e ricoperto per la maggior parte da depositi di loess, questo altopiano si estende lungo il fiume Kura (Mtkvari) e i suoi tributari.\nIl litorale \u00e8 piuttosto uniforme e la costa pianeggiante, tranne che in vicinanza del confine sud, dove la fascia meridionale del territorio georgiano \u00e8 contrassegnata dalle catene e dagli altopiani del Piccolo Caucaso, che si innalzano al di l\u00e0 di una pianura costiera stretta e paludosa fino a raggiungere i 3300 m del monte Didi Abuli.\nIn Georgia si rinviene una grande gamma di suoli, da quelli semidesertici grigio-bruni e salini alle pi\u00f9 fertili terre rosse e podzol. A questa diversit\u00e0 sono stati aggiunti miglioramenti artificiali.\nClima.\nLa barriera del Caucaso protegge la Georgia dalle intrusioni di masse di aria fredda provenienti dal nord, mentre il paese \u00e8 aperto alla costante influenza di masse di aria calda e umida dal mar Nero. La Georgia occidentale ha un clima marittimo subtropicale umido, mentre la Georgia orientale presenta una maggiore variet\u00e0 di climi, che vanno da quelli moderatamente umidi a quelli di tipo subtropicale secco.\nNel paese vi \u00e8 inoltre una serie di fasce altitudinali ben demarcate. La pianura di Kolkhida, ad esempio, presenta caratteristiche subtropicali fino a circa 480\u2013600 m, al di sopra dei quali si incontra una zona dal clima moderatamente caldo e umido; ancora pi\u00f9 in alto vi \u00e8 una fascia dove gli inverni sono freddi e umidi e le estati calde. Al di sopra dei 1980\u20132160 m vi \u00e8 una zona dal clima alpino, priva di vere e proprie estati; sopra i 3360\u20133450 m nevi e ghiacci sono presenti tutto l'anno. Nella Georgia orientale, pi\u00f9 all'interno, le temperature sono pi\u00f9 basse di quelle delle zone occidentali situate alla stessa altitudine.\nLa Georgia occidentale riceve grandi quantit\u00e0 di pioggia durante tutto l'anno, per un totale di 1000\u20132500\u00a0mm, che raggiunge i valori massimi in autunno e in inverno. La Kolkhida meridionale riceve il maggior apporto di pioggia, e l'umidit\u00e0 diminuisce dirigendosi verso nord e verso est. Gli inverni in questa regione sono miti e caldi; nelle regioni al di sotto dei 600\u2013690 m, le temperature medie di gennaio non scendono mai sotto lo zero, ed inverni soleggiati e relativamente caldi, con temperature medie che si aggirano sui 5\u00a0\u00b0C, persistono nelle regioni costiere. Le medie estive sono di circa 22\u00a0\u00b0C.\nNella Georgia orientale, le precipitazioni diminuiscono mano a mano che ci si allontana dal mare, fino a raggiungere i 650\u2013700\u00a0mm nelle pianure e sulle colline pedemontane, ma sulle montagne tali valori possono quasi raddoppiare. Quelle sud-orientali sono le regioni pi\u00f9 aride del paese, e l'inverno in particolare \u00e8 la stagione pi\u00f9 arida; il picco massimo delle precipitazioni si registra alla fine della primavera. Nelle pianure le temperature massime si registrano in luglio (circa 25\u00a0\u00b0C), mentre nella maggior parte della regione le temperature medie di gennaio oscillano tra gli 0 e i 3\u00a0\u00b0C.\nIdrografia.\nL'idrografia presenta due versanti ben distinti, uno occidentale o del Mar Nero, l'altro orientale o del mar Caspio. Al primo appartengono l'Inguri e il Rioni, al secondo il Kura - il Mtkvali dei Georgiani - che confluisce con l'Araks nella depressione ubicata a sud-ovest di Baku, nell'Azerbaigian. L'Araks \u00e8 il corso d'acqua pi\u00f9 importante della regione sudcaucasica, ma non attraversa direttamente il territorio georgiano; esso nasce in Turchia, non lontano dalle sorgenti dell'Eufrate, e appartiene allo stesso sistema di drenaggio del Kura. Anche il Kura ha origine in territorio turco, a poco pi\u00f9 di un centinaio di chilometri dalle coste del Mar Nero, verso il quale si dirige inizialmente, per operare poi una rotazione in senso orario di 180\u00b0, che lo porta ad attraversare il confine georgiano, la capitale T'bilisi e a sfociare nel mar Caspio.\nLa Georgia occidentale appartiene invece al sistema di drenaggio del Rioni e dell'Inguri, che nascono dalle acque di fusione dei ghiacciai caucasici e formano poi la fertile piana alluvionale prospiciente il Mar Nero, e da una serie di corsi d'acqua minori, a breve percorso, che drenano la regione nord-occidentale dell'Abkhazia (Abhazskaja). Infine, la regione sud-occidentale dell'Ad\u017earistan appartiene al bacino del Coruh, per gran parte turco, il cui collettore principale sfocia nel Mar Nero presso Bat'umi.\nFlora e fauna.\nLa posizione geografica della Georgia e i suoi territori diversificati hanno portato allo sviluppo di una straordinaria variet\u00e0 di paesaggi. La lussureggiante vegetazione delle coste del mar Nero, umide e subtropicali, si trova relativamente a poca distanza dalle nevi eterne delle vette di montagna. Profonde gole e fiumi impetuosi lasciano lo spazio ad aride steppe, e il verde dei prati alpini si alterna alle tinte pi\u00f9 scure delle valli coperte di foreste.\nPi\u00f9 di un terzo del paese \u00e8 coperto da foreste e boscaglia. Nell'ovest un clima relativamente costante per un lungo lasso di tempo ha preservato molte specie relitte e rare, come il pino di Pitsunda (\"Pinus pithyusa\"). Le foreste comprendono alberi di quercia, castagno, faggio e ontano, nonch\u00e9 pini del Caucaso, frassini, tigli, meli e peri. Il sottobosco delle regioni occidentali \u00e8 dominato da sempreverdi (come rododendri e agrifoglio) e da alcuni arbusti decidui quali il mirtillo del Caucaso e il noce. Filamenti di liane intrecciano alcune foreste occidentali. Gli agrumeti sono presenti in tutta la repubblica, e lunghi filari di alberi di eucalipto fiancheggiano le strade di campagna.\nNella Georgia orientale le foreste sono pi\u00f9 rare, e le steppe sono punteggiate da boschetti di sottobosco spinoso, nonch\u00e9 da un manto di stipa e code di lepre. Una vegetazione erbacea di tipo subalpino e alpino copre gran parte delle regioni pi\u00f9 elevate. La fauna \u00e8 molto diversificata. Capre e stambecchi del Caucaso abitano le alte montagne; roditori vivono nei prati di alta quota; e la ricca fauna avicola comprende specie come il tetraogallo, il fagiano di monte del Caucaso, l'aquila reale e il gipeto. I fiumi dalle acque limpide e i laghi di montagna sono pieni di trote.\nLa fauna delle regioni forestali \u00e8 caratterizzata da cinghiali, caprioli, cervi del Caucaso, orsi bruni, linci, lupi, volpi, sciacalli, lepri e scoiattoli, nonch\u00e9 da un gran numero di uccelli, dal tordo fino all'avvoltoio monaco e allo sparviero. Alcuni di questi animali e uccelli frequentano anche le regioni di pianura, che sono la dimora di specie introdotte quali il procione, il visone e la nutria. I fiumi di pianura e lo stesso mar Nero sono ricchi di pesce."}
{"id": "4676655", "revid": "1543377", "url": "https://it.wikipedia.org/wiki?curid=4676655", "title": "Record angolani di atletica leggera", "text": "I record angolani di atletica leggera rappresentano le migliori prestazioni di atletica leggera stabilite dagli atleti di nazionalit\u00e0 angolana e ratificate dalla Federacao Angolana de Atletismo."}
{"id": "4676656", "revid": "104458", "url": "https://it.wikipedia.org/wiki?curid=4676656", "title": "Filovia Landskrona-Stazione", "text": ""}
{"id": "4676664", "revid": "599013", "url": "https://it.wikipedia.org/wiki?curid=4676664", "title": "Philippe Lacoue-Labarthe", "text": "Biografia.\nAllievo di G\u00e9rard Granel e G\u00e9rard Genette, ha insegnato per pi\u00f9 di trent'anni all'Universit\u00e9 Marc Bloch.\nAnche critico letterario e traduttore, Lacoue-Labarthe \u00e8 stato influenzato da Martin Heidegger, Jacques Derrida, Jacques Lacan, Paul Celan e dal Romanticismo tedesco - dei quali ha scritto intensivamente. Ha inoltre tradotto in francese opere di Heidegger, Paul Celan, Friedrich Nietzsche, Friedrich H\u00f6lderlin e Walter Benjamin.\nLacoue-Labarthe \u00e8 stato membro e presidente del Coll\u00e8ge international de philosophie.\nMuore a 66 anni per insufficienza respiratoria all'ospedale Saint-Louis di Parigi, il 28 gennaio 2007."}
{"id": "4676668", "revid": "767487", "url": "https://it.wikipedia.org/wiki?curid=4676668", "title": "The Tell-Tale Blotter", "text": "The Tell-Tale Blotter \u00e8 un cortometraggio muto del 1909. Il nome del regista non viene riportato nei credit,\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 24 febbraio 1909."}
{"id": "4676670", "revid": "729019", "url": "https://it.wikipedia.org/wiki?curid=4676670", "title": "Reuben Leon Kahn", "text": " Fu docente all'universit\u00e0 del Michigan dal 1951 al 1957.\n\u00c8 conosciuto per aver investigato sulle reazioni che avvengono nel sangue e per aver messo a punto il test di Kahn per rilevare la sifilide."}
{"id": "4676673", "revid": "729019", "url": "https://it.wikipedia.org/wiki?curid=4676673", "title": "Hyperion Records", "text": "La Hyperion Records \u00e8 una casa discografica britannica specializzata in dischi di musica classica.\nStoria.\nL'azienda prende il nome da Iperione, uno dei Titani della mitologia greca, ed \u00e8 stata fondata da George Edward Perry, conosciuto con il soprannome di Ted, e da sua moglie Doreen Perry nel 1980. L'attuale direttore di Hyperion Records \u00e8 Simon Perry, figlio di Ted Perry. Doreen Perry \u00e8 venuta a mancare il 16 settembre 2009.\nLe prime produzioni in LP comprendevano rare registrazioni di autori inglesi del XX secolo quali Robin Milford, Alan Bush e Michael Berkeley. Il successo della casa discografica \u00e8 stato per\u00f2 suggellato da un disco di musica di Ildegarda di Bingen, ampiamente acclamato dalla critica e divenuto molto popolare, del gruppo Gothic Voices diretto dal medievalista Christopher Page.\nLa Hyperion \u00e8 diventata famosa per la registrazione di opere poco conosciute dal grande pubblico, ravvivando in particolar modo l'interesse per i concerti per pianoforte del periodo romantico, da tempo fuoriusciti dal repertorio, per i brani di compositori romantici scozzesi e per la musica inglese del periodo compreso tra Rinascimento e barocco.\nComplessivamente il numero dei titoli presenti in catalogo offre una notevole ampiezza del repertorio registrato, che include la musica che va dal XII al XXI secolo. Ricordiamo in particolare la serie di registrazioni integrali dell'opera per pianoforte di Franz Liszt registrato dal pianista Leslie Howard, dei lieder di Franz Schubert realizzati sotto la supervisione di Graham Johnson, e di molti oratori di Handel nonch\u00e9 opere corali di Henry Purcell sotto la direzione di Robert King. Pi\u00f9 recentemente, Stephen Hough ha registrato le integrali dei concerti di Rachmaninov e la \"Rapsodia\" di Paganini utilizzando la partitura originale del compositore; la pianista canadese Angela Hewitt ha inciso il ciclo completo delle opere per tastiera di Johann Sebastian Bach (incluso il \"Clavicembalo ben temperato\") e Christopher Herrick ha concluso la registrazione dell'opera integrale della musica per organo di Bach.\nL'etichetta \u00e8 anche rinomata per le registrazioni complete dei lieder di Richard Strauss, Robert Schumann, Felix Mendelssohn e Carl Loewe.\nLa Hyperion ha ricevuto numerosi premi da parte della critica discografica specializzata, tra i quali svariati Gramophone Award (inclusi i riconoscimenti di Record of the Year nel 1996, 1998, 2002 e 2010)."}
{"id": "4676676", "revid": "180559", "url": "https://it.wikipedia.org/wiki?curid=4676676", "title": "Jakub Gieysztor", "text": "Nel 1863 fu eletto dittatore della Lituania, ma nello stesso anno fu arrestato e condannato ai lavori forzati. Rimpatriato nel 1872, nel 1921 furono pubblicati i suoi ricordi."}
{"id": "4676681", "revid": "99319987", "url": "https://it.wikipedia.org/wiki?curid=4676681", "title": "Aleksander Gieysztor", "text": "Medievalista, in sua memoria sono stati istituiti il \"Premio Aleksander Gieysztor\" e l'\"Accademia di studi umanitari Aleksander Gieysztor\"."}
{"id": "4676687", "revid": "298229", "url": "https://it.wikipedia.org/wiki?curid=4676687", "title": "Inesa Kravets", "text": ""}
{"id": "4676688", "revid": "117445519", "url": "https://it.wikipedia.org/wiki?curid=4676688", "title": "Konstanty Kalinowski", "text": "Sostenitore della creazione di una federazione indipendente tra Lituania, Bielorussia e Polonia, nel 1863 si mise a capo della rivolta di gennaio.\nCatturato dai russi, fu immediatamente impiccato."}
{"id": "4676690", "revid": "110157", "url": "https://it.wikipedia.org/wiki?curid=4676690", "title": "Locazione stagionale", "text": "In diritto, per locazione stagionale(o albergo stagionale) si intende l'attivit\u00e0 di affitto di case e appartamenti per un tempo limitato, principalmente a scopo di vacanze, l'affitto temporaneo di un appartamento o una casa ammobiliati come alternativa a un albergo. L'affitto di case e appartamenti vacanze \u00e8 una formula popolare in Europa (soprattutto nel Regno Unito) e in Canada e ultimamente si sta diffondendo in tutto il mondo.\nTipi di alloggio.\nNella maggior parte dei casi, si tratta di case e appartamenti privati, pertanto la variet\u00e0 d'alloggi \u00e8 davvero molto ampia. Le propriet\u00e0 sono totalmente ammobiliate e possono comprendere ville, appartamenti, cottage, condomini, o case di citt\u00e0. L'alloggio in fattoria, ad esempio, pu\u00f2 prevedere la partecipazione alla vita di campagna o pu\u00f2 semplicemente consistere in alloggiare in una casa che si trova in campagna. Il cliente/viaggiatore prenota la casa vacanza o l'appartamento per un periodo di tempo limitato. In alcuni casi \u00e8 possibile prenotare l'alloggio per notti anche se la pratica pi\u00f9 comune \u00e8 prenotare settimanalmente. Le case vacanze vanno da semplici monolocali a costose ville private dotate di tutti i comfort (spiagge private, barche, chef, lezioni di cucina...). Alcune propriet\u00e0, soprattutto condomini e appartamenti, offrono ai loro clienti gli stessi servizi degli hotel, come la reception per effettuare il check-in, assistenza 24 h, servizio di pulizia e di concierge.\nDove.\nLe vacanze in villa sono molto diffuse in Europa; le principali destinazioni sono Spagna, Francia, Germania, Grecia e Turchia. Le case vacanza sono disponibili nella maggior parte degli stati degli U.S.A. soprattutto nelle aree maggiormente turistiche come Florida, Hawaii e California e altre zone balneari. Il mercato dell'affitto di case vacanze e appartamenti \u00e8 pi\u00f9 diffuso in Europa che negli Stati Uniti, mentre lo stato della Florida \u00e8 una delle destinazioni pi\u00f9 amate dagli europei per le loro vacanze in villa.\nParagone con altri tipi di alloggio.\nI consumatori che hanno poca dimestichezza con il concetto di affitto di case vacanza e appartamenti potrebbero confonderlo con la multipropriet\u00e0. Anche una multipropriet\u00e0, comunque, pu\u00f2 essere data in affitto per le vacanze, qualora il proprietario decida di affittarla a terzi per le settimane che gli spettano. Una multipropriet\u00e0 \u00e8 un immobile - abitualmente un condomio completamente ammobiliato - che \u00e8 condiviso in compropriet\u00e0. Esistono diverse tipologie di propriet\u00e0 per\u00f2, generalmente, ogni proprietario possiede una quota di responsabilit\u00e0 insieme al diritto a utilizzare l'immobile per un periodo di tempo stabilito. Gli alberghi e gli ostelli, invece, generalmente non prevedono l'affitto di una casa autonoma o un appartamento.\nListing services, agenzie e imprese di management.\nL'affitto di case vacanza o di ville \u00e8 organizzato direttamente dal proprietario, o \u00e8 gestito attraverso un'agenzia, solitamente via internet. Molti proprietario hanno i loro siti internet, mentre altri ricorrono a listing services che forniscono liste di alloggi in cui sono riportate informazioni e foto della propriet\u00e0 fornite dal proprietario stesso. Dato che ogni proprietario prevede le proprie modalit\u00e0 di pagamento e deposito, le proprie politiche di cancellazione, procedure di pick-up, ecc, per effettuare la prenotazione il cliente si pone direttamente in contatto con il proprietario. Ci sono diversi tipi di siti che offrono listing services, con differenti specializzazioni (ad esempio in base alle destinazioni, alloggi di lusso, alloggi rurali,\u2026) e caratteristiche (come la prenotazione istantanea o programmi di fidelizzazione. Nel caso delle agenzie d'affitto, invece, queste gestionano le prenotazioni e la fatturazione per conto dei proprietari, pertanto non \u00e8 previsto nessun contatto diretto tra il cliente e il proprietario. Dato che la tassa o la commissione addebitata dalle agenzie sono maggiori di quelle di un listing service, nel caso delle agenzie il canone d'affitto tende a essere superiore. Nel Regno Unito le vacanze in villa sono vendute anche dai tour operator nella formula di pacchetti che includono anche il volo e l'affitto della macchina. Questa formula \u00e8 pi\u00f9 conveniente per quei clienti che non amano organizzarsi il viaggio da soli, ma di solito \u00e8 pi\u00f9 cara e non permette la scelta della propriet\u00e0 in cui alloggiare. La maggior parte dei proprietari si affidano a imprese di management per gestire gli affitti delle loro case vacanza e appartamenti. Alcune di queste operano anche come agenzie e si occupano anche del marketing delle propriet\u00e0, delle prenotazioni e della fatturazione.\nPreoccupazioni dei viaggiatori.\nAlcuni viaggiatori tuttora temono il fenomeno conosciuto nel settore come SNAD: significantly not as described. Si tratta, cio\u00e8, di una propriet\u00e0 che nelle foto sembra un paradiso e che poi si rivela essere decadente e orribile. Per questo, le imprese di affitto offrono e mostra i commenti degli utenti. Un'altra preoccupazione diffusa \u00e8 che le persone possano creare account falsi spacciandosi per proprietari e promuovere una casa di cui in realt\u00e0 non sono i proprietari. Questo pu\u00f2 spingere persone innocenti a prenotare e pagare una vacanza e poi scoprire all'arrivo che la casa prenotata non esiste. Data la natura della transazione, pagata molti mesi in anticipo, il colpevole pu\u00f2 infatti facilmente scomparire senza lasciare nessuna traccia lasciando il cliente senza alloggio e senza soldi.\nRestrizioni.\nIn molti paesi e citt\u00e0 le autorit\u00e0 locali, dopo varie lamentele, hanno cercato di controllare o bandire gli affitti di case vacanze o di appartamenti. Negli Stati Uniti, New York, Chicago e altre citt\u00e0 hanno introdotto delle vere e proprie restrizioni sugli affitti turistici."}
{"id": "4676693", "revid": "44876", "url": "https://it.wikipedia.org/wiki?curid=4676693", "title": "Stadio Libero Masini", "text": "Lo stadio Libero Masini \u00e8 un impianto sportivo di Santa Croce sull'Arno (PI). Ospita gli incontri casalinghi della societ\u00e0 calcistica cittadina, la Cuoiopelli.\nStoria.\n\u00c8 stato costruito nel 1976 e da allora ospita gli incontri casalinghi della Cuoiopelli. In tale veste l'impianto ha ospitato quindi numerose partite di Serie C2 dal 1986 al 1990 e poi nuovamente dal 2003 fino al 2009.\nIn questo stadio si sono disputate alcune partite in varie edizioni del Torneo di Viareggio.\nNel 2005 ha ospitato tre partite, fra le quali la finale per il 3\u00ba posto, degli Europei Under 17 giocati in Italia.\nNell'estate 2013 dopo la promozione in Lega Pro Seconda Divisione del Tuttocuoio, l'impianto ha sub\u00ecto dei lavori di ammodernamento che hanno consentito alla squadra nero-verde di Ponte a Egola di poter giocare le proprie gare casalinghe nell'impianto: il \"Masini\" torna a essere quindi il terreno di gioco di una squadra professionistica."}
{"id": "4676696", "revid": "1915706", "url": "https://it.wikipedia.org/wiki?curid=4676696", "title": "Acetato di propile", "text": "L'acetato di propile, chiamato anche propil acetato, \u00e8 un composto chimico di formula bruta C5H10O2. \u00c8 usato come solvente e si presenta come un liquido trasparente dal caratteristico odore di pere. Per questo motivo viene usato nella preparazione di fragranze e come additivo alimentare. Viene preparato mediante esterificazione dell'acido acetico e dell'1-propanolo."}
{"id": "4676698", "revid": "59976", "url": "https://it.wikipedia.org/wiki?curid=4676698", "title": "Propil acetato", "text": ""}
{"id": "4676705", "revid": "767487", "url": "https://it.wikipedia.org/wiki?curid=4676705", "title": "Il sosia - The Double", "text": "Il sosia - The Double (\"The Double\") \u00e8 un film del 2013 diretto da Richard Ayoade, ispirato all'omonimo romanzo di F\u00ebdor Dostoevskij.\nTrama.\nSimon \u00e8 un uomo timido, insicuro e incapace di esprimere le proprie opinioni e le proprie idee. Viene disprezzato dalla madre, regolarmente umiliato dal proprio capo, ignorato dalla donna dei suoi sogni, Hannah, e si sente impotente di cambiare queste cose. Un giorno, al lavoro, scopre che l'azienda in cui lavora ha assunto un nuovo dipendente, James, suo nuovo collega, che usurpa la sua posizione all'interno della compagnia. Adesso il nevrotico Simon deve fare i conti anche con questo doppelg\u00e4nger, che \u00e8 tutto ci\u00f2 che lui non \u00e8: sicuro di s\u00e9, ammaliante, di successo e superficiale. Con suo grande orrore, James comincia a prendere controllo della sua vita, sostituendolo.\nDistribuzione.\nIl 6 settembre 2013 viene diffuso online il primo trailer del film ed \u00e8 proiettato per la prima volta l'8 settembre alla 38\u00aa edizione del Toronto International Film Festival.\nIl secondo trailer viene pubblicato il 10 febbraio 2014.\nIn Italia il film arriva nel mercato direct to video a partire dal giugno 2016."}
{"id": "4676707", "revid": "486946", "url": "https://it.wikipedia.org/wiki?curid=4676707", "title": "Mladost Podgorica", "text": ""}
{"id": "4676709", "revid": "1305772", "url": "https://it.wikipedia.org/wiki?curid=4676709", "title": "Sloveno-americani", "text": "Con il termine sloveno-americani (ingl. \"Slowene-Americans\"; slov. \"Ameri\u0161ki Slovenci\") si designano i cittadini degli Stati Uniti d'America di origine slovena. Il loro numero \u00e8 stato stimato nel 2008 a 171.923.\nStoria.\nI primi sloveni a stabilirsi negli Stati Uniti furono alcuni missionari; i sacerdoti sloveni costruito alcune delle prime chiese e scuole in Michigan, Wisconsin, Minnesota, e in alcune zone del Canada. Due dei primi missionari erano Padre Anton Kappus e Padre Frederic Baraga, successivamente vescovo di Marquette. Nel 1730 alcuni sloveni si stabilirono in piccole comunit\u00e0 agricole in Georgia. Ci sono stati alcuni soldati sloveni che hanno anche combattuto nella Rivoluzione americana. Molti di questi primi immigrati erano bilingui parlanti sloveno e tedesco). Fino al 1880, la comunit\u00e0 slovena negli Stati Uniti era molto piccola.\nTra il 1880 e la Prima guerra mondiale, il numero degli immigrati sloveni aument\u00f2 notevolmente, raggiungendo circa 180.000 unit\u00e0. La maggior parte di questi sono emigrati tra il 1905 e il 1913, anche se il numero esatto \u00e8 impossibile da determinare, perch\u00e9 gli sloveni sono stati spesso classificati come austriaci, italiani, croati, e pi\u00f9 maggiormente slavi. La maggior parte delle comunit\u00e0 di immigrati sloveni nacquero nelle citt\u00e0 industriali del Midwest, specialmente in Ohio e in Pennsylvania. Due successivi periodi di maggiore immigrazione verso gli Stati Uniti sono stati gli anni che seguirono la Prima guerra mondiale (1919-1923) e la Seconda guerra mondiale (1949-1956). La maggior parte degli sloveni immigrati negli Stati Uniti erano di fede cattolica, ma una minoranza praticava la fede luterana).\nDemografia.\nPopolazione stimata.\nIl censimento del 1910 ha riportato 183.431 persone di lingua madre slovena, 123.631 \"nati all'estero\" e 59.800 nati in America. Questi numeri sono chiaramente una sottostima della popolazione attuale slovena in quanto discendenti da coloni che spesso non sapevano pi\u00f9 parlare lo sloveno o anche di discendere dagli sloveni. Nel censimento del 2000, 176.691 americani hanno dichiarato che essi erano di origine slovena (di questi, 738 hanno conseguito il dottorato di ricerca). Alcuni sloveni provenienti dall'Impero austro-ungarico sono identificati come austriaci . Molti altri sono stati registrati come slavi. Il vero numero di americani di origine slovena \u00e8 probabilmente tra i 200.000 e 300.000; se vengono contate anche le persone che sono per un quarto o per un ottavo sloveni, il numero potrebbe salire a 500.000 unit\u00e0."}
{"id": "4676723", "revid": "1516566", "url": "https://it.wikipedia.org/wiki?curid=4676723", "title": "Loveeeeeee Song", "text": "Loveeeeeee Song \u00e8 la quinta traccia dell'album \"Unapologetic\" della cantante barbadiana Rihanna in collaborazione col rapper Future. Il brano \u00e8 stato pubblicato sotto forma di singolo promozionale negli Stati Uniti prima e come singolo ufficiale nel Regno Unito poi. La canzone \u00e8 stata inserita nella setlist del Diamonds World Tour.\nSuccesso commerciale.\nNelle prime 4 settimane il singolo ha venduto pi\u00f9 di 1.000.000 di copie equivalenti nei soli Stati Uniti, ottenendo la certificazione platino."}
{"id": "4676725", "revid": "767487", "url": "https://it.wikipedia.org/wiki?curid=4676725", "title": "Imaginaria", "text": "Imaginaria \u00e8 un album degli Almamegretta."}
{"id": "4676726", "revid": "729019", "url": "https://it.wikipedia.org/wiki?curid=4676726", "title": "Carlo Ciocala", "text": "Carriera.\nHockey Novara.\nCarlo Ciocala, detto Carletto, di ruolo difensore, fu un giocatore dell'Hockey Novara negli anni trenta. Dopo aver vinto il campionato riserve del 1929 (con Colombara, Genesi, Vannucchi, Lombardini e Pomella) fu promosso alla prima squadra con la quale partecip\u00f2 ai primi successi pionieristici del club formando assieme ai vari Grassi, Concia, Gallina, Cestagalli, Drisaldi, Zavattaro lo squadrone che vinse tutti i sei scudetti degli anni 30. Nel secondo dopoguerra vinse il suo ultimo scudetto nel 1946. Successivamente intraprese la carriera di allenatore e allen\u00f2 la squadra azzurra.\nLa nazionale italiana.\nCiocala debutt\u00f2 nel 1935 con la maglia della nazionale \"B\", a Trieste. Con la casacca della Nazionale italiana maggiore partecip\u00f2 ai primi campionati del mondo della specialit\u00e0 disputati nel 1936 nella citt\u00e0 di Stoccarda.\nIn seguito partecip\u00f2 ai campionati europei di Herne Bay 1937 e Anversa 1938."}
{"id": "4676729", "revid": "767487", "url": "https://it.wikipedia.org/wiki?curid=4676729", "title": "Venite! Venite!", "text": "Venite! Venite! \u00e8 un album live degli Almamegretta."}
{"id": "4676733", "revid": "767487", "url": "https://it.wikipedia.org/wiki?curid=4676733", "title": "Sciuoglie 'e cane", "text": "Sciuoglie 'e cane \u00e8 un album degli Almamegretta."}
{"id": "4676738", "revid": "767487", "url": "https://it.wikipedia.org/wiki?curid=4676738", "title": "Sciuoglie 'e cane live 2004", "text": "Sciuoglie 'e cane live 2004 \u00e8 un album live degli Almamegretta."}
{"id": "4676749", "revid": "343655", "url": "https://it.wikipedia.org/wiki?curid=4676749", "title": "Ermanno Menegazzo", "text": ""}
{"id": "4676753", "revid": "767487", "url": "https://it.wikipedia.org/wiki?curid=4676753", "title": "Dubfellas", "text": "Dubfellas \u00e8 un album degli Almamegretta."}
{"id": "4676754", "revid": "125119253", "url": "https://it.wikipedia.org/wiki?curid=4676754", "title": "Jonny Mosquera", "text": "Carriera.\nClub.\nDopo aver giocato nella massima serie del suo paese, con la maglia dell'Envigado, il 29 agosto 2013 viene ingaggiato dalla societ\u00e0 italiana del .\nIl 18 gennaio 2014 debutta in Serie A nella trasferta contro la , finita 3-0 per i giallorossi.\nNazionale.\nNel 2011 viene convocato nell'Under-20 per prendere parte al campionato mondiale di calcio Under-20: nella competizione Mosquera scende in campo una volta nella vitorria per 1-0 sulla Corea del Sud."}
{"id": "4676756", "revid": "131358", "url": "https://it.wikipedia.org/wiki?curid=4676756", "title": "Jhonny Mosquera", "text": ""}
{"id": "4676763", "revid": "767487", "url": "https://it.wikipedia.org/wiki?curid=4676763", "title": "Vulgus (album)", "text": "Vulgus \u00e8 un album degli Almamegretta."}
{"id": "4676765", "revid": "767487", "url": "https://it.wikipedia.org/wiki?curid=4676765", "title": "Dubfellas vol.2", "text": "Dubfellas vol.2 \u00e8 un album degli Almamegretta."}
{"id": "4676767", "revid": "155634", "url": "https://it.wikipedia.org/wiki?curid=4676767", "title": "Nippon Professional Baseball 2005", "text": "La stagione 2005 della Nippon Professional Baseball (NPB) \u00e8 iniziata il 26 marzo 2005 con la disputa di 3 partite.\nLe Japan Series sono state vinte dai Chiba Lotte Marines, per l'undicesima volta nella loro storia, che si sono imposti per 4 partite a 0 sui Hanshin Tigers."}
{"id": "4676768", "revid": "76963", "url": "https://it.wikipedia.org/wiki?curid=4676768", "title": "Michael Nardelli", "text": "Biografia.\nNato a Cleveland in Ohio si fa notare nel 2003 con vari spot pubblicitari e successivamente studia recitazione in California e ottiene il suo primo ruolo nel film The Derby Stallion insieme a Zac Efron e successivamente entra nel cast di Revenge inoltre \u00e8 stato regista e produttore del suo cortometraggio Lady in Red della durata di 12 minuti."}
{"id": "4676770", "revid": "767487", "url": "https://it.wikipedia.org/wiki?curid=4676770", "title": "Controra (album)", "text": "Controra \u00e8 un album degli Almamegretta."}
{"id": "4676779", "revid": "6923", "url": "https://it.wikipedia.org/wiki?curid=4676779", "title": "Galerie de Pal\u00e9ontologie et d'Anatomie compar\u00e9e du Mus\u00e9um national d'Histoire naturelle", "text": "La galerie de Pal\u00e9ontologie et d'Anatomie compar\u00e9e (Galleria di Paleontologia e d'Anatomia Comparata) \u00e8 uno dei dipartimenti del Mus\u00e9um national d'histoire naturelle fran\u00e7ais. Si trova nel Jardin des Plantes di Parigi vicino alla stazione d'Austerlitz.\nL'edificio \u00e8 stato costruito tra il 1892 e il 1898 dall'architetto Ferdinand Dutert. Ha una superficie di 2500 m\u00b2 ed \u00e8 disposto su due piani. La grande galleria, costruita in pietra e metallo, \u00e8 lunga pi\u00f9 di 80 m. Le facciate esterne sono ornate di numerose sculture d'ispirazione naturalista con le grandi superficie vetrate. La galleria \u00e8 stata classificata Monumento Storico il 24 marzo 1993, con l'insieme degli edifici del Jardin des Plantes.\nStoria.\nLa galleria \u00e8 stata inaugurata nel 1898 per l'Esposizione Universale di Parigi del 1900. Costruita per volont\u00e0 dei professori Albert Gaudry (paleontologo), George Pouchet (anatomia comparata) e Ernest Hamy (antropologo) che volevano conservare e presentare al pubblico delle collezioni di grande valore storico e scientifico per confermare l'evoluzionismo nascente.\nL'architetto Ferdinand Dutert non assiste all'inaugurazione deluso per il rimaneggiamento del suo progetto iniziale che prevedeva una galleria di 320 m con una doppia navata.\nLe collezioni presentate provenivano dalle grandi missioni dei viaggiatori naturalisti del XVIII e XIX secolo e dalla M\u00e9nagerie du Jardin des Plantes.\nLa galleria di paleontologia presenta una collezione di fossili di vertebrati (soprattutto di dinosauri) e d'invertebrati, scelti tra i pi\u00f9 rappresentativi della collezione dei fossili del museo.\nLa galleria d'anatomia comparata presenta un migliaio di scheletri, uova, fanere e illustra la loro organizzazione e la loro classificazione.\nNella sala d'ingresso, sulla destra, una scultura di Emmanuel Fremiet \u00e8 rappresentativa dell'approccio europeo e americano dei rapporti uomo-natura com'erano nel 1898: la statua rappresenta un combattimento mortale tra un cacciatore malese e un orango con due errori: solo maschi anziani di orango hanno dei dischi facciali su ciascuna delle gote e non si occupano dei piccoli; e la taglia dell'orango \u00e8 esagerata, e nemmeno cos\u00ec potrebbe farcela con un uomo dotato di armi bianche.\nLa galleria di paleontologia ha servito da ambientazione per alcuni episodi del fumetto di Jacques Tardi, Ad\u00e8le Blanc-Sec, e un film tratto dallo stesso fumetto di Luc Besson, uscito in Francia nel 2010. Vi si vede schiudersi da un uovo un pterosauro che scappa per la vetrata. Nel film N'oublie pas que tu vas mourir di Xavier Beauvois una scena \u00e8 girata nella galleria.\nStephen Jay Gould, Philippe Taquet, Guillaume Lecointre e altri scienziati e cercatori vi hanno dato delle interviste scientifiche.\nIl 29 marzo 2013 uno scassinatore asporta un dente dell'elefante di Luigi XIV, scheletro offerto al Re di Francia dal Re del Portogallo nel 1668, che sino al 1681 era a la M\u00e9nagerie royale de Versailles, danneggiando questo esemplare di grande valore storico e scientifico. I denti dell'animale non erano d'origine ma vi sarebbero stati applicati nel XIX secolo."}
{"id": "4676785", "revid": "298229", "url": "https://it.wikipedia.org/wiki?curid=4676785", "title": "Nadiya Olizarenko", "text": ""}
{"id": "4676786", "revid": "889336", "url": "https://it.wikipedia.org/wiki?curid=4676786", "title": "Miguel Borja", "text": "Caratteristiche tecniche.\nCentravanti forte fisicamente e molto abile nel gioco aereo, buon finalizzatore.\nCarriera.\nClub.\nInizi e Livorno.\nDopo aver giocato nella massima serie del suo paese con le maglie del C\u00f9cuta, del Cortulu\u00e1, del Deportivo Tulu\u00e1 e infine del La Equitad, il 2 settembre 2013 viene ingaggiato dalla societ\u00e0 italiana del Livorno.\nDebutta in Serie A il 20 ottobre 2013 in occasione della sfida Livorno- (1-2).\nIn tutta la stagione trova poco spazio, giocando complessivamente 8 partite in Serie A, trovando cos\u00ec poco spazio nelle file della squadra toscana, che a fine anno retrocede da ultima in classifica.\nPrestiti all'Olimpo e al Santa Fe.\nNel 2014 viene prestato in Argentina al Club Olimpo, con cui disputa 16 partite segnando 3 gol.\nDopo 6 mesi viene ceduto nuovamente in prestito, sempre in Argentina, questa volta all'Union Santa Fe.\nCortulu\u00e1 e Atletico Nacional.\nIl 20 gennaio 2016 lascia definitivamente la squadra amaranto in quanto fa ritorno al Cortulu\u00e1.\nL'8 giugno 2016, viene acquistato dall'Atl\u00e9tico Nacional. Debutta con la maglia di Medell\u00edn nella doppia semifinale di Copa Libertadores contro i brasiliani del San Paolo, nei quali Borja mette a segno due doppiette che valgono il biglietto per la finale. In finale la formazione colombiana incontra l'Independiente del Valle, team ecuadoregno capace di eliminare squadre pi\u00f9 blasonate come il Colo Colo nella fase a gironi, il River Plate agli ottavi e il Boca Juniors in semifinale. Dopo il pareggio per 1-1 in trasferta, \u00e8 Borja a segnare il gol decisivo nella sfida di ritorno che consegna la coppa alla squadra colombiana.\nPalmeiras.\nIl 10 febbraio 2017, viene ufficializzato il suo passaggio ai Brasiliani del Palmeiras per circa 12 milioni di dollari, pi\u00f9 bonus, dall'Atletico Nacional, che deteneva per\u00f2 solo il 70% del cartellino visto che il restante 30% era di propriet\u00e0 del Cortulua, club in cui aveva precedentemente militato.\nNazionale.\nHa fatto parte della rosa dei \"Cafeteros\" che vinse il Campionato sudamericano di calcio Under-20 2013 in Argentina.\nSempre nel 2013 viene poi convocato nell'Under-20 anche per prendere parte al campionato mondiale di calcio Under-20: nella competizione Borja scende in campo due volte.\nDebutta nella nazionale colombiana il 10 novembre 2016 giocando da titolare nella partita valida per le qualificazioni ai mondiali di Russia contro il Cile. Il 14 novembre 2017 sigla le sue prime reti con la maglia dei \"Los Caferetos\" alla quinta presenza complessiva realizzando una doppietta nella partita amichevole vinta per 4-0 disputata contro la Cina.\nViene convocato per i Mondiali 2018 in Russia, in cui gioca solo 1 partita delle 4 della selezione sudamericana (peraltro giocando pochi minuti in quanto subentrato all'89\u00ba minuto contro il Senegal) che viene eliminata agli ottavi ai rigori dall'Inghilterra dopo l'1-1 dei supplementari.\nStatistiche.\nPresenze e reti nei club.\n\"Statistiche aggiornate al 20 maggio 2021.\""}
{"id": "4676790", "revid": "61364268", "url": "https://it.wikipedia.org/wiki?curid=4676790", "title": "Howard di Effingham", "text": ""}
{"id": "4676791", "revid": "61364290", "url": "https://it.wikipedia.org/wiki?curid=4676791", "title": "Lord Howard di Effingham", "text": ""}
{"id": "4676794", "revid": "298229", "url": "https://it.wikipedia.org/wiki?curid=4676794", "title": "Tatjana Kazankina", "text": ""}
{"id": "4676798", "revid": "1573940", "url": "https://it.wikipedia.org/wiki?curid=4676798", "title": "Chromis cyanea", "text": "Chromis cyanea () \u00e8 un pesce osseo appartenente alla famiglia Pomacentridae e alla sottofamiglia Pomacentrinae.\nDistribuzione e habitat.\nIl suo areale comprende il mar dei Caraibi, il golfo del Messico, le Bahamas, le Bermuda, le grandi e le piccole Antille e le coste dal sud della Florida al Venezuela. \n\u00c8 una specie comune lungo le parti esterne delle barriere coralline e nei pressi di scogliere isolate esposte al mare. Forma fitte aggregazioni nell'acqua aperta al di sopra delle formazioni coralline. Quando \u00e8 spaventato pu\u00f2 nascondersi nelle fessure dei coralli. Si pu\u00f2 incontrare a profondit\u00e0 tra i 3 e i 55 metri.\nDescrizione.\nIl corpo \u00e8 compresso lateralmente. La colorazione \u00e8 blu elettrico, leggermente pi\u00f9 chiara sul ventre. La pinna caudale \u00e8 biloba, i suoi margini esterni, come quello posteriore della pinna anale e quello della pinna dorsale sono neri. Non ci sono macchie nere all'ascella delle pinne pettorali.\nLa taglia non supera i 15 cm di lunghezza.\nBiologia.\nComportamento.\nGli esemplari di questa specie, talvolta solitari, formano spesso piccoli gruppi, anche insieme a \"Clepticus parrae\".\nAlimentazione.\nSi nutre di giorno; la sua dieta \u00e8 composta da sifonofori, tunicati, larve di pesci e crostacei come ostracodi e copepodi.\nPredatori.\nI principali predatori sono \"Scomberomorus regalis\", \"Aulostomus maculatus\" e serranidi come \"Mycteroperca venenosa\" e \"Epinephelus striatus\".\nRiproduzione.\n\u00c8 una specie ovipara, le uova aderiscono al fondale e vengono sorvegliate dal maschio.\nConservazione.\nLa lista rossa IUCN classifica \"C. cyanea\" come \"a rischio minimo\" (LC) perch\u00e9, anche se esiste un notevole prelievo per rifornire il mercato acquariofilo, le popolazioni sono abbondanti, senza segni di crisi e diffuse su un ampio areale."}
{"id": "4676799", "revid": "1494169", "url": "https://it.wikipedia.org/wiki?curid=4676799", "title": "Ljudmila Lysenko", "text": "Ljudmila Lysenko (cirillico \u041b\u044e\u0434\u043c\u0438\u043b\u0430 \u0412\u0430\u0441\u0438\u043b\u044c\u0435\u0432\u043d\u0430 \u041b\u044b\u0441\u0435\u043d\u043a\u043e) pu\u00f2 riferirsi a:"}
{"id": "4676803", "revid": "62004", "url": "https://it.wikipedia.org/wiki?curid=4676803", "title": "Warren Barguil", "text": "Carriera.\nComincia a pedalare su BMX, prima di passare al ciclismo su strada. Nel 2012, da Under-23, ottiene la vittoria finale nel prestigioso Tour de l'Avenir. Al primo anno da professionista, nel 2013 con l'Argos-Shimano, si classifica ottavo al Grand Prix d'Ouverture La Marseillaise e quarto al Rund um K\u00f6ln. Nel finale di stagione riesce quindi a centrare due successi di tappa alla Vuelta a Espa\u00f1a: per distacco nella tredicesima frazione a Castelldefels e in volata su Rigoberto Ur\u00e1n nella sedicesima, quella con arrivo in salita a Sallent de Gallego.\nNel 2014 si piazza ottavo alla Strade Bianche e nono alla Volta Ciclista a Catalunya; ancora in evidenza, tra agosto e settembre, alla Vuelta a Espa\u00f1a, conclude ottavo nella classifica generale finale, ma senza successi di tappa (pur con un buon sesto posto nel tappone di Puerto de Ancares). Nella prima parte della stagione 2015, in maglia Giant-Alpecin, ottiene un terzo posto di tappa al Tour de Suisse e il quarto posto a Chantonnay nei campionati nazionali francesi in linea. Chiamato per correre il suo primo Tour de France, coglie due Top 10 di tappa e la quattordicesimo piazza nella graduatoria finale. Dopo la \"Grande Boucle\" \u00e8 quindi nono sia alla Cl\u00e1sica San Sebasti\u00e1n che al Grand Prix Cycliste de Qu\u00e9bec, entrambe gare World Tour.\nNel gennaio 2016 \u00e8 vittima, insieme a cinque compagni di squadra, di un incidente in allenamento a Calp: investito da un'automobile in contromano, rimedia la frattura dello scafoide. Rientrato alle corse in marzo, nei mesi seguenti conclude nono alla Freccia Vallone, sesto nella prestigiosa Liegi-Bastogne-Liegi e terzo al Tour de Suisse, con due podi di tappa in frazioni di montagna. Dopo aver partecipato al Tour de France (chiude ventitreesimo), \u00e8 chiamato in Nazionale per correre la prova su strada dei Giochi olimpici di Rio de Janeiro. Dopo i Giochi prende il via alla Vuelta a Espa\u00f1a, ma \u00e8 il primo a ritirarsi, gi\u00e0 durante la terza tappa, sofferente di sinusite; nel finale di stagione conclude ottavo al Giro di Lombardia.\nNel 2017 si classifica ottavo alla Parigi-Nizza e sesto alla Freccia Vallone, ma \u00e8 poi vittima di una frattura al bacino in una caduta al Tour de Romandie. Arrivato al Tour de France in condizioni precarie, perde diversi minuti dai migliori durante la prima settimana di corsa. Migliorato nella forma fisica dalla seconda settimana in poi, \u00e8 secondo nella nona tappa sulle Alpi a Chamb\u00e9ry, battuto in volata da Rigoberto Ur\u00e1n, andando a indossare la maglia a pois della classifica scalatori; successivamente vince la tredicesima tappa, con arrivo a Foix, dopo una fuga, dando dimostrazione di forza in salita sul Mur de P\u00e9gu\u00e8re. Nelle tappe di montagna della terza settimana tiene quindi sempre il passo dei migliori e risale fino al decimo posto in classifica generale. Nell'ultima frazione di montagna, quella con l'arrivo in cima al Colle dell'Izoard, si rende ancora protagonista: scatta infatti dal gruppo dei migliori a dal traguardo, riprende e stacca uno ad uno tutti i fuggitivi e va a vincere la tappa in solitaria, consolidando il primato nella classifica scalatori e risalendo fino al nono posto della generale. Conclude la corsa francese al decimo posto della classifica, vincendo anche la maglia a pois dei gran premi della montagna. Dopo aver annunciato il suo passaggio alla Fortuneo-Oscaro per la stagione 2018 prende il via della Vuelta a Espa\u00f1a con l'obiettivo di vincere una tappa dato che \u00e8 Wilco Kelderman il compagno incaricato di lottare per la classifica generale. Nel finale della settima frazione, mentre \u00e8 tredicesimo in classifica, si rifiuta di aspettare il capitano attardato da una foratura e per questo viene escluso dalla corsa dalla propria squadra."}
{"id": "4676808", "revid": "253269", "url": "https://it.wikipedia.org/wiki?curid=4676808", "title": "Tim Griffin", "text": "Biografia.\nStudia recitazione a Chicago e con successo riesce ad avere qualche partecipazione in un episodio in varie serie tv dal 1989 al 1992 successivamente la sua notoriet\u00e0 aumenta fino a recitare in film di successo come \"The Bourne Supremacy\"."}
{"id": "4676809", "revid": "122891180", "url": "https://it.wikipedia.org/wiki?curid=4676809", "title": "Giancarlo Gallarini", "text": "Carriera.\nHockey Novara.\nGiancarlo Gallarini di ruolo difensore fu un giocatore dell'Hockey Novara anni quaranta e anni cinquanta frutto del vivaio novarese. Ai nastri di partenza del campionato del 1942 la squadra novarese, penalizzata dalle partenze dei militari (Grassi su tutti) e dagli abbandoni di quasi tutti i giocatori degli anni trenta, fece debuttare tra i vari giovani frutto del proprio vivaio Gallarini, il quale form\u00f2 assieme al veterano Grassi e a Nanotti un forte trio difensivo. Gallarini vinse gli scudetti del '46, '47, '49 e '50.\nSuccessivamente intraprese la carriera di allenatore e allen\u00f2 la squadra azzurra del Novara con la quale vinse gli scudetti del '58 (allenatore-giocatore in coppia con Grassi) e '59, in coppia con Federico Colombo.\nLa Nazionale italiana.\nGallarini debutt\u00f2 con la maglia della Nazionale italiana nel 1948 in occasione di Italia - Francia e dell'inaugurazione del nuovo Palazzetto dello sport di Modena. Partecip\u00f2 ai Campionati mondiali di Milano 1950."}
{"id": "4676815", "revid": "125127170", "url": "https://it.wikipedia.org/wiki?curid=4676815", "title": "Cinzia Lacalamita", "text": "Biografia.\nInizia la sua attivit\u00e0 sulla carta stampata nel 2007 come editorialista di Social News. Nel 2008 diventa editorialista del quotidiano nazionale Affaritaliani.it. Nel 2009 entra a far parte degli autori di Aliberti editore e, successivamente, ne diventa consulente editoriale. Del suo primo libro \u2013 \"Daniele, storia di un bambino che spera\" \u2013 cede in toto i diritti d'autore a favore della ricerca: la causa da lei proposta trova riscontro tra i media e, in particolare, viene appoggiata da Il Fatto Quotidiano. . Da quel momento, sino al 2013, \u00e8 testimonial di Parent Project. Con il libro inchiesta \"L'Uomo nero esiste,\" avvia una campagna di sensibilizzazione contro la violenza sulle donne. Dopo la sua biografia, che racconta di una vita particolarmente travagliata, dichiara di non voler mai pi\u00f9 scrivere da sola e ogni sua uscita editoriale \u2013 a partire dal libro intervista che riporta le ultime dichiarazioni dell'amica astrofisica Margherita Hack \u2013 \u00e8 accompagnata dalla firma dello speaker radiofonico Igor Damilano, con il quale insegna scrittura creativa emozionale. Nel 2017, per la prima volta, i due autori vestono i panni di curatori per un'antologia di racconti selezionati tra i partecipanti ai loro corsi. Nello stesso anno vengono scelti come insegnanti di comunicazione per un progetto di alternanza scuola-lavoro atto a formare quaranta liceali come ufficio stampa dell'Unione Ginnastica Goriziana in occasione degli Assoluti di scherma. Da maggio 2018 a maggio 2019 sono i responsabili culturali del Tea Room di Trieste, locale di tendenza in cui propongono con regolarit\u00e0 eventi letterali, mostre e conferenze. "}
{"id": "4676818", "revid": "149485", "url": "https://it.wikipedia.org/wiki?curid=4676818", "title": "Judo agli XI Giochi del Mediterraneo", "text": "La seguente pagina illustra i risultati del judo agli XI Giochi del Mediterraneo. Va tenuto presente che in quest'edizione nel Judo si sono disputate soltanto gare maschili."}
{"id": "4676824", "revid": "367445", "url": "https://it.wikipedia.org/wiki?curid=4676824", "title": "University of Texas at El Paso", "text": ""}
{"id": "4676832", "revid": "1573940", "url": "https://it.wikipedia.org/wiki?curid=4676832", "title": "Mughiphantes falxus", "text": "Mughiphantes falxus \u00e8 un ragno appartenente alla famiglia Linyphiidae.\nEtimologia.\nIl nome proprio della specie deriva dal sostantivo latino \"falxus\", dal significato di \"falce\", e si riferisce alla lamella del pedipalpo a forma di falce, caratteristica di questa specie\nCaratteristiche.\nGli esemplari maschili hanno lunghezza totale 1,75\u00a0mm; il cefalotorace \u00e8 lungo 0,88\u00a0mm x 0,63\u00a0mm.\nDistribuzione.\nLa specie \u00e8 stata rinvenuta nel Nepal: l'olotipo maschile \u00e8 stato reperito nella gola di Walungchung, presso Ladza Khola, nel Distretto di Taplejung, in alcuni rododendri a 4100 metri di altitudine; un paratipo femminile \u00e8 stato rinvenuto salendo verso Tangje La, a nordovest della medesima gola, a 4400 metri di altitudine\nTassonomia.\nAl 2013 non sono note sottospecie e non sono stati esaminati nuovi esemplari dal 2006."}
{"id": "4676837", "revid": "300067", "url": "https://it.wikipedia.org/wiki?curid=4676837", "title": "United States Basketball League 1987", "text": "La stagione USBL 1987 fu la terza della United States Basketball League. Parteciparono 8 squadre in un unico girone.\nRispetto alla stagione precedente, la lega perse gli Springfield Fame e i Westchester Golden Apples, che fallirono. I Gold Coast Stingrays, i Tampa Bay Flash e i Wildwood Aces diventarono rispettivamente West Palm Beach Stingrays, Tampa Bay Stars e Philadelphia Aces. Si aggiunsero tre nuove franchigie: i Long Island Knights, i Miami Tropics e i Rhode Island Gulls."}
{"id": "4676838", "revid": "1793900", "url": "https://it.wikipedia.org/wiki?curid=4676838", "title": "Storia degli ebrei in Croazia", "text": "Gli ebrei in Croazia hanno una presenza organizzata nelle zone costiere dal XIV sec. e nel resto del paese dal XVIII secolo ai giorni nostri, anche se ci sono tracce di insediamenti ebraici gi\u00e0 in epoca romana e medievale. La comunit\u00e0 ebbe nel primo Novecento il suo periodo di massimo sviluppo ed importanza e fu quindi duramente colpita dall'Olocausto e dalle politiche ateiste del regime comunista della Jugoslavia. Un tempo forte di oltre 25.000 unit\u00e0, essa conta oggi circa 1700 persone.\nStoria.\nGli scavi archeologici a Osijek mostrano una sinagoga e lapidi funerarie a Salona risalenti al II-IV sec. d.C ma gli scarsi documenti poco ci dicono sulla presenza degli ebrei nella regione in epoca romana. Nel XIII-XIV secolo comunit\u00e0 ebraiche si trovavano con certezza a Zagabria e a in grado di governare se stesse sotto l'autorit\u00e0 di un \"Magistratus Judaeorum\". Nel XV secolo tuttavia gli ebrei furono oggetto di espulsioni, a eccezione delle citt\u00e0 costiere della Dalmazia (Fiume, Spalato e Ragusa) che si trovavano sotto il controllo di Venezia. Le fonti l\u00ec attestano una presenza ebraica ininterrotta sin dal XIV secolo ad oggi, rafforzata dopo il 1492 dall'arrivo di profughi dalla Spagna. A Ragusa (l'odierna Dubrovnic) troviamo la pi\u00f9 antica sinagoga oggi esistente in Croazia, costruita nel XVI secolo. Nel resto della Croazia bisogner\u00e0 invece attendere il XVIII secolo per una rinascita di comunit\u00e0 organizzate.\n\u00c8 infatti solo nel 1753 che fu concesso nuovamente a gruppi di mercanti ebrei di ristabilirsi nelle regioni interne della Croazia. Nel 1783 l'Imperatore Giuseppe II d'Austria eman\u00f2 i primi editti di tolleranza e garant\u00ec nel 1791 il diritto residenza agli ebrei nella regione. La popolazione ebraica cominci\u00f2 a crescere esponenzialmente nell'Ottocento raggiungendo le 20.000 unit\u00e0. Dal 1840 al 1873 una serie di decreti portarono gradualmente alla concessione della piena cittadinanza agli ebrei. Si costruirono le prime grandi sinagoghe monumentali; quella di Zagabria fu inaugurata nel 1867.\nLa popolazione ebraica continu\u00f2 la sua crescita nel primo Novecento e cos\u00ec crebbe anche l'importanze sociale, politica ed economica degli ebrei nella regione. La Croazia contava oltre 20 comunit\u00e0, le pi\u00f9 grande delle quali era a Zagabria e Osijek con 3000 membri ciascuna.\nDopo la prima guerra mondiale la Croazia si unisce alla Slovenia, alla Serbia, e alla Bosnia-Erzegovina a formare il Regno di Jugoslavia. La comunit\u00e0 di Zagabria \u00e8 la pi\u00f9 grande del Regno con 11.000 membri. Il nuovo regno non ebbe un atteggiamento egualmente favirevole verso gli ebrei e norme restrittive furono emanate finch\u00e9 i decreti regi nel 1926 chiarirono il quadro legislativo delle regole della presenza ebraica, ponendo fine alle discriminazioni.\nLa seconda guerra mondiale cambi\u00f2 radicalmente la situazione, allorch\u00e9 le forze naziste invasero il regno jugoslavo instaurando in Croazia uno stato fantoccio fascista, il Nezavisna Dr\u017eava Hrvatske (NDH), guidato da Ante Paveli\u0107. Gli Ustascia croati erano fortemente antisemiti e non persero tempo a scatenare brutali persecuzioni contro la popolazione ebraica. Gli ebrei furono rinchiusi in campi di concentramento in condizioni di vita impossibili. Soltanto nel campo di concentramento di Jasenovac perirono almeno 20.000 ebrei, provenienti anche da regioni limitrofe. Le sinagoghe della Croazia vennero sistematicamente distrutte, a cominciare dalla sinagoga grande di Zagabria. Quanti non erano periti furono inviati nei campi di sterminio nazisti nel 1943. Gli ebrei che vivevano nelle zone costiere dell'Istria e della Dalmazia oggi appartenenti alla Croazia ma allora sotto controllo italiano, furono risparmiati dalla deportazione fino all'8 settembre del 1943 e molti poterono mettersi in salvo. Quanti erano rimasti subirono anch'essi la stessa sorte di distruzione e la sinagoga grande di Fiume fu anch'essa incendiata e distrutta. Alla fine della guerra solo 5.000 dei 25.000 ebrei croati (30.000 considerando anche le zone costiere) erano sopravvissuti ai massacri dell'Olocausto.\nNel 1945 la Croazia fu liberata e divenne parte della nuova Repubblica socialista della Yugoslavia. La vita ebraica non pot\u00e9 ricostruirsi liberamente a causa delle politiche ateistiche del regime comunista. Molti preferirono rinunciare alla cittadinanza ed emigrare in Israele.\nCon lo scopo di dare rappresentanza legale delle comunit\u00e0 ebraiche e dei loro interessi davanti allo Stato, si form\u00f2 nel 1945 anche la Federazione delle comunit\u00e0 ebraiche di Jugoslavia, con sede a Belgrado, che nel 1952 organizz\u00f2 una campagna che porter\u00e0 alla costruzione di cinque monumenti commemorativi alla vittime ebree del fascismo che furono collocate nei cinque centri maggiori della Jugoslavia: Belgrado, Zagabria, Sarajevo, Novi Sad e \u0110akovo.\nNel 1991 con il collasso della Federazione Jugoslavia l'intera regione fu travolta dalla guerra tra croati e serbi; ognuna delle parti accus\u00f2 l'altra di pratiche antisemite.\nCon la Dichiarazione d'indipendenza della Croazia nel 1992 nacque anche il Coordinamento delle comunit\u00e0 ebraiche in Croazia (Koordinacija \u017eidovska zajednica Hrvatska). Una delle iniziative pi\u00f9 rilevanti e stata la promozione del festival Be-yahad, importante manifestazione cultura a cui partecipano tutte le comunit\u00e0 ebraiche dell'ex-Jugoslavia.\nOggi si stima che circa 1.700 ebrei vivano nello Stato indipendente della Croazia anche se nel censimento del 2001 solo circa 500 cittadini croati si sono dichiarati tali. I sentimenti antisemiti sono ancora molto diffusi tra la popolazione e diffuse sono nel paese teorie negazioniste sull'Olocausto. Il giudizio sul passato del \"Nezavisna Dr\u017eava Hrvatske\" (NDH) ancora divide profondamente l'opinione pubblica.\nNel maggio 2008, dopo quattro anni di restauro, \u00e8 stata riaperta la sinagoga ortodossa di Fiume, costruita nel 1928 e sopravvissuta all'Olocausto. Nel luglio 2013 la comunit\u00e0 di Zagabria ha annunciato il proprio progetto di ricostruire la propria sinagoga distrutta nel 1942."}
{"id": "4676842", "revid": "767487", "url": "https://it.wikipedia.org/wiki?curid=4676842", "title": "Largocephalosaurus", "text": "Il largocefalosauro (gen. Largocephalosaurus) \u00e8 un rettile estinto di incerta collocazione sistematica. Visse nel Triassico medio (Anisico, circa 247 - 242 milioni di anni fa) e i suoi resti fossili sono stati ritrovati in Cina.\nDescrizione.\nQuesto animale possedeva un corpo piuttosto appiattito ma allungato, che poteva raggiungere e oltrepassare i due metri di lunghezza. Il corpo era percorso longitudinalmente da piccoli osteodermi, che fornivano un certo grado di difesa. Le costole dorsali, inoltre, formavano una struttura compatta e protettiva. Il cranio era largo posteriormente e dotato di un muso pi\u00f9 stretto, con numerosi denti robusti. La coda era insolitamente lunga rispetto al corpo e appiattita lateralmente, essendo con tutta probabilit\u00e0 la principale fonte di propulsione dell'animale. \"Largocephalosaurus\" possedeva enormi zampe anteriori appiattite, soprattutto se paragonate a quelle posteriori; probabilmente erano utili durante il nuoto, in particolare per direzionarsi. \nClassificazione.\n\"Largocephalosaurus\" \u00e8 stato descritto per la prima volta nel 2012, sulla base di un fossile incompleto proveniente dalla regione di Luoping, nella provincia di Yunnan in Cina. Questo fossile, che conservava solo la met\u00e0 anteriore dell'animale, era stato interpretato come un saurotterigio basale affine ai pachipleurosauri e ai notosauri, e venne descritto come Largocephalosaurus polycarpon. Un fossile pi\u00f9 completo, rinvenuto presso Xinmin, nella contea di Panxian, venne descritto l'anno seguente in una specie a s\u00e9 stante, L. qianensis. Questo fossile permise di riscontrare notevoli affinit\u00e0 con un altro rettile enigmatico proveniente dalla Cina, \"Sinosaurosphargis\", e di riconoscere un clade (Saurosphargidae) i cui membri sono stati scoperti anche in Europa (\"Saurosphargis\" e forse \"Eusaurosphargis\"). \"Largocephalosaurus\", in particolare, sembrerebbe essere stato pi\u00f9 primitivo di \"Sinosaurosphargis\" a causa di caratteristiche antiquate come un collo pi\u00f9 lungo e un corpo meno corazzato e pi\u00f9 allungato."}
{"id": "4676845", "revid": "832642", "url": "https://it.wikipedia.org/wiki?curid=4676845", "title": "Victoria Dawn Justice", "text": ""}
{"id": "4676852", "revid": "80339", "url": "https://it.wikipedia.org/wiki?curid=4676852", "title": "Monti Hentej", "text": ""}
{"id": "4676855", "revid": "1573940", "url": "https://it.wikipedia.org/wiki?curid=4676855", "title": "Chiesa di San Giorgio di Oleastreto", "text": "La chiesa di San Giorgio di Oleastreto \u00e8 una chiesa campestre situata nel territorio di Usini, (provincia di Sassari), da cui dista circa 8 chilometri. Fa parte della diocesi di Sassari.\nEdificata in forme romaniche nel XII secolo per volere del giudice di Torres Costantino II, venne donata nel 1175 dall'arcivescovo di Torres Alberto all'ospedale pisano di San Leonardo. La donazione comprendeva anche alcune pertinenze (\u00ab... cum terris, vineis, silvis, servi set ancili, bobus, equi set iumentis, porcis, ovibus et capris omnibusque pertinentiis suis\u00bb). Qualche tempo dopo la chiesa venne affidata ai frati francescani di San Lorenzo e continu\u00f2 ad essere officiata sino alla fine del XIX secolo, quando venne abbandonata.\nL'edificio \u00e8 stato ampiamente ristrutturato all'inizio del millennio dopo che negli anni 30 e 70 aveva subito gravi danni rispettivamente alla copertura ed alla facciata."}
{"id": "4676856", "revid": "1573940", "url": "https://it.wikipedia.org/wiki?curid=4676856", "title": "Tachygyna sonoma", "text": "Tachygyna sonoma \u00e8 un ragno appartenente alla famiglia Linyphiidae.\nEtimologia.\nIl nome proprio della specie deriva dalla contea californiana di Sonoma\nCaratteristiche.\nGli esemplari maschili hanno lunghezza totale 1,30\u00a0mm; il cefalotorace \u00e8 lungo 0,60\u00a0mm; le femmine sono leggermente pi\u00f9 grandi.\nDistribuzione.\nLa specie \u00e8 stata rinvenuta negli USA: l'olotipo maschile \u00e8 stato reperito nei pressi del Maacama Creek, nella contea californiana di Sonoma nel dicembre 1956\nTassonomia.\nAl 2013 non sono note sottospecie e non sono stati esaminati nuovi esemplari dal 1984."}
{"id": "4676862", "revid": "367445", "url": "https://it.wikipedia.org/wiki?curid=4676862", "title": "Universit\u00e0 di Rabat", "text": ""}
{"id": "4676863", "revid": "832642", "url": "https://it.wikipedia.org/wiki?curid=4676863", "title": "Kashetu Kyenge", "text": ""}
{"id": "4676866", "revid": "1573940", "url": "https://it.wikipedia.org/wiki?curid=4676866", "title": "Psittacara strenuus", "text": "Il conuro del Pacifico (Psittacara strenuus ()) \u00e8 un uccello della famiglia degli Psittacidi, diffuso in Messico e Nicaragua."}
{"id": "4676867", "revid": "2091899", "url": "https://it.wikipedia.org/wiki?curid=4676867", "title": "Gessica Gusi", "text": "Biografia.\nNata da una famiglia di imprenditori nel campo del vetro soffiato, fin da bambina matura l'intenzione di diventare una modella, trasferendosi con la maggiore et\u00e0 a Milano.\nDiciannovenne, nel 1998 vince a Positano il concorso di bellezza \"Bellissima d'Europa\", nell'ambito del programma televisivo \"Modamare a Positano\". Nel settore della moda, diviene presto una delle modelle italiane pi\u00f9 in voga all'inizio degli anni 2000, apparendo come testimonial nelle campagne pubblicitarie di Biopoint, Casall, Eurocace, Jeannot e Yamamay, e guadagnando le copertine delle edizioni italiane di \"GQ\" e \"Maxim\".\nIn campo televisivo, nel 2000 partecipa ai provini per il game show di Rai 1, \"Quiz Show\", venendo scelta per essere Donna Fortuna, la valletta del conduttore Amadeus; il ruolo \u2013 una presenza muta, col compito di consegnare le domande del quiz \u2013 le porta una discreta popolarit\u00e0 presso il grande pubblico nella prima parte del decennio, ma \u00e8 anche preso di mira dalla critica per via della tipologia di donna da lei interpretata nello show.\nLa notoriet\u00e0 derivata la porta poi a entrare, nel 2002, nel cast di \"Convenscion\", programma comico di Rai 2, dove oltre a ricoprire il ruolo di showgirl prende anche parte ad alcune esibizioni comiche."}
{"id": "4676869", "revid": "438304", "url": "https://it.wikipedia.org/wiki?curid=4676869", "title": "Conuro del Pacifico", "text": ""}
{"id": "4676870", "revid": "832642", "url": "https://it.wikipedia.org/wiki?curid=4676870", "title": "Guy Camille Ligier", "text": ""}
{"id": "4676871", "revid": "256896", "url": "https://it.wikipedia.org/wiki?curid=4676871", "title": "San Giorgio di Oleastreto", "text": ""}
{"id": "4676873", "revid": "1573940", "url": "https://it.wikipedia.org/wiki?curid=4676873", "title": "Tachygyna speciosa", "text": "Tachygyna speciosa \u00e8 un ragno appartenente alla famiglia Linyphiidae.\nCaratteristiche.\nGli esemplari maschili hanno lunghezza totale 1,45\u00a0mm - 1,55\u00a0mm; il cefalotorace \u00e8 lungo 0,60\u00a0mm - 0,65\u00a0mm; le femmine sono leggermente pi\u00f9 piccole.\nDistribuzione.\nLa specie \u00e8 stata rinvenuta negli USA: l'olotipo maschile \u00e8 stato reperito a est-nord-est del lago Manzanita, nella contea californiana di San Diego, nel settembre 1965; altri esemplari sono stati rinvenuti in alcune localit\u00e0 della California settentrionale e del Nevada\nTassonomia.\nAl 2013 non sono note sottospecie e non sono stati esaminati nuovi esemplari dal 1984."}
{"id": "4676875", "revid": "729019", "url": "https://it.wikipedia.org/wiki?curid=4676875", "title": "Victorian Railways", "text": "Le Victorian Railways erano una impresa ferroviaria pubblica dell'Australia operante nello stato di Victoria dal 1859 fino al 1983. Le prime ferrovie dello stato di Victoria erano societ\u00e0 private ma successivamente, per fallimento o dissesto economico, vennero rilevate e accorpate nelle Victorian Railways. La maggior parte delle linee erano a scartamento largo(1.600 mm) ma cinque di esse erano a scartamento ridotto da 762 mm (gestite tra 1898 e 1962). Nel 1961 si aggiunse la nuova linea a scartamento normale (1.435 mm) tra Albury e Melbourne.\nStoria.\nUn Dipartimento delle ferrovie (Department of Railways) dello stato di Victoria era stato creato nel 1856 con funzione di controllo e coordinamento. Nel 1883 con un apposito provvedimento di legge venne dato mandato al Commissariato delle Ferrovie dello stato di Victoria (Victorian Railways Commissioners) di gestire, mantenere in efficienza e costruire le ferrovie del territorio. Il Dipartimento esistente venne posto sotto la direzione del nuovo Commissariato delle Ferrovie (noto comunemente come Victorian Railways). Nel 1893 la sede direzionale venne stabilita al 67 di Spencer Street a Melbourne\nLe Victorian Railways si estesero gradatamente per tutto lo stato con linee che interessavano anche il Nuovo Galles del Sud in seguito al \"Border Railways Act\" del 1922. Nel tardo XIX secolo su pressione dei politici locali vennero costruite linee ferroviarie anche in posti in cui non se ne prevedeva la redditivit\u00e0. Nel 1864 vi erano appena 409\u00a0km di linee ferrate; ma nel 1891 erano cresciute fino a 4.670\u00a0km, raggiungendo i 7.652\u00a0km nel 1939. Dalla fine degli anni trenta inizi\u00f2 il lento declino e con esso la chiusura delle tratte meno redditizie.\nTra 1919 e 1930 venne attuata l'elettrificazione dei servizi ferroviari suburbani di Melbourne. Nel 1937 fu istituito il treno passeggeri di classe elevata denominato \"Spirit of Progress\" con carrozze interamente in acciaio e dotate di aria condizionata; alla trazione del treno si avvicendarono le migliori macchine a vapore del parco. La trazione Diesel venne introdotta nel 1951 con l'acquisto di dieci unit\u00e0 di manovra classe F a trasmissione diesel-elettrica presto seguite dalle locomotive di linea classe B60 anch'esse diesel-elettriche.\nNel 1961 venne ricostruita a scartamento normale la linea ferrata tra le due citt\u00e0 di Melbourne e Sydney. Altre conversioni di scartamento interessarono il resto della rete. Nel 1972 ebbe termine l'utilizzazione della trazione a vapore alla trazione dei treni dello Stato.\nNel maggio del 1973 una legge, il \"Railways (Amendment) Act 1972\", trasfer\u00ec la direzione delle ferrovie dal Victorian Railways Commissioners al Victorian Railways Board. Nel 1974 le Victorian Railways furono rinominate VicRail ma la livrea blu reale con filettature oro dei rotabili rimase fino al 1981\nNel 1983 VicRail venne divisa in due organismi; lo State Transport Authority a cui fu affidata la responsabilit\u00e0 del trasporto ferroviario territoriale dello stato e la Metropolitan Transit Authority per la gestione del trasporto suburbano di Melbourne.\nLa State Transport Authority venne contraddistinta con il brand V/Line, mentre la Metropolitan Transit Authority mantenne tale nome fino a quando venne creata la Public Transport Corporation (The Met) nel 1989.\nTra 1996 e 1999 V/Line e The Met furono privatizzate; V/Line Passenger fu gestita dal National Express Group fino al 2002, la divisione merci, V/Line Freight, fu prima ceduta alla societ\u00e0 Freight Victoria e successivamente alla Pacific National.\nAl presente (2013) la V/Line rail freight infrastructure \u00e8 controllata dalla Australian Rail Track Corporation mentre il trasporto suburbano di Melbourne \u00e8 operato dalla societ\u00e0 Metro Trains Melbourne."}
{"id": "4676876", "revid": "1318658", "url": "https://it.wikipedia.org/wiki?curid=4676876", "title": "Geografia del Kazakistan", "text": "Il Kazakistan (noto anche come Kazakhstan o Kazakstan, ufficialmente Repubblica del Kazakistan; kazako: Qazaqstan Respublikas\u0131) \u00e8 un paese dell'Asia centrale. Confina a nord-ovest e a nord con la Russia, a est con la Cina e a sud con il Kirghizistan, l'Uzbekistan, il Turkmenistan e il lago d'Aral; il mar Caspio ne delimita il confine a sud-ovest. Il Kazakistan \u00e8 il paese pi\u00f9 grande dell'Asia centrale ed il nono paese pi\u00f9 grande del mondo. Tra i loro punti pi\u00f9 distanti, il Kazakistan misura circa 2930 km da est a ovest e 1540 km da nord a sud. Nonostante le autorit\u00e0 dell'ex Unione Sovietica non considerassero il Kazakistan un paese dell'Asia centrale, esso presenta caratteristiche geografiche fisiche e culturali simili a quelli delle altre repubbliche centroasiatiche. La capitale \u00e8 Astana (la ex Tselinograd), nella parte centro-settentrionale del paese. Il Kazakistan, in passato una repubblica costituente (unione) dell'URSS, dichiar\u00f2 l'indipendenza il 16 dicembre 1991.\nMorfologia.\nI bassopiani costituiscono un terzo dell'immenso territorio del Kazakistan, altopiani collinari e pianure ne occupano quasi la met\u00e0, e regioni montuose non troppo alte circa un quinto. La vetta pi\u00f9 elevata dal Kazakistan, il monte Khan-Tengri (picco Han-t\u2019eng-ko-li), 6995 m, nella catena del Tien Shan al confine tra Kazakistan, Kirghizistan e Cina, contrasta nettamente con il territorio pianeggiante od ondulato della maggior parte della repubblica. Le regioni occidentali e sud-occidentali della repubblica sono dominate dalla pianeggiante depressione caspica, il cui punto pi\u00f9 basso raggiunge i 28,5 m sotto il livello del mare. A sud della depressione caspica vi sono l'altopiano di Ustyurt e la penisola di Tupqaraghan (in passato penisola di Mangyshlak), che si protende nel mar Caspio. Vaste quantit\u00e0 di sabbia formano i deserti del Grande Barsuki e dell'Aral Karakum nei pressi del lago d'Aral, l'esteso deserto di Betpaqdala al centro del paese, e i deserti di Muyunkum e Kyzylkum nel sud. La maggior parte di queste regioni desertiche sostengono un manto vegetale davvero esiguo, alimentato da sorgenti d'acqua sotterranee.\nDepressioni colmate da laghi salati le cui acque sono ormai in gran parte evaporate costellano gli altopiani ondulati del Kazakistan centrale. Nel nord le montagne raggiungono i 1500 m, e zone che presentano altitudini simili si trovano anche tra i monti Ulutau a ovest e Chingiz-Tau a est. A est e a sud-est, i massicci (enormi blocchi di roccia cristallina) sono intagliati da vallate. Dal complesso montuoso degli Altai, a est, si protendono fin dentro la repubblica tre catene di monti, e, pi\u00f9 a sud, i monti Tarbagatay costituiscono uno dei prolungamenti del complesso dei Naryn-Kolbin. Un'altra catena, quella dell'Alatau Zungarico, penetra nel paese a sud della depressione che ospita il lago Balkhash. I picchi del Tien Shan si innalzano lungo la frontiera meridionale con il Kirghizistan.\nIdrografia.\nLe regioni orientali e sud-orientali del Kazakistan sono attraversate da numerosi fiumi: la maggior parte dei 7000 corsi d'acqua del paese appartiene ai bacini idrografici endoreici del lago d\u2019Aral, del mar Caspio e dei laghi Balkhash e Tengiz. Costituiscono le principali eccezioni i grandi fiumi Irtysh, Ishim (Esil) e Tobol, che scorrono verso nord-ovest dagli altopiani sud-orientali e, dopo aver attraversato la Russia, disperdono infine le proprie acque nel mar Glaciale Artico. Ad ovest, il fiume principale, l'Ural (kazako: Zhayyq), sfocia nel mar Caspio. A sud, le acque del Syr Darya, un tempo fiume imponente, a partire dalla fine degli anni '70 solo raramente riescono a raggiungere il lago d'Aral.\nOgni anno il fiume Irtysh apporta circa 28 miliardi di metri cubi al vasto bacino di utenza della Siberia occidentale. Alla fine degli anni '70, le autorit\u00e0 sovietiche svilupparono progetti su vasta scala per incanalare le acque dell'Irtysh e sfruttarle per irrigare le aride distese del Kazakistan e dell'Uzbekistan, ma il programma venne abbandonato nel 1986 a causa dei grandi investimenti necessari e del rischio di possibili conseguenze ecologiche negative. Ci\u00f2 ha lasciato le regioni meridionali e occidentali del Kazakistan, come prima, in gran parte bisognose di risorse idriche addizionali. Il Kazakistan soffre inoltre a causa del disastroso impoverimento e della contaminazione (da pesticidi e fertilizzanti chimici) delle acque del Syr Darya, sulle quali la repubblica dipende in gran parte per l'irrigazione delle colture.\nIl mar Caspio, il pi\u00f9 grande specchio d'acqua interno del mondo, forma il confine del Kazakistan per 2330 km della sua linea costiera. Tra gli altri grandi specchi d'acqua, tutti situati nella met\u00e0 orientale del paese, ricordiamo i laghi Balkhash, Zaysan, Alak\u00f6l, Tengiz e Seletytengiz (Siletiteniz). Al Kazakistan appartiene inoltre l'intera met\u00e0 settentrionale di ci\u00f2 che rimane del lago d'Aral, che ha subito una terribile diminuzione nel corso della seconda met\u00e0 del XX secolo: dal momento che le acque dolci dei suoi immissari venivano deviate per utilizzi agricoli, la salinit\u00e0 del lago \u00e8 aumentata notevolmente, e le sponde che si sono ritirate sono divenute ricettacoli di polvere salata e depositi inquinanti che hanno reso i terreni circostanti insostenibili alla vita animale, vegetale o umana.\nClima.\nIl clima del Kazakistan \u00e8 rigorosamente continentale, ed estati calde si alternano ad inverni ugualmente estremi, specialmente nelle pianure e nelle vallate. Le temperature oscillano notevolmente, con grandi escursioni da una sottoregione all'altra. Le medie di gennaio nelle regioni settentrionali e centrali oscillano tra i -19 e i -16 \u00b0C; nel sud, le temperature sono pi\u00f9 miti, e variano tra i -5\u00b0 e i -1,4 \u00b0C. Le medie di luglio nel nord raggiungono i 20 \u00b0C, ma nel sud possono salire fino a 29 \u00b0C. Sono state registrate anche temperature estreme di -45 e 45 \u00b0C. Le precipitazioni sono scarse, e oscillano dai 200-300 mm annui delle regioni settentrionali e centrali ai 400 o 500 mm annui delle vallate di montagna meridionali.\nSuoli.\nSuoli molto fertili caratterizzano le terre dell'estremit\u00e0 settentrionale del Kazakistan, mentre le regioni interne e meridionali sono caratterizzate da suoli alcalini pi\u00f9 improduttivi. Le vaste distese di terre arabili delle pianure settentrionali sono le pi\u00f9 intensamente coltivate e produttive. Altre aree coltivate si trovano ai piedi delle montagne a sud e ad est; opere di irrigazione e di bonifica, quando possibili, si estendono lungo le valli dei fiumi fin dentro ai deserti. I test atomici condotti in epoca sovietica nei pressi di Semey (Semipalatinsk) hanno contaminato i suoli nelle vicinanze.\nFlora e fauna.\nLa vegetazione delle pianure e dei deserti comprende specie come l'assenzio e il tamarisco, e nelle pianure pi\u00f9 aride cresce la stipa. Nel Kazakistan la superficie occupata dalle foreste \u00e8 molto limitata, ed equivale ad appena il 3 per cento circa del territorio. Molti animali, tra cui l'antilope e il wapiti, abitano le pianure. Il lupo, l'orso e il leopardo delle nevi, nonch\u00e9 specie di importanza commerciale come l'ermellino e lo zibellino, sono diffusi sulle colline. I pescatori catturano storioni, aringhe e rutili nel mar Caspio. In alcune zone del Kazakistan nord-orientale e sud-occidentale, dove la pesca commerciale \u00e8 collassata a seguito dell'inquinamento industriale e agricolo, i tentativi di ripristinare la fauna ittica hanno mostrato un certo successo. Nel 2008, le riserve naturali statali di Naurzum e di Korgalzhyn sono state dichiarate patrimonio dell\u2019umanit\u00e0 dall'UNESCO; entrambe costituiscono importanti habitat per gli uccelli migratori, cos\u00ec come per molte altre specie animali."}
{"id": "4676878", "revid": "832642", "url": "https://it.wikipedia.org/wiki?curid=4676878", "title": "Kazachstan", "text": ""}
{"id": "4676879", "revid": "92723", "url": "https://it.wikipedia.org/wiki?curid=4676879", "title": "Kazahstan", "text": ""}
{"id": "4676881", "revid": "196390", "url": "https://it.wikipedia.org/wiki?curid=4676881", "title": "Santuario di San Giorgio di Oleastreto", "text": ""}
{"id": "4676882", "revid": "85395", "url": "https://it.wikipedia.org/wiki?curid=4676882", "title": "Teorema dell'essenzialit\u00e0", "text": ""}
{"id": "4676884", "revid": "536159", "url": "https://it.wikipedia.org/wiki?curid=4676884", "title": "Aeroporto di Guryev", "text": ""}
{"id": "4676889", "revid": "1573940", "url": "https://it.wikipedia.org/wiki?curid=4676889", "title": "Tachygyna cognata", "text": "Tachygyna cognata \u00e8 un ragno appartenente alla famiglia Linyphiidae.\nCaratteristiche.\nGli esemplari maschili hanno lunghezza totale 1,35\u00a0mm; il cefalotorace \u00e8 lungo 0,62\u00a0mm; le femmine sono alquanto pi\u00f9 grandi, 1,55\u00a0mm - 1,80\u00a0mm di lunghezza totale.\nDistribuzione.\nLa specie \u00e8 stata rinvenuta negli USA: l'olotipo maschile \u00e8 stato reperito nella localit\u00e0 di Pebble Beach, nella contea californiana di Monterey nel marzo 1957\nTassonomia.\nAl 2013 non sono note sottospecie e non sono stati esaminati nuovi esemplari dal 1984."}
{"id": "4676893", "revid": "729019", "url": "https://it.wikipedia.org/wiki?curid=4676893", "title": "Antonio Vizzotto", "text": "Biografia.\nNato alla Maddalena (Sardegna) il 22 giugno 1909, figlio di Valfredo e di Adalgisa Campus&lt;refbgroup=N&gt;La signora Campus era nata a Sassari, e si era laureata in matematica a Pavia. In giovane et\u00e0 la famiglia si trasfer\u00ec a Milano, dove la madre aveva una propria casa editrice, mentre il padre insegnava matematica a Pavia. Nel 1928 consegu\u00ec la maturit\u00e0 scientifica preso il Liceo \"Vittorio Veneto\", e subito dopo present\u00f2 domanda per essere ammesso al corso Allievi Ufficiali presso la Regia Accademia Aeronautica di Caserta.\nTrasferitosi a Caserta, presso la celebre Reggia inizi\u00f2 a frequentare il VI Corso Falco, edd ebbe modo di volare sugli Ansaldo A.300 presso l'aeroporto di Capua. Nel 1931 ottenne la nomina a sottotenente, e il brevetto di pilota d'aeroplano, e l'anno successivo, al termine del quadriennio di studi, consegu\u00ec il brevetto di pilota militare e la promozione a tenente. Assegnato alla specialit\u00e0 caccia svolse l'addestramento di primo periodo presso la scuola di Aviano, volando a bordo dei biplani Fiat C.R.20B e Breda Ba.19. Al termine del corso fu mandato presso la Scuola di pilotaggio di 2\u00b0 periodo di Castiglion del Lago, per il necessario perfezionamento tecnico. All'inizio del 1933 prese servizio presso il 1\u00ba Stormo Caccia Terrestri di Campoformido, equipaggiato con i Fiat C.R.Asso.\nNel 1934 fu mandato presso la 201\u00aa Squadriglia da Bombardamento Marittimo dello Stormo Misto \"Egeo\" nel Dodecaneso, una unit\u00e0 essenzialmente dotata di idrovolanti, e sulla base di Lero impar\u00f2 a volare sugli idro Dornier Wal. Nel 1935 pass\u00f2 in forza alla 161\u00aa Squadriglia da Caccia Marittima, equipaggiata con i Fiat C.R.20 Idro. Nel giugno 1936, promosso la grado di capitano, rientr\u00f2 in Italia per prendere servizio presso la 367\u00aa Squadriglia del neocostituito 53\u00ba Stormo di Torino-Mirafiori, un'unit\u00e0 dotata del nuovo caccia Fiat C.R.32. Il 1\u00ba luglio dello stesso anno assunse il comando della neocostituita 368\u00aa Squadriglia, destinata all'addestramento dei piloti, da effettuarsi sul campo d'aviazione di Levaldigi, in provincia di Cuneo. Allo scoppio della guerra civile in Spagna, segu\u00ec un crescente impegno della Regia Aeronautica in appoggio alle forze nazionaliste, secondo gli ordini emessi da Duce. Dietro sua domanda fu mandato volontario in terra spagnola, giungendovi il 27 settembre 1937.\nLa guerra di Spagna e la seconda guerra mondiale.\nAppena arrivato assunse il comando della 33\u00aa Squadriglia del VI Gruppo Caccia Terrestri \"Leonello\", equipaggiata con i Fiat C.R.32. L'esordio in combattimento avvenne nel mese di ottobre, e tra la fine del 1937 e l'inizio del 1938 la sua squadriglia partecip\u00f2 a numerose missioni belliche. Durante la battaglia di Teruel fu decorato con una Medaglia d'argento al valor militare. In primavera il suo reparto venne duramente impegnato durante l'offensiva nazionalista in Aragona, per cui ricevette una seconda Medaglia d'argento al valor militare, seguita nel giugno dello stesso anno da una Medaglia di bronzo al valor militare. Rientrato in Italia il 15 giugno, si spos\u00f2 a Milano con la signorina Maria Cremon il 23 dello stesso mese. Al termine della licenza matrimoniale assunse il comando della 362\u00aa Squadriglia, 24\u00ba Gruppo, 52\u00ba Stormo Caccia Terrestre sulla base di Ciampino-Sud, ancora equipaggiata con i Fiat C.R.32. Poco dopo la squadriglia fu riequipaggiata con i pi\u00f9 moderni monoplani Fiat G-50 Freccia, con cui il comandante organizz\u00f2 una pattuglia acrobatica.\nIl 10 giugno 1940, all'entrata in guerra del Regno d'Italia, la squadriglia si trovava schierata sul campo d'aviazione di Sarzana, in Liguria. Durante il breve conflitto con la Francia l'unit\u00e0 esegu\u00ec crociere di protezione contro i possibili pericoli provenienti dalla Corsica, e dopo l'armistizio voli di addestramento e sorveglianza sulla costa tirrenica. Nel febbraio 1941 ebbe il comando della 371\u00aa Squadriglia, equipaggiata con i Aermacchi C.200 Saetta, destinata ad operare sul fronte greco-albanese. La squadriglia, inquadrata nel 152\u00ba Gruppo C.T., fu per l'occasione incorporata nel 150\u00ba Gruppo C.T. di stanza a Valona. Il 24 marzo vi fu l'esordio in combattimento su Devoli, contro quattro caccia Hawker Hurricane della Royal Air Force. Il 21 aprile egli esegu\u00ec la sua ultima missione bellica su quel fronte, un mitragliamento contro truppe nemiche nella zona Paramitia-Arta-Prevesa. Per l'impegno profuso in quel settore fu decorato con una seconda Medaglia di bronzo al valor militare. Nell'agosto 1941, promosso maggiore, successe al parigrado Rolando Pratelli alla guida del 150\u00ba Gruppo C.T.\nL'avvio dell'operazione Crusader in Africa Settentrionale, avvenuta il 18 novembre 1941, vide lo Stato maggiore italiano far confluire in quel settore tutte le forze aeree disponibili. Il 150\u00ba Gruppo fu una delle unit\u00e0 richieste, e con un trasferimento da Valona, via Grottaglie, Comiso, Pantelleria, si trasfer\u00ec a Tripoli-Castelbenito, arrivandovi il 14 dicembre. A causa dell'offensiva in corso il 150\u00ba Gruppo rimase a Tripoli da dove esegu\u00ec missioni di scorta ai preziosi convogli di rifornimenti. Il 29 dello stesso mese il Gruppo fu rischierato a En Nofilia, a ridosso della linea del fronte. Con l'arrivo dei nuovi Aermacchi C.202 Folgore i C.200 Saetta furono passati al compito di supporto delle forze terrestri e alla scorta ravvicinata dei Fiat C.R.42 Falco dotati di bombe alari. Il reparto venne intensamente impiegato in azione, e l'8 gennaio undici C.200 di scorta ad alcuni C.R.42 del 3\u00ba Gruppo nella zona ad est di Agedabia si scontrano violentemente con 10 Curtiss P-40 Tomahawk del No.3 RAAF Squadron.\nIl 31 gennaio. ormai maggiore, fu decorato con la Croce di Ferro tedesca di II classe. Dopo un'azione di mitragliamento effettuata in data 28 febbraio, venne citato sul Bollettino del Comando Supremo n.638, su esplicita richiesta del comandante della 5\u00aa Squadra aerea, generale Vittorio Marchesi, e decorato con una terza Medaglia d'argento al valor militare, conferita \"sul campo\". Le azioni di attacco al suolo proseguirono ininterrottamente fino al 15 maggio 1942, quando il 150\u00ba Gruppo si trasfer\u00ec a Bengasi, da dove inizi\u00f2 ad effettuare nuovamente missioni di scorta convogli, perch\u00e9 l'afflusso di rifornimenti fu ritenuto di vitale importanza in vista della pianificata offensiva autunnale. Dopo la battaglia di El Alamein, il 10 novembre il 150\u00ba Gruppo rientr\u00f2 in Italia.\nNel gennaio 1943 il reparto fu schierato a Ciampino-Sud, equipaggiato con alcuni C.202 Folgore con cui effettu\u00f2 missioni di intercettazione contro i bombardieri alleati. In vista del previsto sbarco alleato in Sicilia viene deciso di riequipaggiato il Gruppo con i caccia Messerschmitt Bf.109F e Bf.109G forniti dall'alleato tedesco. Il 13 aprile il reparto si trasfer\u00ec sul campo d'aviazione di San Pietro di Caltagirone dove prese in carico i nuovi velivoli, per rischierarsi successivamente a Sciacca. L'esordio in combattimento con il nuovo velivolo avvenne il 21 maggio quando, neopromosso al grado di tenente colonnello, danneggi\u00f2 due caccia americani Lockheed P-38 Lightning. Il 10 giugno, mentre l'isola di Pantelleria si arrendeva agli anglo-americani, abbatte un caccia Supermarine Spitfire e danneggi\u00f2 due bombardieri North American B-25 Mitchell. Il 3 luglio alla testa del 150\u00ba Gruppo, prese parte ai violenti combattimenti sul cielo della Sicilia, e fu nuovamente citato sul Bollettino del Comando Supremo n.1135. Ormai ridotto a una forza puramente simbolica, in quanto privo di velivoli efficienti, il 12 luglio il reparto fu trasferito a Ciampino, con solo tre Bf 109 decollati all'ultimo momento da Sciacca. Poco dopo il gruppo si port\u00f2 a Torino-Caselle in vista del successivo riequipaggiamento con moderni velivoli. Tale riequipaggiamento era appena iniziato, con un nucleo di piloti gi\u00e0 giunto a Ciampino-Sud, quando l'8 settembre fu proclamato l'armistizio con gli anglo-americani.\nNell'Aeronautica Nazionale Repubblicana.\nLa nomina del tenente colonnello Ernesto Botto a comandante supremo dell'Aeronautica Nazionale Repubblicana, di cui era vecchio amico sin dai tempi dell'Accademia, lo convinse ad entrarvi. Durante il mese di ottobre si spost\u00f2, a bordo di un aereo da collegamento Saiman 202, tra Roma, Padova, Aviano, Firenze, Caselle e Milano per prendere parte agli incontri in cui fu delineata la struttura organizzativa della nuova aeronautica militare. A Vizzotto venne assegnato il compito iniziale di costituire il 2\u00ba Gruppo caccia \"Gigi Tre Osei\" suddiviso su tre squadriglie, per passare poi al comando della 1\u00aa Squadra aerea di Milano.\nIl 5 marzo 1944 la 1\u00aa Squadra Aerea divenne 1\u00aa Zona Aerea Territoriale (Z.A.T.), ed il 1\u00ba aprile fu nominato Ispettore della Caccia con compiti di supervisore. Quando i tedeschi tentano di inquadrare l'A.N.R. nella Luftwaffe come Legione ebbe un duro scontro con il generale Wolfram von Richthofen e si dimise dall'incarico. Nell'ottobre 1944 assunse il comando della 2\u00aa Zona Aerea Territoriale di Padova, incarico che ricopr\u00ec ancora al momento dell'incruenta resa avvenuta il 25 aprile 1945. Il 30 dello stesso mese fu arrestato dai partigiani, in quanto accusato di collaborazionismo, ed imprigionato per 60 giorni. Sottoposto a processo di epurazione fu sospeso dal servizio, e quindi cancellato dal ruolo ufficiali con la perdita del grado. Tutti i provvedimenti presi vennero in seguito cancellati, e il 1\u00ba marzo 1948 viene reinscritto nel ruolo ufficiali dell'Aeronautica Militare Italiana, ma rimase sottoposto a processo di epurazione.\nIl 6 aprile dello stesso anno venne congedato d'autorit\u00e0, il 22 prosciolto dall'accusa di collaborazionismo ma condannato ad un anno di sospensione dall'impiego. Il 4 marzo 1950 il tribunale del riesame commut\u00f2 la condanna a 60 giorni d'arresto in fortezza. Molto amareggiato lasci\u00f2 per sempre il suo mondo, quello dell'aviazione divenendo, dopo le iniziali difficolt\u00e0, rappresentante di prodotti chimici. Purtroppo non accett\u00f2 mai l'allontanamento dall'aviazione, che considerava la sua vita, e il 5 settembre 1956 si tolse la vita, sparandosi con la pistola, su una via di Sesto San Giovanni, lasciando la moglie e le tre figlie Anna, Paola e Clara."}
{"id": "4676895", "revid": "599013", "url": "https://it.wikipedia.org/wiki?curid=4676895", "title": "Frank Bunce", "text": "Biografia.\nPronipote di Robert Rex, primo ministro di Niue (a sua volta discendente dall'esploratore George Rex, ritenuto a lungo, ancorch\u00e9 erroneamente, figlio di una mai accertata relazione del re Giorgio III con Hannah Lightfoot), Bunce inizi\u00f2 la sua carriera provinciale nella selezione minore di Auckland nel 1984, squadra in cui rimase fino al 1991.\nIn tale anno esord\u00ec a livello internazionale per , nella contro il ; nel 1992 fu cooptato dalla Nuova Zelanda e debutt\u00f2 negli \"All Blacks\" a trent'anni contro una selezione internazionale allestita per celebrare il centenario della New Zealand Rugby Union.\nPrese parte alla con la , giungendo secondo dopo la finale persa contro i padroni di casa del , e divenuto professionista entr\u00f2 nella \"franchise\" di Super 12 dei Chiefs; nel 1998 si trasfer\u00ec in Francia al Castres, e a causa di un impegno con tale squadra non pot\u00e9 presentarsi in tempo a un allenamento in patria con gli \"All Blacks\", dai quali fu scartato; la sua ultima partita internazionale fu quindi quella disputata a fine 1997 contro l' a Twickenham.\nTermin\u00f2 la sua carriera in Inghilterra al Bristol a 37 anni, come rimpiazzo trimestrale dei giocatori internazionali impegnati nella concomitante Coppa del Mondo.\nDivenuto allenatore, ebbe il suo primo incarico tecnico in Italia alla neonata formazione della Leonessa, formazione di Super 10; dopo un triennio nella squadra bresciana torn\u00f2 in patria come allenatore della difesa di Auckland.\nNel 2005 fu assistente tecnico sulla panchina di .\nBunce \u00e8 autore di due libri: il primo, \"Frank Confessions\", un'autobiografia (1998) e il secondo, scritto in collaborazione con Tony Williams, \"Rugby Skills, Tactics and Rules\" (2008), manuale tecnico della disciplina."}
{"id": "4676896", "revid": "536159", "url": "https://it.wikipedia.org/wiki?curid=4676896", "title": "PLL Scat Aircompany", "text": ""}
{"id": "4676905", "revid": "125432636", "url": "https://it.wikipedia.org/wiki?curid=4676905", "title": "Castello di Hougoumont", "text": "Il castello di Houguoumont (detto anche fattoria di Houguoumont, casaforte di Houguoumont, forte di Houguoumont o semplicemente Houguoumont, anticamente detta \"Goumont\"), \u00e8 una grande fattoria fortificata situata sul fondo di un avvallamento presso la strada per Nivelles nel Braine-l'Alleud, non lontano da Waterloo, in Belgio. La vallata circostante \u00e8 dove gli inglesi e altre forze alleate si scontrarono con l'esercito francese di Napoleone nella battaglia di Waterloo il 18 giugno 1815.\nIl nome di \"Hougoumont\" \u00e8 derivato dall'espressione francese \"Gomme Mont\" che significa letteralmente \"collina della gomma\" dal momento che la fattoria fortificata venne costruita su una piccola collina circondata da pini dai quali era raccolta della resina per produrre gomma.\nStoria.\nPrima di Waterloo.\nLa fattoria di Hougoumont venne costruita a met\u00e0 del XIV secolo dai Cavalieri di Malta come commenda e cos\u00ec sopravvisse nel corso dei secoli, venendo affidata alla famiglia Oultremont che ne fu proprietaria anche durante lo scontro di Waterloo.\nGiugno 1815.\nNapoleone aveva pianificato di costringere il duca di Wellington alla resa attaccando la sua riserva sul fianco destro in difesa a Hougoumont e poi di attaccare il grosso dell'esercito inglese a La Haye Sainte.\nPrima dell'inizio della battaglia, Hougoumont ed i suoi terreni, collocati sul lato destro degli alleati, vennero presidiati e fortificati dal 1\u00ba battaglione del 2\u00ba reggimento Nassau con forze distaccate degli \"J\u00e4ger\" della 1\u00aa brigata von Kielmansegge (Hannover). La compagnia leggera del 2\u00ba battaglione, le Coldstream Guards, al comando del tenente colonnello Henry Wyndham, si trovava anch'essa presso la fattoria ed il castello padronale, mentre la compagnia leggera del 2\u00ba battaglione, il Third Guards, al comando del tenente colonnello Charles Dashwood si trovava nel giardino e nei terreni circostanti. Due compagnie leggere del 2\u00ba e del 3\u00ba battaglione del First Guards erano sotto il comando del tenente colonnello Lord Saltoun. Il tenente colonnello James Macdonell, delle Coldstream Guards, aveva ottenuto il comando generale di Hougoumont. (Le unit\u00e0 della guardia erano tutte parte della 2\u00aa brigata del generale John Byng.)\nWellington ricord\u00f2 nei suoi dispacci \"erano quasi le dieci quando [Napoleone] incominci\u00f2 un furioso attacco al nostro avamposto di Hougoumont\" Altre fonti fanno incominciare questo attacco attorno alle 11:30. Lo storico Andrew Roberts annota a tal proposito che \"appare un fatto curioso che l'inizio della battaglia id Waterloo ancora oggi non sia assolutamente certo.\"\nL'attacco iniziale della 1\u00aa brigata della 6\u00aa divisione del maresciallo di campo Bauduin si disloc\u00f2 nei boschi attorno alla tenuta, ma venne respinta dal pesante fuoco dell'artiglieria britannica che cost\u00f2 la vita allo stesso Bauduin. Victor Hugo, nella seconda parte de I miserabili, dedica un capitolo a Hougomont e, per descrivere la ferocia della disputa, sostiene che sullo stipite dell'accesso dove Bauduin fu ucciso si videro per lungo tempo impronte di mani insanguinate. L'artiglieria inglese rimase quindi presa in un duello con l'artiglieria francese e questo permise un secondo attacco dei napoleonici della 2\u00aa brigata della 6\u00aa divisione guidata dal maresciallo barone Soye. Il gruppo riusc\u00ec a creare una piccola breccia nel muro meridionale della fortificazione ma non riusc\u00ec ad usufruirne. Un attacco sul lato nord da parte di elementi della 1\u00aa brigata della 6\u00aa divisione ebbe pi\u00f9 successo. L'attacco fu una delle pi\u00f9 famose schermaglie della Battaglia di Waterloo ove emerse significativo l'episodio col quale il sottotenente Legros, con un'ascia, tent\u00f2 di sfondare il portale a nord del castello, sotto il fuoco degli inglesi difensori. Fu cos\u00ec che una volta entrati, i francesi trovarono pochi uomini come il caporale James Graham con i fucili puntati sull'ingresso pronti a far fuoco e si salv\u00f2 del 1\u00ba fanteria leggera solo un giovane tamburino su 30 uomini che stavano tentando quest'azione. L'attacco francese alla casaforte venne definitivamente stroncato dall'arrivo del 2\u00b0 Coldstream Guards e del 2/3\u00b0 Foot Guards. I combattimenti attorno ad Hougoumont continuarono per tutto il pomeriggio con altri attacchi di fanteria e cavalleria coordinati.\nGli inglesi dunque trionfarono nella difesa del fortilizio al punto che nel pomeriggio, Napoleone in persona diede ordine ai suoi uomini di bombardare la casa padronale cos\u00ec da bruciarla completamente, portando cos\u00ec alla distruzione di quasi tutto il complesso ad eccezione della cappella.\nIl significato storico dello scontro a Hougoumont.\nLo scontro a Hougoumont \u00e8 visto oggi dagli storici come un attacco diversivo dei francesi agli inglesi per costringere Wellington a smuovere le sue riserve sul fianco destro per proteggere le sue vie di comunicazione, ma questo si rivel\u00f2 in realt\u00e0 uno scontro di tutta una giornata, con l'effetto opposto. Di questo \u00e8 prova il fatto che sia Napoleone che Wellington vedessero in Hougoumont una parte vitale della battaglia. Napoleone stesso dichiarer\u00e0 in seguito che \"il successo della battaglia ruotava tutto attorno ai cancelli di Hougoumont\".\nHougoumont era parte del campo di battaglia che Napoleone poteva vedere chiaramente dalla sua posizione e continu\u00f2 a dirigervi personalmente le truppe per tutto il pomeriggio (33 battaglioni in tutto, per un totale di 14.000 uomini). Le forze francesi comprese nell'attacco di Hougoumont comprendevano:\nHougoumont oggi.\nHougoumont, dopo la battaglia, continu\u00f2 ad essere una fattoria sino alla fine del XX secolo. Nel 2003 venne raggiunto un accordo tra il conte Guibert d'Oultremont, proprietario del complesso, e l'autorit\u00e0 regionale col quale la propriet\u00e0 divenne parte dell\"'Intercommunale (1815)\". Dal giugno del 2006, la fattoria appariva in stato di degrado ed inizi\u00f2 pertanto una complessa opera di restauro sostenuta, tra gli altri, dal Duca di Wellington, da Carlo Napoleone Bonaparte discendente di Napoleone, dall'attuale discendente del maresciallo Gebhard Leberecht von Bl\u00fccher, dallo scrittore Bernard Cornwell e dallo storico Richard Holmes."}
{"id": "4676907", "revid": "122278082", "url": "https://it.wikipedia.org/wiki?curid=4676907", "title": "Incidente di Sayama", "text": "L' \u00e8 stato un caso di omicidio avvenuto il 1\u00ba maggio 1963, che prende il nome dalla citt\u00e0 di Sayama nella Prefettura di Saitama in Giappone. Un uomo di 24 anni venne giudicato colpevole del crimine e venne condannato a 31 anni di carcere, evidenziando la discriminazione da parte dei giapponesi della minoranza burakumin.\nL'omicidio.\nIl giorno del suo sedicesimo compleanno scomparve mentre tornava a casa da scuola. Alla sera venne recapitata a casa sua una richiesta di riscatto: per la liberazione della ragazza venivano chiesti 200.000 \u00a5 (circa 4.000 \u20ac del 2021) che avrebbero dovuto essere portati alla mezzanotte del 2 maggio in un luogo vicino. Sua sorella maggiore port\u00f2 la somma in banconote false presso il luogo designato, che era stato circondato dalla polizia. Arriv\u00f2 un uomo che scambi\u00f2 con la ragazza alcune parole, ma essendosi insospettito si allontan\u00f2 subito, sfuggendo alla polizia.\nLa mattina del 4 maggio venne ritrovato il cadavere della vittima nei pressi di una fattoria. La polizia stabil\u00ec che la ragazza era stata violentata prima di essere uccisa. Il 6 maggio, il giorno prima del suo matrimonio, un uomo che abitava nello stesso quartiere dove si erano svolti gli avvenimenti si suicid\u00f2. Aveva lo stesso tipo di sangue che risultava dalle analisi dei residui biologici ritrovati sulla vittima, ma, dal momento che soffriva di disfunzione erettile, al tempo la polizia giunse alla conclusione che non poteva essere lo stupratore. La polizia, messa sotto pressione dalla stampa anche per un caso analogo avvenuto alcuni mesi prima, concentr\u00f2 le indagini sugli appartenenti all'etnia burakumin, basandosi sul fatto che alcune tracce lasciate dall'assassino riconducevano ad allevamenti di suini, nei quali generalmente lavoravano i burakumin.\nL'arresto ed il processo.\nIl 23 maggio la polizia arrest\u00f2 il ventunenne per l'omicidio. Inizialmente l'uomo neg\u00f2 ogni addebito ma, il 20 giugno, confess\u00f2 di avere rapito, violentato ed ucciso la ragazza, nonch\u00e9 un'altra serie di rapimenti.\nIn seguito Ishikawa ed i suoi sostenitori affermarono che la polizia aveva costretto l'imputato a rendere una falsa confessione con minacce e con l'isolamento di un mese. Inoltre, dal momento che Ishikawa era analfabeta, non venne informato del suo diritto di avere un avvocato e addirittura la \"confessione\" che poi fu costretto a firmare venne scritta per lui.\nCome risultato, Kazuo Ishikawa venne riconosciuto colpevole del delitto e condannato a morte, pena in seguito commutata in ergastolo. Nel 1994 i difensori di Ishikawa ottennero la libert\u00e0 vigilata e da quel momento l'uomo intraprese una serie di iniziative per cancellare l'etichetta di assassino dalla sua fedina penale. In sua difesa scesero anche numerosi gruppi per la tutela dei diritti umani, che sostenevano che il giudice avesse decretato la colpevolezza di Ishikawa solo per il fatto che egli era un burakumin.\nLa sorella maggiore di Yoshie Nakata non si riprese pi\u00f9 dai terribili avvenimenti e si suicid\u00f2 poco dopo."}
{"id": "4676909", "revid": "287204", "url": "https://it.wikipedia.org/wiki?curid=4676909", "title": "500 lire &quot;Cristoforo Colombo&quot; - II emissione", "text": "La moneta da 500 lire \"Cristoforo Colombo\" - II emissione \u00e8 stata coniata nel 1990, all'interno del pi\u00f9 ampio programma numismatico costituito da quattro emissioni teso a commemorare il V centenario della scoperta dell'America. \u00c8 in argento e ha un valore nominale da 500 lire. \nLa moneta, che rappresenta la seconda emissione del programma, ha per tema gli strumenti di navigazione impiegati da Cristoforo Colombo per il suo viaggio. \nDati tecnici.\nAl dritto, all'interno di una composizione figurativa comprendente un astrolabio, una rosa dei venti ed i profili stilizzati delle Americhe, \u00e8 ritratto un profilo di Cristoforo Colombo a sinistra. La firma dell'autrice Maria Carmela Colaneri \u00e8 riportata in basso a sinistra lungo il bordo della composizione; in giro \u00e8 scritto \"REPVBBLICA ITALIANA\".\nAl rovescio al centro si trova una composizione raffigurante un astrolabio ed una caravella all'interno di un cerchio; l'indicazione del valore \u00e8 a sinistra, mentre in basso si trova fra il segno di zecca R e a destra sta la data. In giro \u00e8 riportata la legenda \"V CENTENARIO DELLA SCOPERTA DELL'AMERICA\".\nNel contorno: \"REPVBBLICA ITALIANA\" in rilievo\nIl diametro \u00e8 di 29 mm, il peso di 11 g e il titolo \u00e8 di 835/1000\nLa tiratura complessiva \u00e8 di 100.000 esemplari, ed \u00e8 presentata nella duplice versione fior di conio e fondo specchio, rispettivamente in 75.500 e 25.000 esemplari."}
{"id": "4676912", "revid": "6923", "url": "https://it.wikipedia.org/wiki?curid=4676912", "title": "Ligier JS43", "text": "La Ligier JS43 \u00e8 la monoposto con cui la Ligier partecip\u00f2 al campionato mondiale di Formula 1 1996; fu l'ultima vettura schierata dal team francese.\nPiloti.\nCome prima guida fu confermato Olivier Panis, gi\u00e0 da due anni al volante della squadra francese, cui fu affiancato Pedro Paulo Diniz, che si trasfer\u00ec dalla Forti portando in dote il proprio munifico portafoglio di sponsorizzazioni, tra le quali Parmalat, che aveva concesso il proprio marchio in licenza alle aziende del padre. Terzo pilota era l'inglese Kelvin Burt.\nDati tecnici.\nLa JS43 fu progettata da Frank Dernie in collaborazione con Andr\u00e9 de Cortanze: essenzialmente si trattava di un'evoluzione della vettura dell'anno precedente di cui riprendeva lo schema delle pance e del musetto, mentre ai lati dell'abitacolo vennero realizzate le nuove protezioni previste dal regolamento; la motorizzazione era ancora marcata Mugen. Il progetto avanz\u00f2 con difficolt\u00e0 a causa delle crescenti difficolt\u00e0 economiche della squadra: i due comproprietari della scuderia Tony Dowe e Tom Walkinshaw avevano infatti lasciato a seguito di contrasti con il \"patron\" Guy Ligier. Per il secondo anno consecutivo il team fu equipaggiato da un motore Mugen-Honda MF-301H, questa volta versione MF-301HA.\nLo sponsor principale Gitanes venne sostituito da un altro marchio di sigarette francesi, la Gauloises: la vettura mantenne quindi la livrea dell'anno prima, di base blu, ravvivata per\u00f2 dal bianco e giallo del nuovo sponsor Parmalat portato in dote dal secondo pilota Pedro Diniz.\nLa Stagione.\nLa vettura si rivel\u00f2 valida, ma inaffidabile: nelle occasioni in cui riusc\u00ec ad arrivare al traguardo, si piazz\u00f2 quasi sempre nella parte bassa o ai limiti della zona punti, subendo in totale 17 ritiri (10 per Diniz e 7 per Panis) e manifestando gravi problemi all'impianto frenante.\nIl team francese non riusc\u00ec pertanto a ripetere le doti di regolarit\u00e0 del 1995, tuttavia nel GP di Monaco, caratterizzato da un gran numero di ritiri, Olivier Panis colse un'incredibile vittoria, la prima per la Ligier dal Gran Premio del Canada 1981; il pilota di Lione giunse inoltre 6\u00b0 in Brasile e 5\u00b0 in Ungheria, terminando cos\u00ec il mondiale piloti in nona posizione, con tredici punti conquistati, mentre Diniz si classific\u00f2 quindicesimo con due punti, frutto dei 6\u00b0 posti in Spagna e in Italia.\nI 15 punti complessivamente racimolati garantirono alla Ligier il sesto posto nel campionato costruttori.\nAl termine della stagione 1996 la Ligier si ritir\u00f2 dalla Formula 1 cedendo le sue quote e le sue strutture ad Alain Prost, che ridenomin\u00f2 il team Prost Grand Prix.\nRisultati completi in Formula 1.\n(*) Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno il 90% della distanza totale."}
{"id": "4676914", "revid": "767487", "url": "https://it.wikipedia.org/wiki?curid=4676914", "title": "RoboCop (film 2014)", "text": "RoboCop \u00e8 un film del 2014 diretto da Jos\u00e9 Padilha.\n\u00c8 un film di fantascienza, reboot dell'omonimo film del 1987. Tra gli interpreti principali figurano Joel Kinnaman, Gary Oldman, Michael Keaton, Samuel L. Jackson e Abbie Cornish.\nTrama.\nNell'anno 2028 la multinazionale \"OmniCorp\" \u00e8 leader nel settore della tecnologia robotica, e grazie ai loro robot di pattuglia come \"ED-209\" e i poliziotti androidi \"EM-208\" ha permesso agli Stati Uniti d'America di vincere numerose guerre in cui sono stati coinvolti; non pu\u00f2 tuttavia vendere i propri prodotti nel mercato civile, sia a causa dell'opinione pubblica, contraria all'uso di robot come forza di polizia, sia per il \"Dreyfus Act\" che lo proibisce esplicitamente. Per poterlo aggirare, il leader della OmniCorp Raymond Sellars chiede al suo team per il marketing, e in collaborazione con lo scienziato Dennett Norton, di progettare un nuovo prodotto, combinando uomo e macchina, da usare come tutore della legge, sperando cos\u00ec di convincere il pubblico della bont\u00e0 dell'idea, puntando sul fatto che all'interno della macchina c'\u00e8 comunque un uomo.\nNel frattempo Alex Murphy, un onesto agente di polizia, marito e padre devoto, \u00e8 impegnato nel debellare la crescente criminalit\u00e0 di Detroit. Purtroppo Murphy rimane gravemente ferito e tenuto a stento in vita in seguito a un'autobomba a opera di un gruppo di poliziotti corrotti sul libro paga del gangster e trafficante di droga Antoine Vallon. Il dottor Norton sceglie Murphy come ideale candidato per il programma \"RoboCop\", dopo aver avuto il consenso da parte della moglie del poliziotto, Clara Murphy. Tutto il corpo di Murphy, eccetto la testa, gran parte della spina dorsale, la mano destra, il cuore e i polmoni, vengono sostituiti da protesi cibernetiche e gli viene innestato nel cervello un software per l'identificazione istantanea di fuorilegge, direttamente collegato ai computer della polizia. Inizialmente Murphy rifiuta questo suo nuovo stato di esistenza, ma Norton lo incoraggia a essere forte per sua moglie e suo figlio.\nL'esperto nelle armi pesanti Rick Mattox \u00e8 inizialmente scettico e irriverente nei confronti di RoboCop, affermando ai colleghi di essere convinto che egli sia efficiente quanto un EM-208 qualsiasi. Al fine di migliorare le potenzialit\u00e0 di Murphy, Norton gli manomette l'impianto cerebrale, facendogli credere che le sue tecniche di pacificazione e di combattimento siano decisioni spontanee, quando in realt\u00e0 si tratta di programmi predefiniti, che il suo cervello si limita a eseguire. Mentre si prepara per una conferenza stampa, a Murphy vengono scaricati nel cervello gli aggiornamenti del database della polizia, ma l'agente viene colto da un tumultuoso flashback circa l'attentato alla sua vita che lo ha ridotto a un cyborg. Messo di fretta dai colleghi di Sellars, il Dr. Norton modifica il cervello di Murphy diminuendogli i livelli di dopamina pur di interrompere lo shock emotivo in corso. Sotto controllo e senza mostrare emozioni, RoboCop si esibisce al pubblico ignorando sua moglie e suo figlio che lo attendevano. Durante la conferenza RoboCop d\u00e0 dimostrazione delle sue capacit\u00e0 scovando un criminale che si nascondeva nella folla. Nel giro di poco tempo RoboCop diventa una celebrit\u00e0 locale e i suoi sforzi fanno calare il livello di criminalit\u00e0 a Detroit.\nLa moglie Clara, alla quale la OmniCorp ha sempre impedito di visitare Murphy, riesce a confrontare il marito parandosi sulla sua strada, e cerca di farlo tornare in s\u00e9 raccontandogli dei traumi psicologici che affliggono il loro figlio dalla notte dell'incidente. RoboCop prosegue sulla sua strada, ma l'inconscia personalit\u00e0 di Murphy prevale sulla programmazione, cos\u00ec si mette a investigare sul proprio assassinio, giungendo sulle tracce del criminale Antoine Vallon. Assetato di vendetta, RoboCop raggiunge la fabbrica di droga di Vallon e uccide brutalmente lui e i suoi uomini al termine di una sparatoria. Seguendo indizi ulteriori, RoboCop risale anche ai poliziotti corrotti che hanno piazzato l'autobomba e scopre che Karen Dean, il Capo della polizia di Detroit, \u00e8 alleata del criminale. Prima che RoboCop riesca ad arrestarli, Mattox gli disattiva le funzioni motorie e cerebrali con un comando a distanza. Sellars decide di girare la vicenda a suo vantaggio, riportando alla stampa che RoboCop ha arrestato dei colleghi, sollevando dubbi sulla polizia a favore dei suoi droidi che, diversamente dai poliziotti umani, sono incorruttibili. Dopo un voto a maggioranza del Senato, il Dreyfus Act viene abrogato.\nSellars, non avendo pi\u00f9 bisogno di Murphy e impaurito dal fatto che sia capace di resistere alla programmazione, ordina a Mattox di eliminarlo durante la sua riparazione e inganna Clara dicendole che il marito ha perso la vita. Fingendo di allearsi con Sellars, il dottor Norton riesce a infiltrarsi nei laboratori OmniCorp in tempo prima dell'arrivo di Mattox, e spiega a RoboCop tutta la faccenda. Sentendosi tradito da Sellars, Murphy decide di andare a ucciderlo. RoboCop giunge al quartier generale della OmniCorp, facendosi strada affrontando numerose unit\u00e0 ED-209. Rimasto danneggiato dallo scontro con i droidi, Murphy sta per essere distrutto da Mattox, in possesso di un dispositivo che impedisce a RoboCop di attaccarlo, ma viene colpito alle spalle da Jack Lewis, ex-collega di Murphy, giunto ad aiutarlo con un gruppo di poliziotti onesti. RoboCop raggiunge il tetto dell'edificio, dove Sellars intende scappare in elicottero e tiene in ostaggio Clara e suo figlio David. Dotato di un dispositivo anti-arresto come Mattox, Sellars minaccia di sparare in testa a Murphy e di uccidere la sua famiglia. Murphy riesce ad aggirare con grande sforzo il dispositivo di protezione di Sellars, e un istante prima che venga colpito alla testa riesce a ucciderlo, per poi collassare a terra sotto gli occhi disperati di Clara e David.\nNel finale del film la compagnia madre dell'OmniCorp, la OCP, prende possesso di RoboCop e del settore in seguito alla conferma del presidente degli Stati Uniti sul Dreyfus Act dopo la testimonianza di Norton, il quale ha rivelato tutti gli affari criminosi compiuti da Sellars e dai suoi colleghi. Murphy viene rianimato e riparato nel laboratorio di Norton, per poi accogliere Clara e David quando vengono a fargli visita.\nProduzione.\nSviluppo.\nVerso la fine del 2005 la Screen Gems annunci\u00f2 l'intenzione di realizzare un remake di \"RoboCop\", ma dopo nemmeno un anno il progetto non si concretizz\u00f2. Nel marzo 2008 la MGM, attraverso un comunicato stampa, annuncia il progetto di realizzare un reboot del franchise. Successivamente viene presentato un teaser poster che riportava l'intenzione di distribuire il film del 2010.\nNel luglio 2008 Darren Aronofsky e David Self furono originariamente assunti, rispettivamente, per dirigere e scrivere il film. La data di uscita fu posticipata al 2011. Nel gennaio del 2010 il progetto entr\u00f2 in fase di stallo a causa di problemi finanziari della MGM e di varie divergenze creative con il regista, incentrate principalmente sulla possibilit\u00e0 di girare il film in 3-D, tecnica poco incline ad Aronofsky. Nel luglio 2010 Darren Aronofsky abbandona ufficialmente il progetto.\nNel marzo 2011 viene annunciato che il regista brasiliano Jos\u00e9 Padilha \u00e8 stato assunto per dirigere il reboot, al posto di Aronofsky, grazie al successo commerciale dei suoi film \"Tropa de Elite - Gli squadroni della morte\" e \"Tropa de Elite 2 - Il nemico \u00e8 un altro\". Sempre a marzo 2011 Josh Zetumer viene ingaggiato per scrivere lo script del film.\nPre-produzione.\nNell'aprile 2011 la MGM puntava ad affidare il ruolo di Alex Murphy, alias RoboCop, ad attori gi\u00e0 affermati come Tom Cruise, Keanu Reeves e Johnny Depp. Nel giugno 2011, durante il Licensing International Expo di Las Vegas, viene diffuso del materiale promozionale per presentare il riavvio del franchise, previsto per il 2013. In seguito viene assunto lo sceneggiatore Nick Schenk per riscrivere da capo lo script.\nPer il ruolo del protagonista furono presi in considerazione vari attori; come Michael Fassbender (prima scelta di Padilha), Chris Pine, Matthias Schoenaerts e Russell Crowe. Infine il ruolo principale fu assegnato all'attore svedese Joel Kinnaman, reso celebre dalla serie televisiva \"The Killing\". Nel marzo 2012 fu annunciata la data d'uscita del film, il 9 agosto 2013.\nIntanto continua il casting, Hugh Laurie viene ingaggiato per il ruolo del cattivo, l'amministratore delegato della Omni Corp, ma successivamente abbandona il progetto. Clive Owen fu considerato per sostituire Laurie, ma la parte fu assegnata a Michael Keaton. Al cast si aggiungono Gary Oldman, Samuel L. Jackson e Abbie Cornish. Tra le curiosit\u00e0 legate al cast vi \u00e8 la presenza di Douglas Urbanski nel ruolo del sindaco di Detroit, Urbanski non \u00e8 un attore professionista ma noto produttore e socio d'affari di Gary Oldman.\nRiprese.\nDopo una lunga e travagliata pre-produzione, le riprese del film iniziano ufficialmente il 15 settembre 2012 a Toronto, e in altre localit\u00e0 dell'Ontario.\nPromozione.\nIl primo trailer ufficiale del film viene distribuito online il 5 settembre 2013. Alcune scene e i trailer erano gi\u00e0 stati mostrati in anteprima al San Diego Comic-Con International il 19 luglio 2013. Il teaser trailer italiano \u00e8 stato invece diffuso online il 10 ottobre 2013.\nDistribuzione.\nLa pellicola \u00e8 stata distribuita nelle sale cinematografiche italiane a partire dal 6 febbraio 2014, mentre nei cinema statunitensi e britannici a partire dal 7 febbraio 2014. Inizialmente la distribuzione era prevista per il 9 agosto 2013.\nCuriosit\u00e0.\nAlcuni personaggi - come confermato dal regista - sono ispirati o meglio omaggiano, tanto nei nomi scelti quanto nelle idee espresse, alcune persone reali, specialmente vari filosofi importanti nel dibattito contemporaneo in filosofia della mente e nell'intelligenza artificiale.\nIl personaggio del Dr. Dennett Norton, ad esempio, \u00e8 chiaramente ispirato al filosofo americano riduzionista Daniel Dennett, difensore dell'intelligenza artificiale, il quale ritiene inesistente qualunque forma di coscienza che vada al di l\u00e0 dell'elaborazione dell'informazione attuata dal cervello o da altri sistemi fisici computazionali. Per Dennett, dunque - e lo stesso vale per la sua controparte nel film - cos\u00ec come un cervello organico, anche un sistema inorganico come un computer digitale potrebbe, in teoria, essere conscio, purch\u00e9 elabori l'informazione in modo adeguato.\nIl senatore Hubert Dreyfuss - personaggio scettico dei potenziali dell'intelligenza artificiale - \u00e8 invece ispirato al filosofo Hubert Dreyfus, il quale scrisse vari saggi, tra cui \"Che cosa non possono fare i computer\", in cui oppose obiezioni radicali all'intelligenza artificiale interrogandosi criticamente sui suoi limiti.\nRaymond Sellars, il magnate della OmniCorp e principale antagonista del film, \u00e8 invece ispirato, almeno nel nome, al filosofo Wilfrid Sellars, anche se il collegamento tra il personaggio del film e il pensiero filosofico di Sellars non \u00e8 stato ancora esplicitato e non \u00e8 chiaramente comprensibile."}
{"id": "4676916", "revid": "729019", "url": "https://it.wikipedia.org/wiki?curid=4676916", "title": "Loire Aviation", "text": "La Loire Aviation fu un'azienda aeronautica francese, divisione dei cantieri Ateliers et Chantiers de la Loire, fondata nel 1925 con sede a Saint-Nazaire, nella Loira Atlantica. Mantenne la propria identit\u00e0 aziendale, nonostante la fusione nel 1934 con la Nieuport-Astra, per poi venire assorbita da consorzio Soci\u00e9t\u00e9 nationale des constructions a\u00e9ronautiques de l'ouest (SNCAO) nel 1936.\nStoria.\nNel 1925 gli Ateliers et Chantiers de la Loire decisero di diversificare la propria produzione affacciandosi al mercato delle costruzioni aeronautiche, unendo la propria conoscenza nella lavorazione dei metalli e nella cantieristica per avviare la produzione di idrovolanti per il servizio di posta aerea nazionale. A questo scopo, dopo aver attrezzato uno stabilimento a Saint-Nazaire, sottoscrisse un accordo con la Etablissements Gourdou-Leseurre per la produzione di velivoli su licenza e, sotto la direzione di Mignot, riusc\u00ec ad ottenere una commissione per la produzione di 257 Gourdou-Leseurre LGL-32 destinati ad equipaggiare i reparti da caccia dell'A\u00e9ronautique navale, componente aerea della Marine nationale (la marina militare francese). Durante questo periodo i modelli progettati dall'ufficio tecnico della Gourdou-Leseurre ma costruiti a Saint-Nazaire vennero identificati come Loire-Gourdou-Leseurre.\nLa collaborazione con la Gourdou-Leseurre si protrasse fino al 1928 prima di interrompersi e , nel 1930, gli Ateliers et Chantiers de la Loire ribattezzarono la propria divisione aeronautica Loire Aviation. Disponendo oramai di un proprio ufficio tecnico affidato agli ingegneri Asselot, Jarrion, Guegand e Yves Jan Kerguistel, la Loire Aviation intraprese lo sviluppo di nuovi modelli di propria progettazione, il primo dei quali fu un monomotore destinato al mercato coloniale equipaggiato con un motore Salmson da 250 CV, il Loire 10, due dei quali richiesti per partecipare al \"Programme des Avions Coloniaux\" (programma di aviazione coloniale) del 1930 rimotorizzandoli con un pi\u00f9 potente motore Lorraine da 300 CV, modello ridesignato Loire 11. La capacit\u00e0 produttive dell'azienda consentirono alla Loire Aviation di costruire, alla fine di giugno 1935, 232 velivoli di propria concezione, 70 Potez 25 A2, 19 Bloch MB 200 e 40 Dewoitine D.501.\nNel 1933, gli Ateliers et Chantiers de la Loire decisero di avviare un'associazione con la Soci\u00e9t\u00e9 Nieuport-Astra, mantenendo tuttavia ognuna una propria identit\u00e0 aziendale ed un proprio ufficio di progettazione. Questo caus\u00f2 in seguito dei problemi di gestione delle risorse in quanto ad una specifica emessa dall'Arm\u00e9e de l'air per un caccia monoplano, entrambe proposero un nuovo modello, i Loire 250 e Loire-Nieuport LN 161, trovandosi in concorrenza, concorso dove risult\u00f2 vincitore il Morane-Saulnier MS.405.\nEntrambe le societ\u00e0 decisero al fine di fondersi il 1\u00ba luglio 1935 creando la nuova realt\u00e0 aziendale Soci\u00e9t\u00e9 Anonyme Loire-Nieuport (SALN). La societ\u00e0 continu\u00f2 la produzione con il marchio Loire-Nieuport in entrambi i due stabilimenti, a Saint-Nazaire e Issy-les-Moulineaux, mantenendo anche i campi di volo per i test, a La Baule-Escoublac e Villacoublay, mentre la sede era collocata al 4 rue de T\u00e9h\u00e9ran a Paris affidata al direttore generale Henri de l'Escaille.\nCome conseguenza della nazionalizzazione che dall'11 agosto 1936 coinvolse gradualmente tutte le aziende aeronautiche francesi ad indirizzo bellico, effettiva dal 15 luglio 1937, il 16 novembre 1936 la Loire-Nieuport entr\u00f2 a far parte del consorzio che, con gli stabilimenti Breguet di Bouguenais, divenne la Soci\u00e9t\u00e9 nationale de constructions a\u00e9ronautique de l'ouest (SNCAO)."}
{"id": "4676918", "revid": "71433", "url": "https://it.wikipedia.org/wiki?curid=4676918", "title": "Robocop (franchise)", "text": ""}
{"id": "4676919", "revid": "71433", "url": "https://it.wikipedia.org/wiki?curid=4676919", "title": "Robocop 2", "text": ""}
{"id": "4676920", "revid": "71433", "url": "https://it.wikipedia.org/wiki?curid=4676920", "title": "Robocop 3", "text": ""}
{"id": "4676922", "revid": "71433", "url": "https://it.wikipedia.org/wiki?curid=4676922", "title": "Robocop (serie televisiva)", "text": ""}
{"id": "4676923", "revid": "1543377", "url": "https://it.wikipedia.org/wiki?curid=4676923", "title": "Geografia del Kirghizistan", "text": "Il Kirghizistan \u00e8 un paese dell'Asia centrale. Confina con il Kazakistan a nord-ovest e a nord, con la Cina ad est e a sud, e con il Tagikistan e l'Uzbekistan a sud e ad ovest. La maggior parte dei confini del Kirghizistan corrono lungo creste montuose. La capitale \u00e8 Bishkek (nota dal 1862 al 1926 come Pishpek e dal 1926 al 1991 come Frunze).\nMorfologia.\nIl Kirghizistan \u00e8, in linea di massima, un paese prevalentemente montuoso. Alla sua estremit\u00e0 orientale, nei pressi della regione autonoma uighur del Sinkiang, in Cina, si innalza il Pik Pobedy, che, con i suoi 7439 m, \u00e8 la cima pi\u00f9 elevata del Kirghizistan. Il monte Khan-Tengri (7010 m) \u00e8 situato lungo il confine con il Kazakistan. Questi monti si ergono nel cuore del sistema del Tien Shan, che prosegue verso est, in Cina. Lungo il confine meridionale vi sono le catene dei monti Kok Shaal-Tau, Alay, Trans-Alay (Zaalay) e Atbashi.\nNel sud-ovest del paese si trovano due grandi cavit\u00e0, la valle del Fergana e un'altra valle nei pressi del monte Khan-Tengri. Quest'ultima \u00e8 cinta dai prolungamenti occidentali delle catene dei Kungey-Alatau e dei Terskey-Alatau e contiene il lago Ysyk-K\u00f6l (Issyk-Kul), le cui acque, limpide e profonde, sono alimentate da picchi ammantati di neve. L'impervio susseguirsi di montagne e bacini che ricopre gran parte del paese, e l'elevato altopiano alpino che ne occupa le regioni centrali e orientali, sono separati dalla valle del Fergana, a ovest, dai monti del Fergana, con andamento da sud-est a nord-ovest, che sfuma nella catena del Chatkal. La catena del Chatkal \u00e8 collegata alla regione dell'Ysyk-K\u00f6l da un'ultima catena racchiudente, quella dei Kyrgyz-Alatau. Le sole altre pianure importanti del paese sono quelle costituite dalle valli dei fiumi Chu e Talas nel nord, dove sorge la capitale, Bishkek, situata nella vallata del Chu. Nelle zone di pianura, che occupano appena un settimo della superficie totale, vive la maggior parte della popolazione.\nIdrografia.\nNevi e ghiacci perenni ricoprono le creste delle catene montuose pi\u00f9 elevate del Kirghizistan. Il fiume Naryn, che attraversa la valle del Fergana, prosegue la sua corsa verso nord-ovest come un affluente del Syr Darya. Il fiume Chu corre parallelo al Kazakistan e segna per un tratto il confine settentrionale con questo paese. Sia il Chu che il Naryn svolgono un ruolo di grande importanza per il paese.\nClima.\nLa grande distanza dagli oceani e il brusco dislivello di altitudine dalle pianure adiacenti influenzano il clima del Kirghizistan. Deserti e pianure circondano il paese a nord, ovest e sud-est, rendendo il contrasto con il clima e il paesaggio del suo interno montuoso ancor pi\u00f9 sorprendente. Le zone meno elevate delle catene montuose che cingono il paese giacciono in una fascia caratterizzata da temperature elevate e ricevono venti caldi e asciutti dai deserti posti al di l\u00e0 di esse. La quantit\u00e0 di precipitazioni che cade sui versanti esposti a ovest e a nord \u00e8 maggiore man mano che aumenta l'altitudine. Nelle valli le estati sono calde e secche, con temperature medie di luglio di 28\u00a0\u00b0C. In gennaio, la temperatura media \u00e8 di -18\u00a0\u00b0C. Le precipitazioni annue variano dai 180\u00a0mm del Tien Shan orientale ai 750\u20131000\u00a0mm dei Kyrgyz-Alatau e dei monti del Fergana. Nelle valli maggiormente popolate, le precipitazioni scendono a 100\u2013500\u00a0mm annui.\nFlora e fauna.\nUna fascia di foreste corre lungo le valli meno elevate e sulle pendici delle catene rivolte a nord. Sono foreste di conifere, tra cui spicca il caratteristico peccio bianco del Tien Shan, che occupano una superficie pari al 3-4 per cento del paese. Nelle foreste vivono orsi bruni, cinghiali, linci, lupi ed ermellini. Le gole boscose e le valli in cui si sviluppa una steppa di montagna offrono dimora all'argali, una pecora di montagna, nonch\u00e9 a capre di montagna, cervi e leopardi delle nevi. Nel deserto, citelli gialli, gerboa, lepri e ricci dalle orecchie lunghe sono le specie pi\u00f9 rappresentative."}
{"id": "4676928", "revid": "287204", "url": "https://it.wikipedia.org/wiki?curid=4676928", "title": "500 lire &quot;Cristoforo Colombo&quot; - III emissione", "text": "La moneta da 500 lire \"Cristoforo Colombo\" - III emissione \u00e8 stata coniata nel 1991, all'interno del pi\u00f9 ampio programma numismatico costituito da quattro emissioni teso a commemorare il V centenario della scoperta dell'America. \u00c8 in argento e ha un valore nominale da 500 lire.\nTale moneta, che rappresenta la terza emissione di tale programma, ha per tema le carte nautiche di Cristoforo Colombo.\nDati tecnici.\nAl dritto \u00e8 raffigurato un busto di Cristoforo Colombo di fronte davanti ad una rosa dei venti. La firma dell'autrice LUCIANA DE SIMONI \u00e8 riportata a sinistra lungo il bordo del ritratto, in basso si trova una stella; in giro \u00e8 scritto \"REPVBBLICA ITALIANA\".\nAl rovescio al centro \u00e8 raffigurata una mappa sotto cui \u00e8 riportato il nome dell'autrice Uliana Pernazza; a sinistra \u00e8 riprodotta una piccola rosa dei venti con i punti cardinali mentre a destra si trovano la data e, subito sotto, il segno di zecca R. l'indicazione del valore \u00e8 in basso; in giro \u00e8 riportata la legenda \"V CENTENARIO DELLA SCOPERTA DELL'AMERICA\".\nNel contorno: \"REPVBBLICA ITALIANA\" in rilievo\nIl diametro \u00e8 di 29 mm, il peso \u00e8 di 11 g e il titolo \u00e8 di 835/1000\nLa tiratura complessiva \u00e8 di 100.000 esemplari, ed \u00e8 presentata nella duplice versione fior di conio e fondo specchio, rispettivamente in 75.500 e 25.000 esemplari."}
{"id": "4676933", "revid": "174925", "url": "https://it.wikipedia.org/wiki?curid=4676933", "title": "Teorema di densit\u00e0 di Lebesgue", "text": "In matematica, il teorema di densit\u00e0 di Lebesgue afferma che per ogni insieme Lebesgue-misurabile formula_1 la densit\u00e0 di formula_1 \u00e8 pari 1 in quasi ogni punto di formula_1, dove la densit\u00e0 in un punto \u00e8 il limite della misura dell'intersezione tra formula_1 e una palla centrata nel punto, diviso per la misura della palla, nel limite in cui quest'ultima ha un raggio che tende a zero. \nSi tratta di un caso particolare del teorema di Lebesgue.\nIl teorema.\nSia formula_5 la misura di Lebesgue su formula_6 e sia formula_1 un insieme Lebesgue-misurabile contenuto in formula_6. La \"densit\u00e0 approssimata\" di formula_1 in una palla formula_10 di raggio formula_11 centrata in formula_12 \u00e8 definita come:\nIl teorema di densit\u00e0 di Lebesgue afferma che per quasi ogni punto formula_14 la \"densit\u00e0\", definita come:\nesiste e vale 1.\nLa densit\u00e0 di ogni formula_1 misurabile pu\u00f2 essere quindi 0 oppure 1 quasi ovunque in formula_6. Se si verifica che formula_18 e formula_19, inoltre, allora \u00e8 certa l'esistenza di punti in formula_6 dove la densit\u00e0 non \u00e8 n\u00e9 0 n\u00e9 1. Ad esempio, se si considera un quadrato in un piano, la densit\u00e0 al suo interno \u00e8 1, sul bordo 1/2 e negli angoli 1/4. L'insieme dei punti nel piano in cui la densit\u00e0 non \u00e8 n\u00e9 0 n\u00e9 1 non \u00e8 vuoto (i bordi del quadrato), ma costituisce un insieme di misura nulla."}
{"id": "4676935", "revid": "110157", "url": "https://it.wikipedia.org/wiki?curid=4676935", "title": "Single senza pace", "text": "Single senza pace \u00e8 il secondo romanzo di India Knight, giornalista e scrittrice britannica.\nStella \u00e8 vicina ai 40 anni, due volte divorziata e con una bambina da crescere vive a Londra ma la sua origine francese la fa essere molto critica riguardo alle abitudini degli inglesi.\nL'interesse principale di Stella sembra essere la ricerca del \"buon sesso\", si concede cos\u00ec con una certa facilit\u00e0 a uomini che sembrano apprezzare il piccolo \"grugnito\" che lei emette nel momento del piacere.\nL'unico uomo fuori dai suoi interessi sembra essere il coinquilino Frank, con il quale forzatamente deve dividere l'appartamento."}
{"id": "4676939", "revid": "287204", "url": "https://it.wikipedia.org/wiki?curid=4676939", "title": "500 lire &quot;Cristoforo Colombo&quot; - IV emissione", "text": "La moneta da 500 lire \"Cristoforo Colombo\" - IV emissione \u00e8 stata coniata nel 1992, all'interno del pi\u00f9 ampio programma numismatico costituito da quattro emissioni teso a commemorare il V centenario della scoperta dell'America. \u00c8 in argento e ha un valore nominale da 500 lire.\nTale moneta, che rappresenta la quarta ed ultima emissione di tale programma, commemora il V centenario della scoperta dell'America, rappresentando, quindi, il culmine dell'intero programma di emissioni.\nDati tecnici.\nAl dritto \u00e8 raffigurato Cristoforo Colombo di fronte con una vela di caravella gonfiata dal vento a sinistra e, sotto, un timone. La firma dell'autore Eugenio Driutti \u00e8 riportata a sinistra lungo il bordo inferiore della vela; a sinistra si trova una stella mentre in giro \u00e8 scritto \"REPVBBLICA ITALIANA\".\nAl rovescio al centro \u00e8 raffigurato lo sbarco nel continente americano; in giro si trova la legenda \"SCOPERTA DELL'AMERICA 1492\"; l'indicazione del valore, cos\u00ec come il segno di zecca R e la data, poste rispettivamente alla sua sinistra ed alla sua destra, si trovano in esergo.\nNel contorno: \"REPVBBLICA ITALIANA\" in rilievo.\nIl diametro \u00e8 di 29 mm, il peso di 11 g e il titolo \u00e8 di 835/1000.\nLa tiratura complessiva \u00e8 di 84.500 esemplari. La moneta \u00e8 presentata nella duplice versione fior di conio e fondo specchio, rispettivamente in 66.500 e 18.000 esemplari."}
{"id": "4676943", "revid": "298055", "url": "https://it.wikipedia.org/wiki?curid=4676943", "title": "Walt Longmire", "text": ""}
{"id": "4676948", "revid": "739714", "url": "https://it.wikipedia.org/wiki?curid=4676948", "title": "Aur\u00e9lien Lugn\u00e9-Po\u00eb", "text": ""}
{"id": "4676950", "revid": "235890", "url": "https://it.wikipedia.org/wiki?curid=4676950", "title": "Teorema della densit\u00e0 di Lebesgue", "text": ""}
{"id": "4676951", "revid": "648716", "url": "https://it.wikipedia.org/wiki?curid=4676951", "title": "500 lire &quot;Olimpiadi di Barcellona&quot;", "text": "La moneta da 500 lire \"Olimpiadi di Barcellona\" \u00e8 stata emessa in argento nel 1992 per commemorare i Giochi olimpici di Barcellona.\nDati tecnici.\nAl dritto \u00e8 raffigurato a destra un volto muliebre laureato di fronte, mentre in basso a sinistra \u00e8 rappresentato l'ovale stilizzato dello stadio, sotto il quale si legge la firma dell'autrice Uliana Pernazza; in giro \u00e8 scritto \"REPVBBLICA ITALIANA\".\nAl rovescio al centro \u00e8 raffigurato il portale dello stadio olimpico di Barcellona; sotto si trova una raffigurazione stilizzata dello stadio medesimo sotto cui corre la legenda \"BARCELLONA\"; pi\u00f9 in basso \u00e8 posto il segno di zecca R. A sinistra si trovano l'indicazione del valore e, sotto di essa, una stella e i cinque cerchi olimpici; la data invece \u00e8 indicata nel campo, a sinistra. In giro \u00e8 riportata la legenda \"XXV OLIMPIADE\".\nNel contorno: ornato con stelle e acronimo \"R. I.\" in rilievo ripetuto tre volte\nIl diametro \u00e8 di 29 mm, il peso \u00e8 di 11 g e il titolo \u00e8 di 835/1000\nLa moneta \u00e8 presentata nella duplice versione fior di conio e fondo specchio, rispettivamente in 48.040 e 12.000 esemplari. La tiratura complessiva \u00e8 di 60.040 esemplari"}
{"id": "4676953", "revid": "287204", "url": "https://it.wikipedia.org/wiki?curid=4676953", "title": "Sebasti\u00e1n Saavedra", "text": "Carriera.\nDopo aver corso, nei primi anni della carriera, in formule minori quali la Formula BMW, la Austria Formula 3 Cup, ATS Formel 3 Cup, nel 2009 e fino al 2012 approda nel campionato della formula Indy Light (ex Indy Pro Series), la serie propedeutica delle sorella maggiore IndyCar Series.\nNel 2009 col team AGR-AFS Racing arriva terzo in classifica generale della Indy Light vincendo due gare, in Texas e a Toronto.\nNel 2011 avviene il suo debutto in IndyCar Series con la Conquest Racing. I risultati non arrivano e concluder\u00e0 il campionato al 25\u00ba posto.\nLe scadenti prestazioni dell'anno precedente lo riportano in nl 2012 in Indy Light, questa volta con un team di prim'ordine, il team Andretti Autosport. Dopo aver corso tutte le gare in programma, vincendone una e piazzandosi a podio ben sei volte, conclude al 4\u00ba posto in classifica.\nLe ottime prestazioni degli anni trascorsi in Indy Light hanno convinto nel 2013 la Dragon Racing a mettergli a disposizione una autovettura per la stagione della IndyCar Series. Corre con una vettura dalla livrea bianca e azzurra col numero 6."}
{"id": "4676955", "revid": "344503", "url": "https://it.wikipedia.org/wiki?curid=4676955", "title": "Robocop (videogioco 1988)", "text": ""}
{"id": "4676957", "revid": "344503", "url": "https://it.wikipedia.org/wiki?curid=4676957", "title": "Robocop 2 (videogioco)", "text": ""}
{"id": "4676958", "revid": "344503", "url": "https://it.wikipedia.org/wiki?curid=4676958", "title": "Robocop 3 (videogioco)", "text": ""}
{"id": "4676959", "revid": "599013", "url": "https://it.wikipedia.org/wiki?curid=4676959", "title": "Ordine del Santissimo Sacramento e di Nostra Signora", "text": "L'Ordine del Santissimo Sacramento e di Nostra Signora \u00e8 un ordine religioso femminile di diritto pontificio.\nStoria.\nL'ordine fu fondato dal padre domenicano Antonio del Santissimo Sacramento Le Quieu: inizi\u00f2 a progettarne la realizzazione tra il 1633 e il 1634, mentre era maestro dei novizi del convento di Avignone, e nel 1635 conobbe a Marsiglia le prime donne desiderose di abbracciare questa nuova forma di vita religiosa.\nInizialmente le donne si riunivano periodicamente per i pii esercizi e le pratiche di devozione; solo in seguito acquistarono una casa per la vita comune ed eressero una cappella, dove il 27 marzo 1659 fu celebrata la prima messa.\nIl 20 marzo 1660 \u00c9tienne de Puget, vescovo di Marsiglia, impose l'abito alle prime tre suore: Anna Maria N\u00e9grel, Caterina Maria Suffin e Luce Maria Goujon; la comunit\u00e0 fu eretta in monastero regolare da papa Innocenzo XII con breve del 6 novembre 1693.\nIl secondo monastero dell'ordine fu quello di Boll\u00e8ne, sorto nel 1726, dal quale provenivano tredici delle trentadue martiri ghigliottinate a Orange nel 1794 e beatificate da papa Pio XI nel 1925. Anche le monache di Marsiglia, con la Rivoluzione, furono disperse e alcune trovarono ospitalit\u00e0 a Roma.\nDopo la Rivoluzione la comunit\u00e0 di Boll\u00e8ne fu ricostituita e si ebbero altre fondazioni ad Avignone, Carpentras, Saint-R\u00e9my-de-Provence, Aix e Bernay; il monastero di Marsiglia risorse nel 1817 grazie alle religiose inviate da altre comunit\u00e0 e nel 1863 si inaugur\u00f2 il primo monastero all'estero, in Inghilterra.\nAlcuni monasteri furono costretti a chiudere dopo le leggi anticongregazioniste francesi del 1901 e del 1904: alcune religiose si trasferirono all'estero, fondando monasteri in Belgio (ad Halle, poi a Spa e a Kettenis) e in Inghilterra (in diocesi di Newport, poi a Liverpool). A opera delle religiose inglesi, nel 1915 sorsero i primi monasteri dell'ordine negli Stati Uniti d'America (Yonkers e Conway).\nAttivit\u00e0 e diffusione.\nLe monache dell'ordine osservano una stretta clausura. Praticano l'adorazione perpetua del Santissimo Sacramento ma, diversamente da quanto accade in altre comunit\u00e0 religiose, non vi \u00e8 l'esposizione ma le suore adorano a turno il Santissimo nel tabernacolo.\nL'abito delle religiose \u00e8 nero, con scapolare, velo e cappa bianchi.\nAlla fine del 2008 l'ordine contava 3 monasteri e 19 religiose."}
{"id": "4676960", "revid": "339392", "url": "https://it.wikipedia.org/wiki?curid=4676960", "title": "Robocop (videogioco 2002)", "text": ""}
{"id": "4676961", "revid": "344503", "url": "https://it.wikipedia.org/wiki?curid=4676961", "title": "Robocop versus The Terminator", "text": ""}
{"id": "4676962", "revid": "1048993", "url": "https://it.wikipedia.org/wiki?curid=4676962", "title": "La lacrima del diavolo (film)", "text": "La lacrima del diavolo \u00e8 un film per la televisione del 2010 diretto da Norma Bailey, adattamento televisivo dell'omonimo romanzo di Jeffery Deaver.\nTrama.\nUn uomo all'interno di una stazione ferroviaria fissa pazientemente l'orologio, fino a quando esso segna le 12:00 in punto. Ed ecco che allora tira fuori da una busta una mitraglietta, uccide diverse persone e lascia cadere sei bossoli dipinti di nero per terra.\nPoco dopo un altro individuo chiama con un cellulare la centrale del sindaco e fa ascoltare una registrazione da cui si capisce che chiama riguardo al massacro avvenuto alla stazione e che si trover\u00e0 una busta dentro un distributore automatico di giornali.\nAlla centrale dell'FBI cercano di muoversi, recuperano la busta e dal contenuto comprendono le richieste da parte dell'uomo che ha effettuato la chiamata. Il becchino uccider\u00e0 di nuovo sempre a mezzogiorno del giorno seguente e di quello ancora dopo, lasciando ancora sei bossoli neri per terra, se non gli consegneranno entro tale ora venti milioni di dollari; tuttavia, sfortunatamente, il centralinista muore subito dopo la chiamata. I poliziotti trovano il cellulare con cui \u00e8 stata effettuata la chiamata, e capiscono di essere in un guaio ancora maggiore.\nSanno che l'unico che potrebbe aiutarli \u00e8 Kincaid, un esperto calligrafo che vive coi figli Robby e Shannon. Robby per\u00f2 ha delle paure a causa di un uomo che irrompe in casa loro, e Kincaid cerca di stargli vicino. Cos\u00ec quando Lukas va a casa sua trovarlo per chiedergli di collaborare, questi, pur rendendosi conto della gravit\u00e0 di quanto sta accadendo, rifiuta di collaborare.\nKincaid sta cercando di ricostruirsi una vita dopo il divorzio dalla moglie, ma quando quest'ultima lo va a trovare e gli riferisce che presto sar\u00e0 convocato per l'affidamento dei figli e sente la notizia al telegiornale che son morti genitori di bambini, comincia a cambiare idea.\nSi reca all'ufficio di polizia e comincia ad esaminare la lettera ritrovata nel distributore. Chi l'aveva analizzata prima di lui \u00e8 convinto che l'assassino sia straniero, negli USA da poco e con un quoziente intellettivo medio; Kincaid \u00e8 invece convinto che sia americano e con quoziente intellettivo alto. Nota anche dei puntini a forma di lacrima sulle i, usati anni prima da un killer che ora si trova all'ergastolo. Lukas chiede a Kincaid quale sar\u00e0 la prossima mossa del killer, ma Kincaid risponde che non si pu\u00f2 prevedere il comportamento dalla calligrafia e Lukas a questo punto si reca in bagno a piangere.\nAnalizzando la lettera, Kincaid scopre che vi sono delle lettere impresse dovute alla sovrapposizione di un altro foglio. Le prime fanno intendere il luogo del primo massacro, le seconde fanno intendere che si tratta di un hotel; cos\u00ec preparano squadre di uomini in tutte le zone dove son presenti appunto degli hotel. Ma il becchino a sorpresa colpisce nel teatro hotel. Intanto Lukas chiede a Kincaid perch\u00e9 ha lasciato la polizia, e lui spiega che aveva collaborato alla cattura di un assassino chiamato \"l'uomo delle barche\", e che questi fugg\u00ec e si rec\u00f2 a casa sua aggredendo suo figlio. Robby non riport\u00f2 danni fisici ma rimase traumatizzato. Lukas rivela che anche lei aveva un figlio, che per\u00f2 mor\u00ec in un incidente aereo.\nLe ricerche vanno avanti e dai bossoli risalgono alle sostanze presenti. Ipotizzano l'esistenza di un forno crematorio e si recano in quello che ritengono pi\u00f9 probabile. Lukas, Kincaid e Cage entrano nell'edificio, ma Lukas aprendo un armadio trova un timer che far\u00e0 esplodere una bomba. Prima di fuggire Kincaid prende un foglio nella speranza di scoprire qualcosa, e una volta fuori l'edificio esplode. Nonostante ci\u00f2 alcuni testimoni fanno una descrizione dell'identikit dell'assassino che mostra una cicatrice sulla fronte.\nIl giorno del 4 luglio le unit\u00e0 si piazzano sparse in giro per la citt\u00e0, ma non si verificano attentati in nessuna parte della citt\u00e0. Da un suggerimento della figlia, Kincaid ipotizza che il killer colpir\u00e0 durante i festeggiamenti coi fuochi d'artificio.\nKincaid nota che la lettera scritta dall'agente Hardy sotto dettatura presenta dei puntini sulle i come quelli della lacrima del diavolo, e che inoltre la grafia dimostra un leggero tremore, segno che ha cercato di modificare la sua naturale grafia; ciononostante i puntini sulle i son rimasti invariati. Kincaid capisce che la vera mente di tutto \u00e8 ancora in vita; e che l'uomo trovato morto col cellulare che aveva fatto la chiamata altro non \u00e8 stato che una vittima che aveva svolto una parte del piano pensando di essere ricompensato. Kincaid telefona a Lukas, le spiega tutto e le dice di recarsi all'ufficio dove si trova la cassaforte che contiene i 20 milioni di dollari.\nHardy si \u00e8 appunto recato l\u00ec, uccidendo le guardie e rubando il denaro. Lukas, arrivata, lo chiama, ma Hardy apre il fuoco e si da alla fuga. Lukas gli spara mentre Hardy si trova in auto e si schianta; esce dall'auto zoppicando e tenendosi stretti i soldi e Lukas fa ancora fuoco. Hardy le dice che il killer sta compiendo la sua ultima missione. \u00c8 un killer perfetto che esegue alla lettera gli ordini.\nKincaid, a casa, viene distratto da dei rumori e pensa si tratti del cane, ma si accorge che il killer si \u00e8 introdotto in casa sua ed \u00e8 costretto ad ucciderlo prima che vada dai suoi figli.\nIl giorno dopo Kincaid si risveglia nella sua casa completamente pulita e senza il corpo del killer. Lukas va a trovarlo, e gli spiega che aveva capito quale sarebbe stata la mossa successiva del killer, cos\u00ec la notte si era recata a casa sua con una squadra di swat ma lui c'aveva gi\u00e0 pensato, e che inoltre aveva chiamato un'impresa di pulizie per ripulire la casa.\nNella scena finale Kincaid chiede a Lukas cosa era successo la prima volta che si erano visti al laboratorio. Lukas ricorda quanto Kincaid aveva detto sulla grafia, che non si pu\u00f2 prevedere ci\u00f2 che far\u00e0 una persona dal solo esame calligrafico, e gli mostra una cartolina che aveva scritto suo figlio poco prima di morire. Un esperto calligrafo le aveva detto che era quella di una persona creativa, che non tollerava gli inganni. Kincaid le spiega che dalla calligrafia si pu\u00f2 prevedere il soggetto, ma non le azioni che compir\u00e0."}
{"id": "4676965", "revid": "1372005", "url": "https://it.wikipedia.org/wiki?curid=4676965", "title": "Roberto I di Clermont", "text": "Origine.\nCome risulta dal documento n.336 del \"Cartulaire de Brioude\", Roberto era figlio del nobile Eustorgio e di Arsinda, di cui non si conoscono gli ascendenti. Eustorgio, secondo le \"Europ\u00e4ische Stammtafeln\", vol III, 732 (non consultate), era figlio di Arimanno.\nBiografia.\nSecondo il documento n.134 del \"Cartulaire de Brioude\", nel 911 (\"anno decimo octavo regni Caroli\"), Roberto era gi\u00e0 citato come visconte (\"Rotberti vicecomitis\").\nRoberto si spos\u00f2 con Aldegardis, di cui non si conoscono gli ascendenti, in prime nozze, prima del 918; infatti, secondo il documento n.286 del \"Cartulaire de Brioude\", in quell'anno (\"anno vigesimo quinto quo Carolus rex cepit regnare\"), Roberto era citato sempre come visconte (\"Robertus vicecomites\") assieme alla moglie, Aldegardis (Rotberti et Adalgardia uxor eius).\nRoberto nell'ottobre del 927 (\"anno V quod infedeles Franci regem suum Karolum dehonestaverunt et Rodulfum in principem elegerunt\") fu citato come testimone e sottoscrisse una donazione fatta all'abbazia di Cluny, dal conte di Alvernia e duca d'Aquitania, Alfredo.\nNell'agosto del 930 (\"anno primo regnante domino Ludovico rege\", assumendo come primo anno di regno di Luigi IV di Francia il 929, anno della morte di suo padre, Carlo il Semplice), il visconte Roberto controfirm\u00f2 il documento n\u00b0 337 del \"Cartulaire de Brioude\", inerente a una donazione.\nSecondo l'Histoire G\u00e9n\u00e9rale de Languedoc, Tome V, Preuves, Chartes et Dipl\u00f4mes, nel 936, il visconte Roberto fu tra i fondatori dell'abbazia di Chanteuge, assieme ai figli, Roberto il Giovane ed Eustorgio.\nRoberto, rimasto vedovo, si spos\u00f2 in seconde nozze con Ildegarda (?-prima del 962), figlia di Huberto ed Ermengarda; infatti, nel 947 (\"anno XVIII regnante Ludovico rege\", assumendo come primo anno di regno di Luigi IV di Francia il 929, anno della morte di suo padre, Carlo il Semplice), nel mese di dicembre, Roberto (Rotberti vicecomitis) viene citato nel documento n\u00b0 16 del \"Cartulaire de Sauxillanges\", assieme alla seconda moglie, Ildegarda (Hildegardis vicecomitisse).\nDi Roberto non si conosce la data esatta della morte. Si presume sia morto verso la met\u00e0 del X secolo.&lt;br&gt;In una donazione del figlio, Stefano, datata 950, il visconte Roberto \u00e8 citato assieme alla moglie, ildegarda.&lt;br&gt;In una donazione, sempre del figlio, Stefano, controfirmata dall'altro figlio, Roberto il Giovane, datata 962, Roberto i risulta gi\u00e0 morto.\nDiscendenza.\nRoberto dalla prima moglie Aldegardis ebbe tre figli:\nmentre dalla seconda moglie, Ildegarda, non ebbe figli."}
{"id": "4676969", "revid": "110157", "url": "https://it.wikipedia.org/wiki?curid=4676969", "title": "United States Basketball League 1988", "text": "La stagione USBL 1988 fu la quarta della United States Basketball League. Parteciparono 7 squadre in un unico girone. Dopo la \"regular season\" i Miami Tropics decisero di non partecipare ai play-off.\nRispetto alla stagione precedente, la lega perse i Rhode Island Gulls, gli Staten Island Stallions e i Tampa Bay Stars, che fallirono, e i Jersey Jammers, che sospesero le operazioni. I West Palm Beach Stingrays si rinominarono Palm Beach Stingrays, mentre i Connecticut Colonials ripresero le operazioni come New Haven Skyhawks. Si aggiunsero due nuove franchigie: i Jacksonville Hooters e i Jersey Shore Bucs."}
{"id": "4676971", "revid": "1543377", "url": "https://it.wikipedia.org/wiki?curid=4676971", "title": "Eruzione di tipo limnico", "text": "Un'eruzione di tipo limnico (dal gr. \u03bb\u03af\u03bc\u03bd\u03b7: acqua stagnante), detta anche ribaltamento del lago, \u00e8 un raro tipo di disastro naturale nel quale il diossido di carbonio (CO2) in soluzione viene improvvisamente rilasciato in grandi quantit\u00e0 dalle acque profonde del lago, soffocando la fauna e la flora selvatica, il bestiame e gli esseri umani.\nFenomenologia.\nUn'eruzione di questo tipo pu\u00f2 anche causare uno tsunami poich\u00e9 l'anidride carbonica che sale pu\u00f2 provocare un rapido spostamento dell'acqua nel lago. Un'eruzione di questo tipo pu\u00f2 essere innescata da frane, attivit\u00e0 vulcanica o esplosioni. I laghi in cui avviene questo fenomeno possono essere noti come laghi limnicamente attivi o laghi esplosivi.\nCaratteristiche dei laghi limnicamente attivi sono per esempio:\nGli scienziati hanno recentemente determinato, sulla base d'indagini relative al grande numero di vittime negli anni ottanta nel Lago Monoun e nel Lago Nyos, che le eruzioni limniche e le eruzioni vulcaniche, nonostante siano indirettamente collegate, sono tuttavia eventi catastrofici di tipo diverso.\nEvenienze storiche.\nIl fenomeno \u00e8 stato finora osservato solo due volte. La prima volta nel 1984 nel lago Monoun in Camerun, caus\u00f2 la morte per asfissia di 38 persone che vivevano nelle aree circostanti. La seconda, di effetti molto pi\u00f9 devastanti, avvenne nel 1986 nel vicino lago Nyos e provoc\u00f2 il rilascio di 80 milioni di metri cubi di anidride carbonica che provoc\u00f2 la morte per asfissia di oltre 1.700 persone e di circa 3.500 capi di bestiame.\nCause.\nLa condizione perch\u00e9 si inneschi un'eruzione limnica \u00e8 che l'acqua del lago sia pressoch\u00e9 satura di gas. Nei due casi finora noti, la maggior componente \u00e8 stata l'anidride carbonica (CO2), ma nel caso del Lago Kivu si ritiene che sia presente anche il metano. La CO2 pu\u00f2 provenire da emissioni di gas vulcanici originatisi al di sotto del lago o dalla decomposizione di materiale organico. Prima che sia raggiunta la soglia di saturazione, il lago si comporta come una bottiglia di bibita gassata non ancora aperta, in cui la CO2 \u00e8 disciolta nell'acqua in funzione della legge di Henry dei gas. La pressione dell'acqua nei laghi aumenta con la profondit\u00e0 e questo permette che un maggior quantitativo di gas sia disciolto nelle acque profonde, favorito anche dalla temperatura pi\u00f9 bassa. Un aumento anche moderato della temperatura pu\u00f2 portare alla liberazione di un ingente quantitativo di gas.\nQuando l'acqua ha raggiunto il punto di saturazione dei gas, essa si trova in una situazione instabile; a questo punto un innesco pu\u00f2 portare al rilascio esplosivo del gas disciolto. La causa scatenante pu\u00f2 essere dovuta a un terremoto, a vento forte o a piogge particolarmente intense; nel caso dell'eruzione del lago Nyos si ritiene che l'innesco sia stato causato da una frana.\nQualunque sia la causa, l'innesco spinge verso l'alto l'acqua saturata di gas e qui la pressione \u00e8 insufficiente a mantenere la CO2 in soluzione. Cominciano pertanto a formarsi bolle di gas che tendono a trascinare acqua verso l'alto, provocando un aumento della fuoriuscita di gas. Nuova acqua viene aspirata dal fondo del lago innescando una reazione a catena che pu\u00f2 ingenerare anche un piccolo tsunami.\nLe eruzioni limniche sono per\u00f2 abbastanza rare. Occorre che ci sia anzitutto una sorgente di CO2, normalmente collegata alla presenza di un'area vulcanica e quindi solo queste aree sono a rischio. Il lago deve inoltre essere abbastanza profondo e stretto, e situato in una zona poco ventosa; queste condizioni evitano il rimescolamento dell'acqua mantenendo in profondit\u00e0 gli strati a maggior concentrazione di gas disciolto. Le eruzioni limniche sono pertanto limitate a laghetti vulcanici, profondi e stabili, condizioni che si trovano nelle aree tropicali come quelle del lago Nyos."}
{"id": "4676974", "revid": "287204", "url": "https://it.wikipedia.org/wiki?curid=4676974", "title": "Ana Beatriz", "text": "Carriera.\nLa carriera automobilistica di Ana Beatriz inizi\u00f2 nel 2003 con la partecipazione al campionato di Formula Renault in Brasile. Il salto di qualit\u00e0 avviene nel 2008 quando fece il suo esordio in Indy Light col team Sam Schmidt Motorsports. Quell'anno corse tutti i gran premi in programma riuscendo a vincerne uno, quello del Nashville Speedway, concludendo il campionato al 3\u00ba posto.\nIl 2009 coincide con la sua seconda esperienza nella serie minore della IndyCar Series ma questa volta le cose non vanno bene per la pilota brasiliana e concluder\u00e0 il campionato piazzandosi solamente all'8\u00ba posto. I due anni trascorsi col team di propriet\u00e0 di Sam Schmidt dimostrarono nel complesso che Ana era pronta per il salto di qualit\u00e0 nella formula superiore.\nIl 2010 segna il debutto in IndyCar Series dove corre anche per tutto il 2011. Nel 2012 disputa solamente 2 gare, quella di casa a San Paolo e la 500 Miglia di Indianapolis dove conclude al 13\u00ba posto, il suo miglior risultato ottenuto nell'ovale.\nNel 2013 torna a correre a pieno ritmo col team Dale Coyne Racing. Disputa tutte le prime gare in programma, fino alla 500 Miglia di Indianapolis. Nelle gare successive, a parte la parentesi di un paio di gare, viene sostituita da Mike Conway, Pippa Mann e James Davison."}
{"id": "4676975", "revid": "61367010", "url": "https://it.wikipedia.org/wiki?curid=4676975", "title": "Penn State", "text": ""}
{"id": "4676978", "revid": "767487", "url": "https://it.wikipedia.org/wiki?curid=4676978", "title": "Raggruppamento Democratico e Sociale Europeo", "text": "Il Raggruppamento Democratico e Sociale Europeo (in francese Rassemblement d\u00e9mocratique et social europ\u00e9en, RDSE) \u00e8 il pi\u00f9 antico gruppo parlamentare francese, presente in Senato dal 1892, a rappresentare la tradizione radicale.\nNato nel 1892 con il nome di Sinistra democratica (Gauche d\u00e9mocratique), nel 1989 ha preso il nome di Raggruppamento Democratico Europeo (Rassemblement d\u00e9mocratique europ\u00e9en), prima di assumere l'attuale denominazione nell'ottobre 1995.\nA partire dal 1901, il gruppo della Sinistra democratica raccolse fondamentalmente gli esponenti del Partito Repubblicano, Radicale e Radical-Socialista, ma anche di altri partiti come l'Unione Democratica e Socialista della Resistenza; dal 1972 continuano a partecipare al gruppo i membri dei due partiti eredi della tradizione radicale: il Partito Radicale (di centro/centrodestra) e il Partito Radicale di Sinistra (di centrosinistra), pi\u00f9 altri indipendenti centristi: non \u00e8 possibile quindi classificare il Raggruppamento democratico e sociale europeo in maggioranza o all'opposizione. In realt\u00e0, \u00e8 caratterizzato dalla libert\u00e0 di voto di ciascun senatore, al posto della disciplina di gruppo che di solito vige nei gruppi parlamentari.\nTra i membri storici di questo gruppo ci sono stati Arthur Ranc, \u00c9mile Combes, Georges Clemenceau, Paul Doumer, Gaston Doumergue, \u00c9douard Herriot, Henri Queuille, Fran\u00e7ois Mitterrand, e Edgar Faure."}
{"id": "4676989", "revid": "339392", "url": "https://it.wikipedia.org/wiki?curid=4676989", "title": "Sinistra Democratica (Francia)", "text": ""}
{"id": "4676992", "revid": "104458", "url": "https://it.wikipedia.org/wiki?curid=4676992", "title": "Union d\u00e9mocratique et socialiste de la R\u00e9sistance", "text": ""}
{"id": "4676994", "revid": "339392", "url": "https://it.wikipedia.org/wiki?curid=4676994", "title": "Rassemblement D\u00e9mocratique et Social Europ\u00e9en", "text": ""}
{"id": "4676995", "revid": "1632387", "url": "https://it.wikipedia.org/wiki?curid=4676995", "title": "Worth the Weight", "text": "Worth the Weight \u00e8 il sesto album in studio del gruppo heavy metal canadese Anvil, realizzato nel 1991."}
{"id": "4676996", "revid": "339392", "url": "https://it.wikipedia.org/wiki?curid=4676996", "title": "Gauche D\u00e9mocratique", "text": ""}
{"id": "4676997", "revid": "339392", "url": "https://it.wikipedia.org/wiki?curid=4676997", "title": "Raggruppamento Democratico Europeo", "text": ""}
{"id": "4676998", "revid": "339392", "url": "https://it.wikipedia.org/wiki?curid=4676998", "title": "Rassemblement D\u00e9mocratique Europ\u00e9en", "text": ""}
{"id": "4677001", "revid": "287204", "url": "https://it.wikipedia.org/wiki?curid=4677001", "title": "Sinistra Democratica", "text": ""}
{"id": "4677002", "revid": "287204", "url": "https://it.wikipedia.org/wiki?curid=4677002", "title": "Bardsragujn chumb 2013-2014", "text": "Il Bardsragujn chumb 2013-2014 \u00e8 stata la 22\u00aa edizione della massima serie del campionato di calcio armeno disputata tra il 3 agosto 2013 e il 18 maggio 2014. Il ha vinto il primo campionato della sua storia.\nStagione.\nNovit\u00e0.\nLa squadra Banants, retrocessa nel campionato precedente, \u00e8 stata riammessa a causa del fallimento dell'Impuls. La squadra promossa invece dall'Arad\u017cin Chumb 2012-2013 \u00e8 stata l'Alashkert.\nFormula.\nLe otto squadre partecipanti disputano un doppio turno di andata e ritorno per un totale di 28 partite.\nLa squadra campione d'Armenia si qualifica alla UEFA Champions League 2014-2015 partendo dal secondo turno preliminare.\nLe squadre classificate al secondo e terzo posto sono ammesse alla UEFA Europa League 2014-2015 partendo dal primo turno preliminare, con il vincitore della Coppa Nazionale che parte invece dal secondo turno preliminare.\nL'ultima retrocede in Arad\u017cin Chumb.\nClassifica.\nLegenda:\nNote:"}
{"id": "4677003", "revid": "339392", "url": "https://it.wikipedia.org/wiki?curid=4677003", "title": "RDSE", "text": ""}
{"id": "4677007", "revid": "61367555", "url": "https://it.wikipedia.org/wiki?curid=4677007", "title": "Martha Overbeck Bastos", "text": ""}
{"id": "4677009", "revid": "61367630", "url": "https://it.wikipedia.org/wiki?curid=4677009", "title": "Carpi Football Club", "text": ""}
{"id": "4677012", "revid": "1543377", "url": "https://it.wikipedia.org/wiki?curid=4677012", "title": "Geografia del Tagikistan", "text": "Il Tagikistan (noto anche come Tajikistan o Tadzhikistan, ufficialmente Repubblica del Tagikistan; tagiko: Tojikiston o Jumhurii Tojikiston) \u00e8 un paese situato nel cuore dell'Asia centrale. Confina con il Kirghizistan a nord, con la Cina a est, con l'Afghanistan a sud e con l'Uzbekistan a ovest e a nord-ovest. Al Tagikistan appartiene anche la regione autonoma del Gorno-Badakhshan (\u00abBadakhshan montuoso\u00bb), con la sua capitale Khorugh (Khorog). Il Tagikistan \u00e8 il meno esteso dei cinque stati centroasiatici, ma in termini di altitudine li sovrasta tutti, in quanto racchiude un numero maggiore di alte montagne di qualsiasi altro paese della regione. Il Tagikistan fu una repubblica costituente (unione) dell'Unione Sovietica dal 1929 fino alla sua indipendenza nel 1991. La capitale \u00e8 Dushanbe.\nMorfologia.\nPi\u00f9 dei nove decimi del territorio del Tagikistan \u00e8 montuoso; circa la met\u00e0 si trova a 3000 m o pi\u00f9 sul livello del mare. La catena dei Trans-Alay, parte del sistema dei Tien Shan, entra nel paese da nord. Le imponenti catene dei Tien Shan meridionali - i monti del Turkestan e le poco pi\u00f9 basse catene dei monti Zeravshan e Gissar - definiscono la porzione centro-orientale del paese. I picchi ammantati di neve del sistema montuoso del Pamir occupano il sud-est. Alcune delle montagne pi\u00f9 alte dell'Asia centrale, tra cui le pi\u00f9 notevoli sono il picco Lenin (7134 m) e il picco del Comunismo (7495 m), dai nomi di origine sovietica, si trovano nel settore settentrionale del Pamir. Le vallate fluviali, pur rivestendo una grande importanza nella geografia umana del Tagikistan, rappresentano meno di un decimo della superficie totale del paese. Tra le pi\u00f9 grandi figurano la porzione occidentale della valle del Fergana a nord e quelle dei fiumi Gissar, Vakhsh, Yavansu, Obikiik, Kofarnihon (Kafirnigan) inferiore e Panj (Pyandzh) a sud.\nL'intera parte meridionale della regione dell'Asia centrale, Tagikistan compreso, giace in una fascia sismica attiva dove forti terremoti sono comuni. I sismologi hanno studiato a lungo la regione, specialmente in relazione alla costruzione di imponenti dighe idroelettriche e altre opere pubbliche nell'area.\nIdrografia.\nLa fitta rete fluviale che attraversa la repubblica comprende due grandi fiumi dal corso rapido, i tratti superiori del Syr Darya e dell'Amu Darya, assieme ai loro affluenti, in particolare il Vakhsh e il Kofarnihon. L'Amu Darya \u00e8 formato dalla confluenza dei fiumi Panj e Vakhsh; il Panj forma gran parte del confine meridionale della repubblica. La maggior parte dei fiumi scorre da est a ovest e alla fine apportano le proprie acque al bacino del lago d\u2019Aral. Questi fiumi presentano due periodi di piena: uno in primavera, quando cadono le piogge e si sciolgono le nevi sui monti, e uno in estate, quando iniziano a sciogliersi i ghiacciai. Le piene estive sono particolarmente utili ai fini dell'irrigazione.\nI pochi laghi del Tagikistan si trovano prevalentemente nella regione del Pamir; il maggiore fra questi \u00e8 il lago Karakul, situato a circa 3900 m di altitudine. Il lago Sarez si form\u00f2 nel 1911 durante un terremoto, quando una colossale frana sbarr\u00f2 il corso del fiume Murgab. Sui monti Zeravshan vi \u00e8 l'Iskanderkul, che, come la maggior parte dei laghi del paese, \u00e8 di origine glaciale.\nI suoli del Tagikistan sono poveri di humus, ma ricchi di nutrienti minerali. Sabbia, ciottoli, ghiaioni, rocce spoglie e nevi e ghiacci perenni ricoprono i due terzi della superficie del paese.\nClima.\nIl clima del Tagikistan \u00e8 prettamente continentale e varia con l'altitudine. Nelle valli dal clima temperato-caldo le estati sono calde e asciutte; le temperature medie di luglio sono di 27 \u00b0C a Khujand (Khojand) e di 30 \u00b0C a K\u016dlob (Kulyab), situata pi\u00f9 a sud. Le corrispettive medie di gennaio sono, rispettivamente, di -1 \u00b0C e di 2 \u00b0C. Durante inverni particolarmente freddi, sono state registrate temperature di -20 \u00b0C o addirittura inferiori. Le precipitazioni annue sono scarse e variano tra i 150 e i 250 mm, ma raggiungono valori pi\u00f9 alti nella valle del Gissar. Sugli altopiani le condizioni climatiche sono differenti: la temperatura media di gennaio a Murghob, sul Pamir, \u00e8 di -20 \u00b0C, ma le temperature possono scendere fino a -46 \u00b0C. In quest'area le precipitazioni, che cadono prevalentemente in estate, solo raramente raggiungono i 500-750 mm annui. Le masse di aria umida provenienti da ovest risalgono le valli e, dopo aver raggiunto aree di bassa temperatura, danno luogo a precipitazioni localizzate particolarmente intense, prevalentemente sotto forma di forti nevicate; ogni anno, nella regione, cadono in tutto ben 75-150 cm di neve.\nFlora e fauna.\nLa variet\u00e0 topografica e climatica ha fatto s\u00ec che il Tagikistan ospiti una vita vegetale estremamente diversificata, con oltre 5000 specie solo di fiori. Generalmente predominano erbe, cespugli e arbusti. La fauna del paese \u00e8 numerosa e varia e comprende specie quali il grosso varano grigio, il gerboa e il citello nei deserti e il cervo, lo sciacallo e il gatto selvatico nelle aree ricoperte da foreste o da fitti canneti. Sui monti, gli orsi bruni vivono alle quote inferiori, e capre e aquile reali ad altitudini maggiori."}
{"id": "4677014", "revid": "7077", "url": "https://it.wikipedia.org/wiki?curid=4677014", "title": "Origins International Game Expo", "text": ""}
{"id": "4677015", "revid": "599013", "url": "https://it.wikipedia.org/wiki?curid=4677015", "title": "Georgi Kitanov", "text": "Carriera.\nClub.\n\u010cerno More Varna.\nNella stagione 2011-2012 gioca 2 partite in massima serie col \u010cerno More Varna. La stagione successiva gioca titolare, collezionando 28 presenze.\nCSKA Sofia.\nIl 7 giugno 2016 ufficializza il suo passaggio al Cska Sofia, firmando un contratto triennale.\n\u010cerno More Varna.\nNella stagione 2018-2019 il CSKA Sofia lo manda in prestito per un anno al \u010cerno More Varna."}
{"id": "4677016", "revid": "288300", "url": "https://it.wikipedia.org/wiki?curid=4677016", "title": "\u010cerno More Varna", "text": ""}
{"id": "4677017", "revid": "858648", "url": "https://it.wikipedia.org/wiki?curid=4677017", "title": "L'Alleanza repubblicana, ambientalista e sociale", "text": ""}
{"id": "4677019", "revid": "697352", "url": "https://it.wikipedia.org/wiki?curid=4677019", "title": "Adolphe H\u00e9li\u00e8re", "text": "Professionista nel 1910, mor\u00ec durante il Tour de France.\nCarriera.\nPrese parte al Tour de France 1910 come isolato. Il giorno successivo alla sesta tappa, durante un bagno sulla spiaggia di Nizza, mor\u00ec annegato a causa di una congestione o di una puntura di medusa, risultando cos\u00ec il primo corridore deceduto durante la \"Grande Boucle\"."}
{"id": "4677020", "revid": "1543377", "url": "https://it.wikipedia.org/wiki?curid=4677020", "title": "Anticorpi anti-cardiolipina", "text": "Gli anticorpi anti-cardiolipina sono anticorpi spesso diretti contro la cardiolipina e vengono trovati in diverse malattie, tra cui la sifilide, la sindrome da anticorpi antifosfolipidi, vasculite livedoide, l'insufficienza vertebro-basilare, la sindrome di Beh\u00e7et, l'aborto spontaneo idiopatico, e il lupus eritematoso sistemico. si tratta di una forma di anticorpo anti-mitocondriale. Nel lupus, gli anticorpi anti-DNA e gli anticorpi anti-cardiolipina possono essere presenti singolarmente o insieme, tuttavia i due tipi di anticorpi agiscono indipendentemente. Ci\u00f2 non avviene con l'artrite reumatoide con sclerosi sistemica (sclerodermia), poich\u00e9 anticorpi anti-cardiolipina sono presenti in entrambe le condizioni e pertanto possono legare le due condizioni insieme.\nClassificazione.\nGli anticorpi anti-cardiolipina possono essere classificati in due modi:\nCoinvolgimento della apolipoproteina H.\nLa \u03b22-glicoproteina I \u00e8 stata identificato come apolipoproteina H ed \u00e8 necessaria per il riconoscimento degli anticorpi anti-cardiolipine nelle malattie autoimmuni. Solo un sottoinsieme di anticorpi anti-cardiolipina autoimmuni legano Apo-H, questi anticorpi anti-apolipoproteina sono associati ad un aumento della trombosi."}
{"id": "4677021", "revid": "339392", "url": "https://it.wikipedia.org/wiki?curid=4677021", "title": "La Gauche Moderne", "text": ""}
{"id": "4677022", "revid": "297059", "url": "https://it.wikipedia.org/wiki?curid=4677022", "title": "Anticorpo anti-cardiolipina", "text": ""}
{"id": "4677023", "revid": "1310927", "url": "https://it.wikipedia.org/wiki?curid=4677023", "title": "Radoslav Dimitrov", "text": "Carriera.\nHa giocato in massima serie con le maglie di Slavia Sofia e Montana.\nHa esordito in Nazionale nel 2013."}
{"id": "4677024", "revid": "287204", "url": "https://it.wikipedia.org/wiki?curid=4677024", "title": "Adolphe Heliere", "text": ""}
{"id": "4677025", "revid": "298229", "url": "https://it.wikipedia.org/wiki?curid=4677025", "title": "Mohamed Aman", "text": ""}
{"id": "4677027", "revid": "767487", "url": "https://it.wikipedia.org/wiki?curid=4677027", "title": "Jordan Hristov", "text": "Carriera.\nClub.\nNel 2012 ha ottenuto la promozione in massima serie con il Botev Plovdiv, giocando poi nel massimo campionato bulgaro.\nNazionale.\nHa esordito in Nazionale nel 2013."}
{"id": "4677028", "revid": "729019", "url": "https://it.wikipedia.org/wiki?curid=4677028", "title": "US Open 2013 - Doppio ragazze", "text": "Gabrielle Andrews e Taylor Townsend erano le detentrici del titolo ma non hanno preso parte alla competizione.\nBarbora Krej\u010d\u00edkov\u00e1 e Kate\u0159ina Siniakov\u00e1 hanno sconfitto in finale Belinda Bencic e Sara Sorribes Tormo per 6-3, 6-4."}
{"id": "4677029", "revid": "1310927", "url": "https://it.wikipedia.org/wiki?curid=4677029", "title": "Vencislav Hristov", "text": "Carriera.\nClub.\nHa giocato nella massima serie bulgara col , e .\nNazionale.\nHa esordito con la maglia della Nazionale bulgara nel 2013."}
{"id": "4677030", "revid": "1048993", "url": "https://it.wikipedia.org/wiki?curid=4677030", "title": "Peter Arnett", "text": "Biografia.\nHa collaborato con il National Geographic e come corrispondente per varie televisioni dalla guerra del Vietnam e dalla guerra del Golfo. Arnett sposer\u00e0 una vietnamita nel 1964, dalla quale avr\u00e0 due figli. Divorziato nel 1983 si \u00e8 risposato nel 1990. Dal 2007 si \u00e8 ritirato a vivere a Los Angeles e insegna giornalismo all'universit\u00e0 cinese di Shantou.\nCarriera.\nLo stile dei suoi reportage dal Vietnam non fu particolarmente apprezzato dall'amministrazione Johnson, in quanto troppo attento a rivelare le tante sofferenze della popolazione civile. Divenne celebre in tutto il mondo durante la guerra del Golfo, allorquando fu l'unico giornalista a documentare dall'Hotel Al-Rashid di Baghdad i primi bombardamenti americani del 17 gennaio 1991. Venti membri del Congresso degli Stati Uniti l'hanno accusato di \u201cgiornalismo antipatriottico\u201d.\nHa lavorato per la CNN dal 1981 al 1999. Fu licenziato dopo la sua intervista in una trasmissione televisiva del giugno 1998, in cui affermava che nell'operazione segreta \u201cTailwind\u201d del 1970 le truppe speciali statunitensi avevano usato gas nervino per stanare dei loro disertori.\nNel 2003, dopo aver rilasciato un'intervista a un canale televisivo iracheno \u00e8 stato licenziato da NBC, MSNBC e dal National Geographic. Tuttavia \u00e8 stato immediatamente assunto dal Daily Mirror, il quotidiano inglese notoriamente contrario alla guerra in Iraq, e da diversi canali televisivi belgi e greci.\nPer il settimanale NOI ha pubblicato due libri: \"Il mio Vietnam\" e \"Io e Saddam, la mia guerra nel Golfo\"\nRiconoscimenti.\nNel 1966 ha vinto il Premio Pulitzer per le sue corrispondenze per l'Associated Press dal Vietnam, dove rimase dal 1962 al 1975."}
{"id": "4677033", "revid": "181699", "url": "https://it.wikipedia.org/wiki?curid=4677033", "title": "Benedetti (organari)", "text": "I Benedetti furono una famiglia di organari originaria di Desenzano del Garda, attivi nel XVIII secolo.\nBiografie.\nGiacomo Benedetti.\nGiacomo Benedetti (1695? - dopo il 1779) \u00e8 il capostipite della dinastia. Poco si conosce della sua giovent\u00f9. Lavor\u00f2 come apprendista presso gli organari Giuseppe e Angelo Bonatti, diventandone presto uno degli allievi prediletti e partecipando a numerosi loro lavori. Nel 1744 apr\u00ec una propria bottega organaria.\nFra gli organi realizzati da Giacomo Benedetti si ricordano quello della parrocchiale di San Giorgio a Bagolino, quello della parrocchiale di Bedizzole, del 1744-46, e quello della parrocchiale di Moniga del Garda, risalente al 1755.\nGiuseppe e Paolo Benedetti.\nGiuseppe (1728-1800?) e Paolo (1732-1818), figli di Giacomo, proseguirono per alcuni anni l'attivit\u00e0 paterna. Fra i loro strumenti si citano l'organo della parrocchiale di Stenico, del 1761, quello della chiesa di Santa Teresa a Venezia, risalente al 1772, quello per la chiesa di San Francesco a Modena, del 1773, e quelli per la collegiata e per la chiesa di San Pietro a Cento, entrambi del 1774. \nNel 1776 realizzarono l'organo della chiesa di San Giacomo a Bologna, e, nel 1779, l'organo del duomo di Lonato del Garda. Fra il 1781 e il 1783 costruirono l'organo del tempio della Beata Vergine della Ghiara a Reggio Emilia, e, l'anno seguente, l'organo della basilica di San Giacomo Maggiore a Bologna."}
{"id": "4677034", "revid": "124418524", "url": "https://it.wikipedia.org/wiki?curid=4677034", "title": "Vene epatiche", "text": "Nell'anatomia umana, le vene epatiche, o vene sovraepatiche, sono dei vasi sanguigni che drenano il sangue de-ossigenato dal fegato, dopo essere stato da esso ripulito, nella vena cava inferiore, all'interno della fossa della vena cava che si trova sul fegato.\nEsse sorgono dal parenchima epatico, pi\u00f9 specificamente originano dalle vene centrolobulari e sottolobulari. Nessuna delle vene epatiche ha valvole.\nSi distinguono tre vene epatiche maggiori, di destra, di sinistra e media. A queste si aggiunge un numero variabile di piccole vene epatiche minori.\nPatologia.\nL'occlusione delle vene epatiche \u00e8 nota come sindrome di Budd-Chiari."}
{"id": "4677035", "revid": "297059", "url": "https://it.wikipedia.org/wiki?curid=4677035", "title": "Vena epatica", "text": ""}
{"id": "4677036", "revid": "1494169", "url": "https://it.wikipedia.org/wiki?curid=4677036", "title": "Mantelletto", "text": ""}
{"id": "4677038", "revid": "767487", "url": "https://it.wikipedia.org/wiki?curid=4677038", "title": "Un giorno come tanti (film)", "text": "Un giorno come tanti (\"Labor Day\") \u00e8 un film del 2013 diretto da Jason Reitman.\nLa pellicola \u00e8 l'adattamento cinematografico dell'omonimo romanzo del 2009 scritto da Joyce Maynard.\nTrama.\n1987. Adele \u00e8 depressa, soffre di agorafobia e vive con il figlio tredicenne Henry, che un giorno di fine estate la convince ad andare insieme in un centro commerciale per svagarsi e superare le sue paure. L\u00ec Henry viene avvicinato da un uomo, ferito a una gamba, che gli chiede aiuto.\nAdele, sentitasi minacciata, accetta di portare lo sconosciuto a casa con loro. Arrivati a casa l'uomo confessa loro di essere un evaso.\nAndato in ospedale per essere operato di appendicite, si \u00e8 gettato dalla finestra per tentare la fuga e ora \u00e8 ricercato. Ha la cicatrice che sanguina e una gamba malridotta ma \u00e8 pronto a partire il giorno dopo per il Canada.\nL'uomo da subito tratta bene i suoi ostaggi mostrando umanit\u00e0 e alimentando una complicit\u00e0 che crescer\u00e0 di ora in ora.\nMentre la polizia scandaglia la citt\u00e0 da cima a fondo alla ricerca dell'uomo, Adele e Henry in brevissimo tempo scopriranno in Frank quel marito e quel padre che tanto \u00e8 mancato loro. Adele supera la sua depressione grazie alla dolcezza e alla comprensione di un uomo cui racconta la sua storia fatta di ripetuti aborti per la sua seconda gravidanza che hanno portato alla rottura col marito e alla sua crisi personale.\nLui ha alle spalle l'omicidio della moglie che lo tradiva. Una circostanza assolutamente fortuita che si lega per\u00f2 anche alla morte per annegamento del figlio cui si allude senza dare una spiegazione precisa.\nAdele e Frank si dicono pronti a ripartire insieme e decidono di fuggire verso il Canada. Henry, che \u00e8 atteso dal primo giorno di scuola, \u00e8 leggermente destabilizzato, sebbene veda nella \"nuova famiglia\" solo prospettive positive. Attratto da Eleonor, una ragazzina appena arrivata e che sembra avere una risposta ad ogni sua domanda, Henry partecipa comunque convinto ai preparativi di fuga anche se poi un suo messaggio al padre sar\u00e0 probabilmente fatale.\nAl momento di partire Frank \u00e8 individuato e raggiunto dalla polizia. Fa giusto in tempo a legare Adele e Henry che in questo modo non potranno essere accusati di complicit\u00e0. Tornato in carcere dovr\u00e0 scontare la pena che gli rimaneva pi\u00f9 quanto gli viene addebitato per la fuga e il sequestro dei due ostaggi.\nAdele scrive a Frank in carcere ma le lettere le tornano indietro. Solo dopo circa venti anni Frank si rif\u00e0 vivo con Henry dopo aver visto il successo della sua iniziativa imprenditoriale testimoniato da un servizio su una rivista con la ricetta di una torta che \u00e8 esattamente quella che lui gli insegn\u00f2 in quei famosi cinque giorni vissuti insieme. Frank apprende cos\u00ec che Adele vive sempre nella stessa casa ed \u00e8 sola.\nUscito di prigione la raggiunge e i due si abbracciano come se negli ultimi venti anni avessero entrambi aspettato solo quel momento.\nProduzione.\nLe riprese del film iniziano il 4 giugno e terminano il 17 agosto 2012 e si svolgono nello stato del Massachusetts.\nPromozione.\nLa prima clip ufficiale viene diffusa online il 6 settembre 2013.\nDistribuzione.\nIl film \u00e8 stato presentato il 31 agosto 2013 al Telluride Film Festival e successivamente proiettato al Toronto International Film Festival in anteprima mondiale. \u00c8 stato distribuito nelle sale cinematografiche statunitensi a partire dal 25 dicembre 2013, in numero limitato di copie, e dal 31 gennaio 2014 in tutto il paese. In Italia, dopo vari rinvii per l'uscita in sala, \u00e8 arrivato direttamente nel mercato home video a partire dal 18 giugno 2014.\nDivieto.\nLa pellicola \u00e8 stata vietata ai minori di 13 anni negli Stati Uniti d'America per la presenza di \"violenza e sessualit\u00e0\"."}
{"id": "4677039", "revid": "336956", "url": "https://it.wikipedia.org/wiki?curid=4677039", "title": "3,7 cm KwK 36 L/45", "text": ""}
{"id": "4677042", "revid": "3115", "url": "https://it.wikipedia.org/wiki?curid=4677042", "title": "Anima di vento", "text": "Anima di vento \u00e8 il secondo album in studio della cantautrice italiana Nathalie, pubblicato il 17 settembre 2013 dall'etichetta discografica Sony Music con la produzione di Francesco Tosoni e Geoff Pesche.\nIl disco.\nLa tracklist di \"Anima di Vento\" \u00e8 composta da 11 brani.\nL'album \u00e8 stato masterizzato a Londra negli Abbey Road Studios da Geoff Pesche, e prodotto, arrangiato e mixato da Francesco Tosoni. Vanta collaborazioni con Raf, Franco Battiato e Toni Childs. Nathalie ha definito questo suo secondo progetto pi\u00f9 personale e ispirato sia alla musica d\u2019autore che all'indie rock.\nI fan sono stati aggiornati durante la produzione dalla stessa Nathalie attraverso la propria pagina ufficiale di Facebook, sulla quale sono state svelate prima la copertina e poi la tracklist dell'album.\nTour.\nDal 15 agosto Nathalie effettua il suo secondo tour in sei tappe fino al 30 agosto 2014."}
{"id": "4677044", "revid": "297059", "url": "https://it.wikipedia.org/wiki?curid=4677044", "title": "Trombosi venosa del seno durale", "text": ""}
{"id": "4677045", "revid": "729019", "url": "https://it.wikipedia.org/wiki?curid=4677045", "title": "AS-90", "text": "L'AS-90 (\"Artillery System 1990\") \u00e8 un semovente d'artiglieria impiegato dal British Army, all'interno del quale \u00e8 ufficialmente designato Gun Equipment 155\u00a0mm L131. \u00c8 attualmente in servizio con 5 reggimenti della Royal Artillery, presso i quali ha sostituito i semoventi FV433 da 105\u00a0mm, M109 da 155\u00a0mm ed il 155 mm FH-70 trainato.\nSviluppo.\nLo sviluppo dell'AS-90 \u00e8 inizi\u00f2 a met\u00e0 degli anni 1980 come private venture dalla Vickers Shipbuilding and Engineering (VSEL) in vista del fallimento del progetto trinazionale SP-70 per un semovente europeo (su modello di quanto fatto per il modello trainato FH-70). Quando questo fallimento puntualmente si verific\u00f2, il ministero della difesa britannico emise una specifica per un nuovo semovente da 155\u00a0mm. Furono presentati quattro progetti, tra i quali il Paladin, una versione aggiornata dell'M109. L'AS-90 si rivel\u00f2 l'unico progetto innovativo ad un avanzato stato di sviluppo e venne quindi scelto.\nFu prodotto dal 1992 al 1995 dalla VSEL (confluita nel 1999 nella BAE Systems) in 179 esemplari per un costo complessivo di 300 milioni di sterline. Il primo esemplare fu consegnato nel 1993. Nel 2008-2009 i mezzi sono stati sottoposti ad un programma di aggiornamento, che ha riguardato in particolare la componente elettronica.\nTra il 2006 ed il 2009 il ministero intraprese studi per modificare il 4.5 in Mark 8, che costituisce l'armamento artiglieresco primario delle navi maggiori della Royal Navy, installando la canna da 155\u00a0mm e la culatta dell'AS-90. Oltre alla semplificazione logistica di un comune calibro tra marina ed esercito, questa modifica avrebbe incoraggiato lo sviluppo di una comune munizione guidata a lunga gittata.\nTecnica.\nNel 1963 alcune nazioni della NATO, tra le quali il Regno Unito, avevano concordato un memorandum d'intesa per la standardidazione del cannone da 155 su canne della lunghezza di 39 calibri e per l'adozione di un proiettile comune basato sul proiettile assistito a razzo M549 statunitense. L'AS-90 utilizza una canna lunga 39 calibri che spara il proiettile L15 non assistito ad una distanza di 24,7\u00a0km. La culatta utilizza un blocco di chiusura scorrevole con otturatore Crossley, invece del pi\u00f9 consueto otturatore a vite, per consentire l'uso di cariche a sacchetto invece che di cartocci proietto con bossolo metallico. Il meccanismo di culatta \u00e8 provvisto di un serbatoio con 18 inneschi.\nIl semovente \u00e8 dotato di una auxiliary power unit per evitare di tenere in funzione il motore principale per mantenere in carica le batterie mentre il pezzo \u00e8 in batteria; tutti i servizi sono completamente elettrici, dall'elevazione del pezzo e la rotazione della torretta, fino ai meccanismi di trasferimento dei proietti.\nIl veicolo \u00e8 dotato di un sistema di navigazione autonomo e di sistema di puntamento elettronico (dinamic reference unit, DRU). Tutte le principali funzioni della torretta sono controllate da un computer di controllo della torretta (turret control computer, TCC), con display e comandi a disposizione del capocarro, del caricatore e del puntatore. unit\u00e0 per il No 1 (Detachment Commander), No 2 (loader) e No 3 (layer). Ogni pezzo \u00e8 dotato di un radar per la misurazione della velocit\u00e0 alla volata. La canna pu\u00f2 essere bloccato e sbloccato sulla rizza direttamente dall'interno del veicolo, consentendo la messa in batteria in meno di 1 minuto."}
{"id": "4677047", "revid": "125747992", "url": "https://it.wikipedia.org/wiki?curid=4677047", "title": "Saido Berahino", "text": "Biografia.\nSaido Berahino ha avuto tre figli da tre donne diverse, tutti nati nel 2018.\nCarriera.\nClub.\nCalcisticamente cresciuto nelle giovanili del West Bromwich, il 1\u00ba settembre 2013 fa il suo esordio in prima squadra, nella partita persa per 0-2 contro lo Swansea City. Tre settimane pi\u00f9 tardi realizza il suo primo gol con i \"Baggies\", nella storica vittoria per 2-1 contro il Manchester United ad Old Trafford.\nNazionale.\nL'8 settembre 2018 esordisce con la nazionale burundese, nella partita pareggiata per 1-1 sul campo del Gabon, realizzando subito il suo primo gol.\nStatistiche.\nPresenze e reti nei club.\n\"Statistiche aggiornate al 20 maggio 2018.\""}
{"id": "4677048", "revid": "599013", "url": "https://it.wikipedia.org/wiki?curid=4677048", "title": "Larry Abney", "text": ""}
{"id": "4677049", "revid": "729019", "url": "https://it.wikipedia.org/wiki?curid=4677049", "title": "Anticoagulante lupico", "text": "L'anticoagulante lupico \u00e8 una immunoglobulina che si lega ai fosfolipidi e alle proteine poste sulla membrana cellulare. Anticoagulante lupico \u00e8 un termine improprio in quanto \u00e8 in realt\u00e0 un agente protrombotico. Cio\u00e8, la presenza dell'anticorpo anticoagulante lupico favorisce la formazione \"in vivo\" di trombi. Il loro nome deriva dalla loro propriet\u00e0 \"in vitro\", poich\u00e9 nelle prove di laboratorio la presenza di questi anticorpi provoca un aumento dell'aPTT, per cui si \u00e8 ipotizzato che la presenza degli anticorpi interferisca con i fosfolipidi utilizzati per indurre la coagulazione \"in vitro\".\n\"In vivo\", si ritiene che possano interagire con i fosfolipidi di membrana delle piastrine, aumentare l'adesione e l'aggregazione delle stesse e quindi favorire la formazione di trombi.\nTerminologia.\nEntrambe le parole del termine \"anticoagulante lupico\" possono essere fuorvianti:\nLa maggior parte dei pazienti con lupus anticoagulante in realt\u00e0 non ha il lupus eritematoso sistemico e solo una piccola percentuale svilupper\u00e0 questa condizione (che provoca dolori articolari, problemi alla pelle e insufficienza renale, tra le altre complicazioni). I pazienti con lupus eritematoso hanno maggiori probabilit\u00e0 di sviluppare un anticoagulante lupico rispetto alla popolazione generale .\nIl termine \"anticoagulante\" descrive accuratamente la sua funzione \"in vitro\". Tuttavia \"in vivo\", funziona come un pro-coagulante.\nTrattamento.\nIl trattamento per l'anticoagulante lupico \u00e8 di solito effettuato nel contesto di trombosi documentata, come flebite o trombosi venosa del seno durale. I pazienti con una ben documentata (cio\u00e8 almeno due volte) di anticoagulante lupico e una storia di trombosi, dovrebbero essere considerati candidati per il trattamento con anticoagulanti a tempo indeterminato. L'evidenza attuale suggerisce che il rischio di trombosi ricorrente nei pazienti con anticorpi antifosfolipidici \u00e8 rafforzata se tale anticorpo \u00e8 misurato nei test sierologici o test funzionali. I criteri di Sapporo specificano che i test sierologici e funzionali devono essere positivi per diagnosticare la sindrome da anticorpi antifosfolipidi.\nCasi di aborto possono essere pi\u00f9 frequenti nei pazienti con anticoagulante lupico. Alcuni di questi problemi possono potenzialmente essere prevenuti con la somministrazione di aspirina ed eparina non frazionata. Il \"Cochrane Database of Systematic Reviews\" fornisce approfondimenti sull'argomento.\nLa trombosi viene trattata con anticoagulanti (warfarin)."}
{"id": "4677055", "revid": "110157", "url": "https://it.wikipedia.org/wiki?curid=4677055", "title": "Partito Afrikaner", "text": "Il Partito Afrikaner (in afrikaans Afrikanerparty, AP) \u00e8 stato un partito politico sudafricano di destra. \nStoria.\nL'AP nacque da una scissione del Partito del Popolo (\"Volksparty\", Vp), nato a sua volta da una scissione del Partito Unito (UP). L'UP era nato nel 1934 dalla fusione tra le due principali fazioni politiche sudafricane: il Partito Nazionale (NP), nazionalista, e il Partito Sudafricano (SAP), moderato. James Barry Munnik Hertzog, gi\u00e0 leader del NP, nel 1939, osteggi\u00f2 la decisione dell'UP di schierare il Sudafrica contro la Germania durante la seconda guerra mondiale, preferendo invece la neutralit\u00e0. Hertzog e i neutralisti diedero quindi vita al VP, che nel giro di un paio d'anni si spacc\u00f2 in due. La componente guidata Herztzog si fuse con il Partito Nazionale Purificato dando vita al Partito Nazionale Riunificato (HNP), mentre quella guidata da Nicolaas Havenga diede vita al Partito Afrikaner. \nAlle elezioni del 1943 l'AP ottenne appena l'1,7% dei consensi, senza conquistare seggi.\nAlle elezioni del 1948, l'AP si present\u00f2 in coalizione con il Partito Nazionale Riunificato. L'Ap ottenne il 3,9% dei consensi e 9 seggi; HNP conquist\u00f2 invece il 37,7% dei voti e 70 seggi; per un totale di 79 su 150. La coalizione AP-HNP, pertanto, pur venendo sconfitta in termini di voti dalla coalizione Partito Unito-Partito Laburista (51,7%), riusc\u00ec comunque a conquistare la maggioranza. Il nuovo governo AP-HNP diede inizio a una politica di forte discriminazione dei neri, conosciuta come \"apartheid\".\nNel 1951 l'AP e l'HNP si fusero dando vita al Partito Nazionale."}
{"id": "4677056", "revid": "599013", "url": "https://it.wikipedia.org/wiki?curid=4677056", "title": "Ute Kr\u00e4tschmann", "text": ""}
{"id": "4677057", "revid": "287204", "url": "https://it.wikipedia.org/wiki?curid=4677057", "title": "Ute Kratschmann", "text": ""}
{"id": "4677058", "revid": "1310927", "url": "https://it.wikipedia.org/wiki?curid=4677058", "title": "Kyle Ebecilio", "text": "Carriera.\nClub.\nNel 2013 passa al Twente con cui debutta in Eredivisie.\nL'8 Gennaio 2016, Ebecilio ritorna al Twente dopo il prestito al Nottingham Forest.\nNazionale.\nCon l'Under 17 olandese ha vinto l'Europeo nel 2011 laureandosi capocannoniere con 3 gol a pari merito con altri tre giocatori.\nIl 5 settembre 2013 ha esordito in Nazionale Under-21 nella partita di qualificazione agli Europei di categoria vinta per 4-0 sulla Scozia."}
{"id": "4677061", "revid": "297059", "url": "https://it.wikipedia.org/wiki?curid=4677061", "title": "Disfibrinogemia", "text": "Le disfibrinogemie sono un gruppo di malattie autosomiche dominanti che comportano la presenza di fibrinogeno qualitativamente anomalo. Vi sono pi\u00f9 di 350 diverse anomalie fibrinogeno, ciascuna prende il nome dal luogo dove \u00e8 stata scoperta. Ogni disfibrinogenemia \u00e8 associato ad effetti leggermente diversi sul tempo di trombina e il normale processo di coagulazione. Alcune disfibrinogemie causano sanguinamento anormale o addirittura trombosi, mentre altre non hanno alcun effetto su entrambi."}
{"id": "4677062", "revid": "297059", "url": "https://it.wikipedia.org/wiki?curid=4677062", "title": "Disfibrinogemia familiare", "text": ""}
{"id": "4677066", "revid": "599013", "url": "https://it.wikipedia.org/wiki?curid=4677066", "title": "Fernando Pacheco", "text": "Carriera.\nClub.\nIl 20 dicembre 2011 ha esordito con la prima squadra del Real Madrid nella partita del quarto turno di Coppa del Re, vinta per 5-1 sul Ponferradina. Per la stagione 2014-2015, in qualit\u00e0 di terzo portiere, viene definitivamente promosso da Carlo Ancelotti in prima squadra, con cui esordisce in Coppa del Re il 2 dicembre 2014, nella sfida vinta 5-0 contro il Cornell\u00e1.\nNazionale.\nIl 5 settembre 2013 ha esordito in Nazionale Under-21 nella partita di qualificazione agli Europei di categoria vinta per 6-2 sull'Austria."}
{"id": "4677068", "revid": "599013", "url": "https://it.wikipedia.org/wiki?curid=4677068", "title": "Stefanie G\u00f6ttsche", "text": "Carriera.\nCon la ha disputato i Campionati mondiali del 1998 e due edizioni dei Campionati europei (1995, 1997)."}
{"id": "4677069", "revid": "287204", "url": "https://it.wikipedia.org/wiki?curid=4677069", "title": "Stefanie Gottsche", "text": ""}
{"id": "4677070", "revid": "300067", "url": "https://it.wikipedia.org/wiki?curid=4677070", "title": "Stefanie Goettsche", "text": ""}
{"id": "4677075", "revid": "585241", "url": "https://it.wikipedia.org/wiki?curid=4677075", "title": "Afrikanerparty", "text": ""}
{"id": "4677077", "revid": "121450539", "url": "https://it.wikipedia.org/wiki?curid=4677077", "title": "Conan delle isole", "text": "Conan delle isole (\"Conan of the Isles\") \u00e8 un romanzo fantasy con brani collegati del 1968 scritto da L. Sprague de Camp e Lin Carter e incentrati su Conan il barbaro, l'eroe del filone \"sword and sorcery\" ideato da Howard.\nStoria editoriale.\nIl volume fu prima pubblicato in brossura da Lancer Books nell'ottobre 1968, e fu ristampato nel luglio 1970, 1972 e maggio 1973. Fu rustampato da Ace Books nel maggio 1977, maggio 1979, aprile 1980, luglio 1981, aprile e novembre 1982, novembre 1983, giugno 1984, settembre 1986, febbraio 1991 e maggio 1994. La prima edizione britannica fu distribuita da Sphere Books nel dicembre 1974 e venne ristampato varie volte da vari editori. Il romanzo \u00e8 anche stato tradotto in francese, tedesco, spagnolo, russo e giapponese.\nTrama.\nIn seguito agli avvenimenti narrati in Conan di Aquilonia il regno vive in pace per alcuni anni. Zingara \u00e8 stata sottomessa e l'antico nemico di Conan, Thoth-Amon, \u00e8 stato sconfitto. La regina Zenobia muore dando alla luce una figlia e Conan mal sopporta la vita pacifica del regno. Improvvisamente il conte Trocero di Poitain, vecchio amico e fedele sostenitore di Conan scompare nel nulla davanti a tutti, rapito dalle misteriose Ombre Rosse. Questo dar\u00e0 inizio ad una serie di avventure che temineranno con Conan che veleggia verso il tramonto."}
{"id": "4677080", "revid": "228587", "url": "https://it.wikipedia.org/wiki?curid=4677080", "title": "I migliori cento romanzi gialli di tutti i tempi", "text": "I migliori cento romanzi gialli di tutti i tempi \u00e8 un elenco pubblicato in forma di libro nel 1990 dalla Crime Writers' Association (CWA), l'organizzazione di scrittori del genere giallo del Regno Unito. \nNe esiste un'altra versione pubblicata dalla Mystery Writers of America (MWA)."}
{"id": "4677082", "revid": "1305772", "url": "https://it.wikipedia.org/wiki?curid=4677082", "title": "Take Me Out to the Ball Game (disambigua)", "text": ""}
{"id": "4677086", "revid": "682087", "url": "https://it.wikipedia.org/wiki?curid=4677086", "title": "Conan of Aquilonia", "text": ""}
{"id": "4677087", "revid": "83531", "url": "https://it.wikipedia.org/wiki?curid=4677087", "title": "Aaron Harang", "text": "Minor League.\nHarang frequent\u00f2 la Patrick Henry High School di San Diego sua citt\u00e0 natale, e da l\u00ec venne selezionato originariamente, nel 22\u00ba turno del draft MLB 1996 dai Boston Red Sox. Scelse tuttavia di non firmare e si iscrisse all'San Diego State University sempre a San Diego. Venne selezionato al 6\u00ba giro del draft amatoriale del 1999, come 195 scelta assoluta, dai Texas Rangers. Nello stesso anno gioc\u00f2 con i Pulaski Rangers rookie finendo con 9 vittorie e 2 sconfitte, 2.30 di ERA, una salvezza su una opportunit\u00e0 e .226 alla battuta contro di lui in 16 partite di cui 10 da partente con un incontro giocato interamente senza subire punti. Il 17 novembre 2000 venne ceduto dai Texas Rangers insieme a Ryan Cullen agli Oakland Athletics per Randy Velarde. Gioc\u00f2 con i Port Charlotte Rangers A+ finendo con 13 vittorie e 5 sconfitte, 3.32 di ERA, nessuna salvezza su 2 opportunit\u00e0 e .220 alla battuta contro di lui in 28 partite di cui 27 da partente con 3 incontri giocati interamente di cui 2 senza subire punti.\nNel 2001 gioc\u00f2 con i Midland RockHounds AA finendo con 10 vittorie e 8 sconfitte, 4.14 di ERA e .285 alla battuta contro di lui in 27 partite tutte da partente. Nel 2002 gioc\u00f2 con due squadre finendo con 5 vittorie e 3 sconfitte, 2.60 di ERA e .254 alla battuta contro di lui in 11 partite tutte da partente (55.1 inning).\nNel 2003 gioc\u00f2 con due squadre finendo con 8 vittorie e 3 sconfitte, 3.22 di ERA e .240 alla battuta contro di lui in 13 partite tutte da partente (72.2 inning). Nel 2004 gioc\u00f2 con i Louisville Bats AAA una sola partita da partente finendo con una sconfitta, 12.00 di ERA e .500 alla battuta contro di lui (3.0 inning).\nNel 2008 gioc\u00f2 con i Bats una singola partita da partente con una vittoria, 0.00 di ERA e .238 alla battuta contro di lui (6.0 inning). Nel 2010 con i Bats gioc\u00f2 2 partite da partente con 2 sconfitte, 9.00 di ERA e .311 alla battuta contro di lui (11.0 inning). Nel 2011 gioc\u00f2 con i Lake Elsinore Storm A+ finendo con una sconfitta, 6.75 di ERA e .313 alla battuta contro di lui in una singola partita da partente (4.0 inning).\nNel 2013 gioc\u00f2 con i Las Vegas 51s AAA finendo con nessuna vittoria o sconfitta, 4.50 di ERA e .389 alla battuta contro di lui in una singola partita (4.0 inning).\nMajor League.\nOakland Athletics (2002-2003).\nDebutt\u00f2 nella MLB il 25 maggio 2002, al Network Associates Coliseum di Oakland contro i Tampa Bay Devil Rays. Chiuse la stagione con 5 vittorie e 4 sconfitte, 4.83 di ERA e .261 alla battuta contro di lui in 16 partite di cui 15 da partente (78.1 inning). Nella minor league gioc\u00f2 in 11 partite, 8 nella Tripla-A e 3 nella Doppia-A.\nNel 2003 chiuse con una vittoria e 3 sconfitte, 5.34 di ERA e .331 alla battuta contro di lui in 7 partite di cui 6 da partente (46.0 inning).\nCincinnati Reds (2003-2010).\nIl 30 luglio 2003 venne acquistato insieme a Jeff Bruksch e Joe Valentine per Jose Guillen dagli Athletics. Nella sua prima stagione chiuse con 4 vittorie e 3 sconfitte, 5.28 di ERA e .271 alla battuta contro di lui in 9 partite tutte da partente (30.1 inning). Nel 2004 fin\u00ec con 10 vittorie e 9 sconfitte, 4.86 di ERA e .280 alla battuta contro di lui in 28 partite tutte da partente con un incontro giocato interamente senza subire punti (9\u00b0 nella NL) (161.0 inning).\nNel 2005 concluse con 11 vittorie e 13 sconfitte, 3.82 di ERA e. 267 alla battuta contro di lui in 32 partite tutte da partente con un incontro giocato interamente (211.2 inning). Nel 2006 fin\u00ec con 16 vittorie (1\u00b0 nella NL) e 11 sconfitte, .269 alla battuta contro di lui, 216 strikeout (1\u00b0 nella NL), 3.76 di ERA in 36 partite di cui 35 da partente (1\u00b0 nella NL) con 6 incontri completi (1\u00b0 nella NL) di cui 2 senza subire punti (3\u00b0 nella NL), per un totale di 234.1 inning (3\u00b0 nella NL).\nNel 2007 concluse con 16 vittorie (5\u00b0 nella NL) di cui 6 sconfitte, .242 alla battuta contro di lui, 218 strikeout (2\u00b0 nella NL), 3.73 di ERA, 1.14 di WHIP (5\u00b0 nella NL) in 34 partite tutte da partente (2\u00b0 nella NL) con 2 incontri giocati interamente (4\u00b0 nella NL) di cui uno senza subire punti (2\u00b0 nella NL), per un totale di 231.2 inning (2\u00b0 nella NL). Nel 2008 termin\u00f2 con 6 vittorie e 17 sconfitte, 4.78 di ERA e .284 alla battuta contro di lui in 30 partite di cui 29 da partente con un incontro giocato interamente senza subire punti (7\u00b0 nella NL) (184.1 inning).\nNel 2009 fin\u00ec con 6 vittorie e 14 sconfitte, 4.21 di ERA e .287 alla battuta contro lui in 26 partite tutte da partente con 2 incontri giocati interamente di cui uno senza subire punti (6\u00b0 nella NL) (162.1 inning). Nel 2010 concluse con 6 vittorie e 7 sconfitte, 5.32 di ERA e .305 alla battuta contro di lui in 22 partite di cui 20 da partente (111.2 inning).\nSan Diego Padres (2011).\nIl 6 dicembre 2010 firm\u00f2 con i Padres. Chiuse con 14 vittorie (9\u00b0 nella NL) e 7 sconfitte, 3.64 di ERA e 2.69 alla battuta contro di lui in 28 partite tutte da partente (170.2 inning).\nLos Angeles Dodgers (2012).\nL'8 dicembre 2011 firm\u00f2 con i Dodgers. Fin\u00ec con 10 vittorie e altrettante sconfitte, 3.61 di ERA e .246 alla battuta contro di lui in 31 partite tutte da partente (179.2 inning).\nSeattle Mariners (2013).\nL'11 aprile 2013 venne acquistato insieme a soldi per Steven Hensley dai Colorado Rockies. Chiuse con 5 vittorie e 11 sconfitte, 5.76 di ERA e .270 alla battuta contro di lui in 22 partite tutte da partente con 2 incontri completi senza subire punti (120.1 inning).\nNew York Mets (2013).\nIl 2 settembre firm\u00f2 con i New York Mets un contratto da Minor League. Il 9 settembre venne promosso in prima squadra, durante l'espansione del roster, chiudendo con nessuna vittoria e una sconfitta, 3.52 di ERA e. 230 alla battuta contro di lui in 4 partite tutte da partente (23.0 inning).\nAtlanta Braves (2014).\nIl 24 marzo 2014 firm\u00f2 un contratto per un anno con gli Atlanta Braves per un milione di dollari. Il 2 aprile contro i Milwaukee Brewers ottenne la sua prima vittoria stagionale, giocando 6.2 inning, 3 strikeout, 2 valide concesse e una base concessa.\nPhiladelphia Phillies (2015).\nIl 5 gennaio 2015, Harang firm\u00f2 un contratto annuale del valore di 5 milioni di dollari con i Philadelphia Phillies con dei bonus di prestazione.\nStili di lancio.\nHarang attualmente effettua 6 tipi di lanci:"}
{"id": "4677090", "revid": "1543377", "url": "https://it.wikipedia.org/wiki?curid=4677090", "title": "Earthquake (DJ Fresh e Diplo)", "text": "Earthquake \u00e8 un singolo dei disc jockey DJ Fresh e Diplo, pubblicato nel 2013."}
{"id": "4677091", "revid": "682087", "url": "https://it.wikipedia.org/wiki?curid=4677091", "title": "Conan the Avenger", "text": ""}
{"id": "4677096", "revid": "1573940", "url": "https://it.wikipedia.org/wiki?curid=4677096", "title": "Vespertilio sinensis", "text": "Il serotino bicolore asiatico (Vespertilio sinensis ) \u00e8 un pipistrello della famiglia dei Vespertilionidi diffuso nell'Asia orientale.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 58 e 80\u00a0mm, la lunghezza dell'avambraccio tra 43 e 55\u00a0mm, la lunghezza della coda tra 34 e 54\u00a0mm, la lunghezza del piede tra 9 e 16\u00a0mm, la lunghezza delle orecchie tra 14 e 21\u00a0mm.\nAspetto.\nLa pelliccia \u00e8 corta e densa. Il colore generale del corpo \u00e8 brizzolato, dovuto principalmente al colore biancastro della punta dei peli bruno-nerastri o bruno-rossastri, mentre i fianchi del ventre e la gola sono giallo crema. Il muso \u00e8 bruno-nerastro, gli occhi sono piccoli. Le orecchie sono corte, larghe, triangolari, con il bordo posteriore che si estende alla base, attraverso l'antitrago, fino all'angolo posteriore della bocca. Il trago \u00e8 corto, con l'estremit\u00e0 arrotondata e piegata in avanti. Le ali sono strette, nerastre ed attaccate posteriormente alla base delle dita dei piedi. La punta della lunga coda si estende leggermente oltre l'ampio uropatagio. Il calcar \u00e8 lungo e fornito di una carenatura ben sviluppata. Le femmine hanno un paio di mammelle. La sottospecie \"V.s.orientalis\" ha la gola pi\u00f9 scura ed il trago pi\u00f9 ampio nella parte centrale, mentre in \"V.s.sinensis\" \u00e8 pi\u00f9 largo alla base.\nEcolocazione.\nEmette ultrasuoni a basso ciclo di lavoro con impulsi di breve durata a banda larga con frequenza iniziale di 83,66\u00b12,08 kHz, finale di 24,78\u00b10,41 kHz e massima energia nella prima armonica.\nBiologia.\nComportamento.\nSi rifugia in gruppi nelle cavit\u00e0 degli alberi, nei fabbricati e nelle grotte lungo le coste. Sono stati osservati vivai di diverse dozzine o centinaia di femmine e piccoli. Oltre agli ultrasuoni emette un suono stridulo udibile anche dall'uomo quando si nutre. L'attivit\u00e0 predatoria inizia al tramonto.\nAlimentazione.\nSi nutre di insetti, particolarmente Lepidotteri, Ditteri e Coleotteri, catturati in volo solitamente in alto su spazi aperti come specchi d'acqua.\nDistribuzione e habitat.\nQuesta specie \u00e8 diffusa nell'Asia orientale dalla Mongolia nord-orientale, attraverso tutta la Cina fino al Giappone e Taiwan.\nVive in zone montane, semi-desertiche e nelle steppe.\nTassonomia.\nSono state riconosciute 3 sottospecie:\nStato di conservazione.\nLa IUCN Red List, considerato il vasto areale, l'adattabilit\u00e0 e l'assenza di minacce rilevanti, sebbene la popolazione giapponese sia stata localmente considerata vulnerabile o con dati insufficienti, classifica \"V.sinensis\" come specie a rischio minimo (LC)."}
{"id": "4677098", "revid": "1573940", "url": "https://it.wikipedia.org/wiki?curid=4677098", "title": "Pipistrellus aero", "text": "Pipistrellus aero () \u00e8 un pipistrello della famiglia dei Vespertilionidi diffuso in Africa orientale.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 40 e 49\u00a0mm, la lunghezza dell'avambraccio tra 31 e 34\u00a0mm, la lunghezza della coda tra 32 e 34\u00a0mm, la lunghezza del piede tra 5 e 10\u00a0mm, la lunghezza delle orecchie tra 10 e 15\u00a0mm e un peso fino a 5\u00a0g.\nAspetto.\nLa pelliccia \u00e8 lunga, densa e setosa. Le parti dorsali sono bruno-rossastre scure, mentre le parti ventrali sono pi\u00f9 chiare con la base dei peli ovunque bruno-nerastra. Le orecchie sono corte e nere. Il trago \u00e8 stretto, con il margine anteriore concavo, quello posteriore leggermente convesso e con l'estremit\u00e0 arrotondata. Le membrane alari sono completamente marroni scure. La coda \u00e8 lunga ed inclusa completamente nell'ampio uropatagio.\nBiologia.\nAlimentazione.\nSi nutre di insetti.\nDistribuzione e habitat.\nQuesta specie \u00e8 diffusa nel Kenya centrale e in tre localit\u00e0 dell'Etiopia.\nVive in boschi sempreverdi, di acacia e foreste montane.\nStato di conservazione.\nLa IUCN Red List, considerata la mancanza di informazioni recenti sull'areale, i requisiti ecologici, le minacce e lo stato di conservazione, classifica \"P.aero\" come specie con dati insufficienti (DD)."}
{"id": "4677099", "revid": "1573940", "url": "https://it.wikipedia.org/wiki?curid=4677099", "title": "Neoromicia brunnea", "text": "Neoromicia brunnea () \u00e8 un pipistrello della famiglia dei Vespertilionidi diffuso nell'Africa centrale e occidentale.\nDescrizione.\nDimensioni.\nPipistrello di piccole dimensioni, con la lunghezza totale tra 76 e 94\u00a0mm, la lunghezza dell'avambraccio tra 33 e 38\u00a0mm, la lunghezza della coda tra 33 e 46\u00a0mm, la lunghezza del piede tra 7 e 9,5\u00a0mm, la lunghezza delle orecchie tra 9 e 15\u00a0mm e un peso fino a 9\u00a0g.\nAspetto.\nLa pelliccia \u00e8 densa e soffice. Le parti dorsali variano dal marrone o bruno-rossastro al marrone scuro, mentre le parti ventrali sono pi\u00f9 chiare con la base dei peli bruno-nerastra. Le orecchie sono corte, nerastre, triangolari e con l'estremit\u00e0 arrotondata. Il trago \u00e8 lungo meno della met\u00e0 del padiglione auricolare, con il margine anteriore diritto e quello posteriore inclinato in avanti. Le membrane alari sono bruno-nerastre. La coda \u00e8 lunga ed inclusa completamente nell'ampio uropatagio.\nBiologia.\nComportamento.\nSono stati osservati esemplari in case abbandonate o sotto banchi di terra lungo i fiumi.\nAlimentazione.\nSi nutre di insetti.\nRiproduzione.\nFemmine gravide sono state osservate in settembre, mentre altre che allattavano sono state catturate in febbraio e tardo aprile. Danno alla luce un piccolo alla volta.\nDistribuzione e habitat.\nQuesta specie \u00e8 diffusa in Liberia, Sierra Leone, Costa d'Avorio, Ghana, Nigeria sud-orientale, Camerun occidentale, Rio Muni, Gabon nord-occidentale e Congo centro-orientale.\nVive esclusivamente nelle foreste pluviali di pianura sempreverdi o semi-decidue, nelle foreste di palude e mangrovie fino a 1.470 metri di altitudine.\nStato di conservazione.\nLa IUCN Red List, considerato che questa specie \u00e8 in significativo declino di circa il 30% negli ultimi 10 anni a causa della perdita del proprio habitat, classifica \"N.brunnea\" come specie prossima alla minaccia (NT)."}
{"id": "4677101", "revid": "1573940", "url": "https://it.wikipedia.org/wiki?curid=4677101", "title": "Neoromicia capensis", "text": "Neoromicia capensis () \u00e8 un pipistrello della famiglia dei Vespertilionidi diffuso nell'Africa subsahariana.\nDescrizione.\nDimensioni.\nPipistrello di piccole dimensioni, con la lunghezza totale tra 60 e 107\u00a0mm, la lunghezza dell'avambraccio tra 26 e 39\u00a0mm, la lunghezza della coda tra 18 e 48\u00a0mm, la lunghezza del piede tra 7 e 9\u00a0mm, la lunghezza delle orecchie tra 7 e 15\u00a0mm e un peso fino a 10,1\u00a0g.\nAspetto.\nLa pelliccia \u00e8 corta, soffice e densa. Le parti dorsali sono bruno-giallastre chiare, bruno-grigiastre chiare, bruno-rossastre e varie tonalit\u00e0 di marrone, mentre le parti ventrali sono bianche o color crema. La base dei peli \u00e8 ovunque nerastra. Il muso \u00e8 largo e ricoperto di diverse ghiandole sui lati ed alla base degli occhi. Le orecchie sono corte, triangolari e con l'estremit\u00e0 arrotondata. Il trago \u00e8 lungo meno della met\u00e0 del padiglione auricolare, pi\u00f9 largo nella parte centrale, con il margine posteriore leggermente convesso e l'estremit\u00e0 arrotondata. Le membrane alari sono bruno-giallastre, bruno-grigiastre o bruno-nerastre talvolta con il bordo posteriore bianco. La coda \u00e8 lunga ed inclusa completamente nell'ampio uropatagio, il quale \u00e8 semi-trasparente, talvolta con il margine libero giallastro e ricoperto da fasce trasversali pi\u00f9 scure. Il cariotipo \u00e8 2n=32 FNa=50.\nEcolocazione.\nEmette ultrasuoni ad alto ciclo di lavoro con impulsi di breve durata a frequenza semi-costante iniziale a 65-84 kHz e finale a 38-44 kHz.\nBiologia.\nComportamento.\nSi rifugia in strette cavit\u00e0 come fessure sotto le cortecce degli alberi, tra fogli di aloe, in crepacci e buchi nelle piante e nelle rocce, nei soffitti, sotto tetti e nei muri degli edifici singolarmente o pi\u00f9 raramente in gruppi fino a 20 individui. Divide i siti talvolta con \"Scotophilus dinganii\". In Sudafrica \u00e8 attivo durante l'inverno senza entrare in lunghi periodi di ibernazione sebbene durante il giorno entri in uno stato di torpore con temperature tra 21 e 24 \u00b0C. L'attivit\u00e0 predatoria inizia al tramonto, con diversi picchi notturni fino all'alba. Evita i periodi di luna piena per sfuggire ad eventuali predatori e quelli di pioggia o vento forte.\nAlimentazione.\nSi nutre di coleotteri, lepidotteri, emitteri, ditteri e tricotteri catturati in spazi relativamente aperti con un volo lento.\nRiproduzione.\nLa spermatogenesi avviene tra marzo ed aprile, le prime copulazioni a fine marzo o primi di aprile, successivamente le femmine trattengono il seme fino alla ovulazione e fertilizzazione che avviene nella seconda met\u00e0 di agosto, per poi partorire a fine ottobre o primi di novembre dopo una gestazione di circa 12 settimane. Danno alla luce 2-3 piccoli alla volta, occasionalmente 1 o 4.\nDistribuzione e habitat.\nQuesta specie \u00e8 diffusa nell'Africa occidentale dalla Guinea-Bissau al Camerun occidentale e l'isola di Bioko e nel resto del continente dal Sudan centro-orientale fino al Sudafrica e l'isola di Zanzibar.\nVive in diversi tipi di habitat escluse le grandi zone desertiche ed alcuni ambienti costieri. \u00c8 spesso associata ad insediamenti umani.\nTassonomia.\nSono state riconosciute 5 sottospecie:\nStato di conservazione.\nLa IUCN Red List, considerato il vasto areale e la popolazione presumibilmente numerosa, classifica \"N.capensis\" come specie a rischio minimo (LC)."}
{"id": "4677103", "revid": "1573940", "url": "https://it.wikipedia.org/wiki?curid=4677103", "title": "Nyctalus furvus", "text": "Nyctalus furvus () \u00e8 un pipistrello della famiglia dei Vespertilionidi endemico del Giappone.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 77 e 78,5\u00a0mm, la lunghezza dell'avambraccio tra 50,6 e 52,2\u00a0mm, la lunghezza della coda tra 48 e 48,5\u00a0mm, la lunghezza del piede tra 11,8 e 13,5\u00a0mm, la lunghezza delle orecchie tra 14,6 e 17,5\u00a0mm.\nAspetto.\nLa pelliccia \u00e8 corta, densa, vellutata e si estende sulle ali fino all'altezza dei gomiti e delle ginocchia. Il colore generale del corpo \u00e8 bruno-giallastre scure con la base dei peli pi\u00f9 scura. Il muso \u00e8 largo, dovuto alla presenza di due masse ghiandolari ai lati e con le narici proiettate in avanti e verso l'esterno, separate da un solco profondo. Le orecchie sono corte, triangolari e ben separate, con l'estremit\u00e0 arrotondata, la superficie interna ricoperta finemente di papille e l'antitrago basso e lungo che si estende in avanti fino all'angolo posteriore della bocca. Il trago \u00e8 molto corto, con i bordi concavi e pi\u00f9 largo verso l'estremit\u00e0 arrotondata. Le membrane alari sono lunghe, sottili, nerastre e attaccate posteriormente alla base dell'alluce. Le zampe sono corte e robuste. La punta della coda si estende leggermente oltre l'ampio uropatagio, il quale \u00e8 ricoperto di peli alla base. Il calcar \u00e8 corto, tozzo e carenato. Il cariotipo \u00e8 2N=44 FNa=52.\nBiologia.\nComportamento.\nSi rifugia nelle cavit\u00e0 degli alberi. Iberna all'interno di edifici.\nAlimentazione.\nSi nutre di insetti.\nDistribuzione e habitat.\nQuesta specie \u00e8 conosciuta soltanto nelle prefetture di Iwate e Fukushima sull'isola giapponese di Honsh\u016b.\nVive nelle foreste primarie.\nStato di conservazione.\nLa IUCN Red List, considerato l'areale limitato, seriamente limitato e con l'habitat forestale in declino nella qualit\u00e0 e nell'estensione, classifica \"N.furvus\" come specie vulnerabile (VU)."}
{"id": "4677104", "revid": "287204", "url": "https://it.wikipedia.org/wiki?curid=4677104", "title": "Ubi sunt", "text": "Ubi sunt (letteralmente \"dove sono?\") \u00e8 un'espressione tratta dal latino \"Ubi sunt qui ante nos fuerunt?\", ovvero \"dove sono coloro che furono prima di noi?\". \"Ubi nunc...?\" (\"E ora, dove sono?\") \u00e8 una variante comune.\nInteso a volte come un'espressione di nostalgia, il motivo dell\"'ubi sunt\" \u00e8 piuttosto una meditazione sulla morte e sull'impermanenza della vita che, a seconda del contesto in cui \u00e8 citata, pu\u00f2 condurre a conclusioni angoscianti o, al contrario, anche a un invito vitalistico all'amore e al godimento, con la figura retorica di significato nota come \"carpe diem\".\n\"Ubi sunt\" \u00e8 la frase d'apertura di molte poesie medievali e si riscontra, per esempio, nella seconda stanza dell'inno studentesco \"De brevitate vitae\", conosciuto per il suo incipit come \"Gaudeamus igitur: Ubi sunt qui ante nos / In mundo fuere?\", \"Dove sono ora coloro / che furono al mondo prima di noi?\" Questo tema \u00e8 stato ampiamente visitato dai poeti latini medievali: se anche non avevano a disposizione Cicerone, conoscevano per\u00f2 molto bene il verso di Boezio \"Ubi nunc fidelis ossa Fabricii manent?\", \"Dove giacciono ora le ossa del fedele Fabrizio?\".\nEsempi.\nFrancese.\nIl poeta medievale Fran\u00e7ois Villon si ispira visibilmente al tema nella sua \"Ballade des dames du temps jadis\", \"Ballata delle dame del passato\", con la domanda \"Mais o\u00f9 sont les neiges d'antan?\" (\"Ma dove sono le nevi di un tempo?\"),\nUn altro famoso autore medievale, Rutebeuf, scrisse dei \"Poemi della sventura\", \"Po\u00e8mes de l'infortune\", che contengono questi versi:\nQue sont mes amis devenusQue j'avais de si pr\u00e8s tenusEt tant aim\u00e9s ?\nOvvero, all'incirca: \"Cosa \u00e8 stato dei miei amici, che avevo tenuto tanto vicini e tanto amato?\". Nella seconda met\u00e0 del ventesimo secolo il cantautore monegasco L\u00e9o Ferr\u00e9 music\u00f2 questa poesia, rendendola famosa: la canzone si intitolava \"Pauvre Rutebeuf\".\nTedesco.\nIl ritornello citato di Villon \u00e8 ripreso nell'ironica, amara canzone di Berthold Brecht e Kurt Weill \"Nannas Lied\", che esprime il ricordo labile e senza rimorsi di una vecchia prostituta con questi versi:\n\"Wo sind die Tr\u00e4nen von gestern abend?\"\n\"Wo ist der Schnee vom vergangenen Jahr?\"\nSpagnolo.\nIn \"Coplas por la muerte de su padre\", il poeta spagnolo Jorge Manrique scrisse strofe altrettanto famose sui suoi contemporanei che la morte aveva rapito:\n \u00bfQu\u00e9 se fizo el rey don Juan?\n Los infantes de Arag\u00f3n\n \u00bfqu\u00e9 se fizieron?\n \u00bfQu\u00e9 fue de tanto gal\u00e1n,\n qu\u00e9 fue de tanta invenci\u00f3n\n como trujeron?\n Las justas y los torneos,\n paramentos, bordaduras\n y cimeras,\n \u00bffueron sino devaneos?\n \u00bfqu\u00e9 fueron sino verduras\n de las eras?\n\"Cosa ne stato del re don Juan?\"\n\"I principi di Aragona,\"\n\"Cosa ne \u00e8 stato?\"\n\"Cosa \u00e8 stato di tanta nobilt\u00e0,\"\n\"cosa \u00e8 stato delle tante mode\"\n\"che portavano con s\u00e9?\"\n\"Le giostre e i tornei,\"\n\"paramenti, ricami,\"\n\"e cimieri,\"\n\"sono stati nient'altro che vento?\"\n\"Cosa sono stati, se non erbe\"\n\"del campo?\"\nAltri.\nNella poesia persiana medievale, il tema dell\"'Ubi sunt?\" pervade tutto il \"Rub\u02bfayy\u0101t\", ovvero le \"Quartine\" opera del matematico e poeta \u02bfUmar Khayy\u0101m:\nOgni mattino porta mille rose, lo sai:\nMa le rose d'ieri, dove son esse mai?\nE se l'estate ci d\u00e0 i fiori, prendere\nJamshid e Keikobad in cambio la vedrai.\nInglese.\nAntico inglese (anglosassone).\nUn'atmosfera generale di \"ubi sunt\" emana dall'intero testo di \"Beowulf\". La letteratura anglosassone, al tempo in cui Beowulf fu scritto, esprimeva il senso di inevitabile sventura tipico del lamento dell'\"Ubi sunt\": con la conquista dei Bretoni romanizzati gli Anglosassoni si ritrovarono a contemplare maestose costruzioni di pietra e raffinati decori celtici che suggerivano l'idea di un passato tanto glorioso quanto perduto (si parla di \"opere di giganti\" in \"The Ruin\").\nLe maggiori opere anglosassoni in tema \"ubi sunt\" sono \"The wanderer\" (\"Il viandante\"), \"Il lamento di Deor\", \"The Ruin\" e \"The Seafarer\" (\"Il navigante\"), tutte parte di una collezione nota come \"Il libro di Exeter, la pi\u00f9 importante collezione a noi pervenuta di letteratura in inglese antico.\n\"The Wanderer\" \u00e8 un ottimo esempio dell'uso frequente, nella letteratura \"Ubi sunt\", dell'interrogativa retorica.\nIn anglosassone si legge il passaggio seguente (versi 92-96):\nHw\u00e6r cwom mearg? Hw\u00e6r cwom mago? Hw\u00e6r cwom ma\u00fe\u00feumgyfa?\nHw\u00e6r cwom symbla gesetu? Hw\u00e6r sindon seledreamas?\n[...]Hu seo \u00ferag gewat,\ngenap under nihthelm, swa heo no w\u00e6re.\nDov'\u00e8 il cavallo? E dove il cavaliere? Dov'\u00e8 l'elargitore di tesori?\nDove sono i sedili del banchetto? Dov'\u00e8 la baldoria della sala grande?\n[...]Come se n'\u00e8 andato quel tempo,\nscuro, coperto dalla notte, come se non fosse mai stato!\nNel XX secolo, J.R.R. Tolkien, scrittore e studioso di letteratura inglese, utilizzer\u00e0 l'incipit di questa strofa per una poesia dei Rohirrim nella seconda parte della sua opera fantasy \"Il Signore degli Anelli\", \"Le due torri\"; \u00e8 ripresa, nella versione di Tolkien, anche nel film di Peter Jackson \"Il Signore degli Anelli - Le due torri\".\nMedio inglese.\nLa poesia del tredicesimo secolo \"Ubi Sunt Qui Ante Nos Fuerunt\" \u00e8 un esempio in medio inglese che rispecchia la tradizione medievale:\nUuere be\u00fe \u00feey biforen vs weren,\nHoundes ladden and hauekes beren\nAnd hadden feld and wode?\n\u00dee riche leuedies in hoere bour,\n\u00deat wereden gold in hoere tressour\nWi\u00fe hoere bri\u021dtte rode; ...\nWilliam Dunbar.\nIl \"Lament for the Makaris\" (\"Lamento per i poeti\", ca. 1505) del \"makar\" (poeta scozzese, bardo) William Dunbar consiste in una parte introduttiva (riportata qui di seguito) seguita da una lista di poeti scozzesi del passato con il ritornello latino \"Timor mortis conturbat me\" (\"la paura della morte mi sconvolge\") al termine di ciascuna delle 25 quartine:\nOn to the ded gois all estatis,\nPrincis, prelotis, and potestatis,\nBaith riche and pur of al degre;\nTimor mortis conturbat me.\nHe takis the knychtis in to feild,\nAnarmit under helme and scheild;\n Victour he is at all mellie;\n Timor mortis conturbat me.\nShakespeare.\nLa figura dell\"'Ubi sunt\" figura anche in varie opere di Shakespeare. Quando Amleto trova i teschi al cimitero, si esprime cos\u00ec:\nAlas, poor Yorick! I knew him, Horatio, a fellow of infinite jest, of most excellent fancy. He hath bore me on his back a thousand times, and now how abhorr'd in my imagination it is! my gorge rises at it. Here hung those lips that I have kiss'd I know not how oft. Where be your gibes now, your gambols, your songs, your flashes of merriment, that were wont to set the table on a roar? Not one\nnow to mock your own grinning \u2013 quite chap-fall'n. Now get you to my lady's chamber, and tell her, let her paint an inch thick, to this favor she must come; make her laugh at that.\nAhim\u00e8, povero Yorik! Lo conoscevo, Orazio, un uomo d'infinita arguzia, di immaginazione sopraffina. Mi ha portato sulla sua schiena migliaia di volte, ed ora, come ne aborrisco nella mia immaginazione! Lo stomaco mi si rivolta. Qua erano attaccate quelle labbra che ho baciato chiss\u00e0 quante volte. Dove sono ora le tue beffe, le tue capriole, le tue canzoni, i tuoi sprazzi di allegria che facevano scrosciare dalle risa la tavola? Non un solo, ora, per farsi beffe del tuo ghigno - piuttosto sganasciato. Ora va' nella camera della Signora, e dille che pu\u00f2 dipingersi anche per lo spessore di un pollice, ma dovr\u00e0 anche lei ridursi in questo stato; falla ridere di questo.\nWhere is Bohun?\nIn un'arringa forense del 1625 riguardante la Contea di Oxford, il Giudice Ranulph Crewe elenca le grandi dinastie nobiliari del Medioevo, estinte nella Guerra delle due rose e altre avversit\u00e0, e parla cos\u00ec:\n\"I have laboured to make a covenant with myself, that affection may not press upon judgment; for I suppose there is no man that hath any apprehension of gentry or nobleness, but his affection stands to the continuance of a house so illustrious, and would take hold of a twig or twine-thread to support it. And yet time hath his revolutions; there must be a period and an end to all temporal things\u2014finis rerum\u2014an end of names and dignities, and whatsoever is terrene; and why not of de Vere? Where is Bohun, where's Mowbray, where's Mortimer? Nay, which is more and most of all, where is Plantagenet? They are entombed in the urns and sepulchres of mortality. And yet let the name and dignity of De Vere stand so long as it pleaseth God.\"\nMi sono sforzato di stringere un patto con me stesso, perch\u00e9 i miei sentimenti non interferiscano col mio giudizio; poich\u00e9 ritengo che non vi sia uomo che abbia timore dell'aristocrazia o della nobilt\u00e0, ma piuttosto che i suoi sentimenti spingano per la sopravvivenza di una casata tanto illustre, e che si servirebbe di un ramoscello o anche di uno spago pur di sostenerla. Eppure, la Storia ha le sue rivoluzioni, dev'esserci un tempo e una fine per ogni cosa temporale - finis rerum, una fine per i nomi e le dignit\u00e0 e qualunque cosa sia di questa terra, e perch\u00e9 non dei De Vere? Dove sono i Bohun, dove i Mowbray, dove i Mortimer? Dite, il pi\u00f9 grande, dov'\u00e8 Plantageneto? Sono sepolti nelle urne e nei sepolcri della mortalit\u00e0. Eppure, preghiamo che il nome e la dignit\u00e0 dei De Vere splendano finch\u00e9 a Dio piaccia. \nQuando questo passaggio \u00e8 stato citato nella Camera dei lord negli anni settanta, Charles Stourton, ventiseiesimo Barone di Mowbray (il titolo nel frattempo era stato ripristinato), esclam\u00f2 in risposta \"Mowbray \u00e8 qui\", tra fragorosi applausi.\nXVIII secolo.\nL'interesse per il tema dell\"'Ubi sunt\" ha conosciuto una rinascita negli ultimi anni del Settecento, in seguito alla pubblicazione della \"traduzione\" dei \"Canti di Ossian\" da parte di James Macpherson. L'ottavo dei \"Frammenti di antica poesia raccolti nelle altopiani della Scozia\" vede Ossian piangere cos\u00ec:\nWhere is Fingal the King? where is Oscur my son? where are all my race? Alas! in the earth they lie. I feel their tombs with my hands. I hear the river below murmuring hoarsely over the stones. What dost thou, O river, to me? Thou bringest back the memory of the past.\nDov'\u00e8 Fingal, il re? Dov'\u00e8 Oscur, mio figlio? Dov'\u00e8 tutta la mia stirpe? Ahim\u00e8! Giacciono sottoterra. Sento le loro tombe con le mie mani. Sento il fiume qui sotto mormorare rauco sulle pietre. O fiume, cosa mi stai facendo? Riporti in me il ricordo del passato\nQuesto e i successivi testi ossianici di Macpherson, \"Fingal\" (1761) e \"Temora\" (1763), alimentarono il gusto dei romantici per la malinconia e il primitivo.\nXX secolo\nIl componimento che pi\u00f9 di ogni altri riprende questo tema e lo sviluppa in tutto l'opera \u00e8 senza dubbio L'Antologia di Spoon River (\"Spoon River Anthology\"). Ripresa poi da Fabrizio De Andr\u00e8 nel suo disco Non al denaro non all'amore n\u00e9 al cielo Liberamente ispirato all'opera di E.L.Masters. La poesia (e la canzone di De Andr\u00e9) che sintetizza al meglio il messaggio \u00e8 senza dubbio \"La collina\" nella quale il poeta imposta nell'incipit tutto l'opera e il \"Dove sono?\" \u00e8 la domanda di ogni seguente ottetto, intervallato dalla frase ultimativa \"dormono, dormono sulla collina\" :\nDove sono Elmer, Herman, Bert, Tom e Charley, \nl'abulico, l'atletico, il buffone, l'ubriacone, il rissoso? \nTutti, tutti, dormono sulla collina. \nUno trapass\u00f2 in una febbre, \nuno fu arso in miniera, \nuno fu ucciso in rissa, \nuno mor\u00ec in prigione, \nuno cadde da un ponte lavorando per i suoi cari - \ntutti, tutti dormono, dormono, dormono sulla collina. \nDove sono Ella, Kate, Mag, Edith e Lizzie, \nla tenera, la semplice, la vociona, l'orgogliosa, la felicie? \nTutte, tutte, dormono sulla collina. \nUna mor\u00ec di un parto illecito, \nuna di amore contrastato, \nuna sotto le mani di un bruto in un bordello, \nuna di orgoglio spezzato, mentre anelava al suo ideale, \nuna inseguendo la vita, lontano, in Londra e Parigi, \nma fu riportata nel piccolo spazio con Ella, con Kate, con Mag - \ntutt, tutte dormono, dormono, dormono sulla collina. \nDove sono zio Isaac e la zia Emily, \ne il vecchio Towny Kincaid e Sevigne Houghton, \ne il maggiore Walker che aveva conosciuto \nuomini venerabili della Rivoluzione? *\nTutti, tutti, dormono sulla collina. \nLi riportarono, figlioli morti, dalla guerra, \ne figlie infrante dalla vita, \ne i loro bimbi orfani, piangenti - \ntutti, tutti dormono, dormono, dormono sulla collina. \nDov'\u00e8 quel vecchio suonatore Jones \nche gioc\u00f2 con la vita per tutti i novant'anni, \nfronteggiando il nevischio a petto nudo, \nbevendo, facendo chiasso, non pensando n\u00e9 a moglie n\u00e9 a parenti, \nn\u00e9 al denaro, n\u00e9 all'amore, n\u00e9 al cielo? \nEccolo! Ciancia delle fritture di tanti anni fa, \ndelle corse di tanti anni fa nel Boschetto di Clary, \ndi ci\u00f2 che Abe Lincoln \ndisse una volta a Springfield."}
{"id": "4677106", "revid": "1573940", "url": "https://it.wikipedia.org/wiki?curid=4677106", "title": "Nyctalus aviator", "text": "Nyctalus aviator () \u00e8 un pipistrello della famiglia dei Vespertilionidi diffuso in Asia orientale.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 80 e 106\u00a0mm, la lunghezza dell'avambraccio tra 58 e 64\u00a0mm, la lunghezza della coda tra 45 e 62\u00a0mm, la lunghezza del piede tra 12 e 17\u00a0mm, la lunghezza delle orecchie tra 16 e 23\u00a0mm.\nAspetto.\nLa pelliccia \u00e8 corta, densa, vellutata e si estende sulle ali fino all'altezza dei gomiti e delle ginocchia. Il colore generale del corpo \u00e8 bruno-giallastro scuro con la base dei peli pi\u00f9 scura. Il muso \u00e8 largo, dovuto alla presenza di due masse ghiandolari ai lati e con le narici proiettate in avanti e verso l'esterno, separate da un solco profondo. Le orecchie sono corte, triangolari e ben separate, con l'estremit\u00e0 arrotondata e l'antitrago basso e lungo che si estende in avanti fino all'angolo posteriore della bocca. Il trago \u00e8 molto corto, con l'estremit\u00e0 arrotondata, i bordi concavi e la base ricoperta di peli lanosi. Le membrane alari sono lunghe, sottili, nerastre e attaccate posteriormente alla caviglia. Le zampe sono corte e robuste. La punta della coda si estende leggermente oltre l'ampio uropatagio, il quale \u00e8 ricoperto di peli alla base. Il calcar \u00e8 lungo e carenato.\nBiologia.\nComportamento.\nSi rifugia durante tutto l'anno nelle cavit\u00e0 degli alberi in particolare di latifoglie dove forma piccoli gruppi fino a 10 individui di entrambi i sessi. Entra in ibernazione da met\u00e0 ottobre a fine aprile. Durante l'estate, forma vivai di sole femmine, mentre i maschi tendono a vivere in piccoli gruppi separati. L'attivit\u00e0 predatoria inizia tra 5 minuti a 20 minuti dopo il tramonto e termina prima dell'alba. Si interrompe durante il cattivo tempo. Il volo \u00e8 lento ed irregolare ed effettuato a 5-30 metri dal suolo.\nAlimentazione.\nSi nutre di insetti volanti, particolarmente ditteri, lepidotteri e coleotteri catturati molto in alto nella foresta.\nRiproduzione.\nGli accoppiamenti avvengono a fine settembre o agli inizi di ottobre. L'aspettativa di vita \u00e8 di circa 6 anni.\nDistribuzione e habitat.\nQuesta specie \u00e8 diffusa nelle province cinesi dell'Heilongjiang, Jilin, Henan, Zhejiang, Anhui; Penisola coreana, Siberia occidentale e isole giapponesi di Honsh\u016b, Hokkaid\u014d, Shikoku, Ky\u016bsh\u016b, Iki, Fukue e Tsushima.\nVive nelle foreste decidue montane.\nStato di conservazione.\nLa IUCN Red List, considerato che i vivai sono altamente vulnerabili a causa della perdita del proprio habitat e del disturbo arrecato dall'uomo, classifica \"N.aviator\" come specie prossima alla minaccia (NT)."}
{"id": "4677108", "revid": "1573940", "url": "https://it.wikipedia.org/wiki?curid=4677108", "title": "Saccolaimus flaviventris", "text": "Saccolaimus flaviventris () \u00e8 un pipistrello della famiglia degli Emballonuridi diffuso in Australia e Nuova Guinea.\nDescrizione.\nDimensioni.\nPipistrello di grandi dimensioni, con la lunghezza della testa e del corpo tra 72 e 92\u00a0mm, la lunghezza dell'avambraccio tra 66 e 82\u00a0mm, la lunghezza della coda tra 25 e 35\u00a0mm, la lunghezza del piede tra 14 e 17\u00a0mm, la lunghezza delle orecchie tra 17 e 23\u00a0mm e un peso fino a 60\u00a0g.\nAspetto.\nLa pelliccia \u00e8 corta e lucida. Le parti dorsali sono nerastre, mentre le parti ventrali sono bianche o color crema. La testa \u00e8 relativamente piatta e triangolare, il muso \u00e8 conico, cosparso di pochi peli, con una prominente sacca golare con l'apertura anteriore e una ghiandola sottocutanea nei maschi, mentre nelle femmine \u00e8 ridotta ad una piega rudimentale. Gli occhi sono relativamente grandi e con l'iride marrone scura. Le orecchie sono triangolari con la punta arrotondata, rivolte all'indietro, separate tra loro e con diverse pieghe sulla superficie interna del padiglione auricolare. Il trago \u00e8 corto, largo e con l'estremit\u00e0 semi-circolare. L'antitrago \u00e8 poco sviluppato. Le membrane alari sono nere, lunghe, strette ed ispessite. Sono privi delle sacche alari davanti al gomito. La coda \u00e8 lunga e fuoriesce dall'uropatagio a circa met\u00e0 della sua lunghezza. Il calcar \u00e8 lungo.\nBiologia.\nComportamento.\nSi rifugia singolarmente od in piccoli gruppi nelle cavit\u00e0 degli alberi, mentre in zone disboscate \u00e8 stato osservato in tane di altri animali. Probabilmente effettua migrazioni nella parte sud-orientale del suo areale.\nAlimentazione.\nSi nutre di insetti.\nRiproduzione.\nDanno alla luce un piccolo tra dicembre e marzo.\nDistribuzione e habitat.\nQuesta specie \u00e8 diffusa in gran parte dell'Australia, eccetto le zone sud-occidentali, e nella Provincia Centrale e Port Moresby in Papua Nuova Guinea.\nVive in diversi tipi di habitat incluse le foreste di Eucalipto e le zone aperte. Nelle zone aride e semi-aride \u00e8 pi\u00f9 frequente in ambienti ripariali o nelle mangrovie.\nStato di conservazione.\nLa IUCN Red List, considerato il vasto areale, la tolleranza a diversi tipi di habitat e la popolazione presumibilmente numerosa, classifica \"S.flaviventris\" come specie a rischio minimo (LC)."}
{"id": "4677109", "revid": "1573940", "url": "https://it.wikipedia.org/wiki?curid=4677109", "title": "Saccolaimus mixtus", "text": "Saccolaimus mixtus () \u00e8 un pipistrello della famiglia degli Emballonuridi diffuso in Australia e Nuova Guinea.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 72 e 79\u00a0mm, la lunghezza dell'avambraccio tra 62 e 68\u00a0mm, la lunghezza della coda tra 22 e 29\u00a0mm, la lunghezza del piede tra 13 e 15\u00a0mm, la lunghezza delle orecchie tra 17 e 20\u00a0mm e un peso fino a 26,5\u00a0g.\nAspetto.\nLe parti dorsali sono bruno-grigiastre scure, cosparse di peli com la punta bianca, mentre le parti ventrali sono bianche o giallo-brunastre chiare. La testa \u00e8 relativamente piatta e triangolare, il muso \u00e8 conico, nerastro, con una prominente sacca golare con l'apertura anteriore e una ghiandola sottocutanea nei maschi, mentre nelle femmine \u00e8 ridotta ad una piega rudimentale. Gli occhi sono relativamente grandi e sporgenti. Le orecchie sono triangolari con la punta arrotondata, nerastre, rivolte all'indietro, separate tra loro e con diverse pieghe sulla superficie interna del padiglione auricolare. Le membrane alari sono nere, lunghe, strette ed ispessite. Sono privi delle sacche alari davanti al gomito. La coda \u00e8 lunga e fuoriesce dall'uropatagio a circa met\u00e0 della sua lunghezza. Il calcar \u00e8 lungo.\nBiologia.\nComportamento.\nSi rifugia probabilmente nelle cavit\u00e0 degli alberi e in grotte calcaree.\nAlimentazione.\nSi nutre di insetti volanti catturati sopra la volta forestale.\nDistribuzione e habitat.\nQuesta specie \u00e8 diffusa nella parte orientale della Nuova Guinea e nella Penisola di Capo York, nello stato australiano del Queensland.\nVive nelle foreste di sclerofille e di eucalipto.\nStato di conservazione.\nLa IUCN Red List, considerata l'assenza di informazioni circa la popolazione e la sua distribuzione, classifica \"S.mixtus\" come specie con dati insufficienti (DD)."}
{"id": "4677110", "revid": "149485", "url": "https://it.wikipedia.org/wiki?curid=4677110", "title": "Judo ai X Giochi del Mediterraneo", "text": "La seguente pagina illustra i risultati del judo ai X Giochi del Mediterraneo. Va tenuto presente che in tale edizione si sono disputate solo gare maschili."}
{"id": "4677111", "revid": "1573940", "url": "https://it.wikipedia.org/wiki?curid=4677111", "title": "Eptesicus japonensis", "text": "Eptesicus japonensis () \u00e8 un pipistrello della famiglia dei Vespertilionidi endemico del Giappone.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 58 e 68\u00a0mm, la lunghezza dell'avambraccio tra 38 e 41,5\u00a0mm, la lunghezza della coda tra 35 e 43\u00a0mm, la lunghezza del piede tra 8,7 e 11,5\u00a0mm, la lunghezza delle orecchie tra 13 e 16,5\u00a0mm.\nAspetto.\nLa pelliccia \u00e8 corta, soffice e lucida. Le parti dorsali sono bruno-nerastre scure, mentre le parti ventrali sono bruno-giallastre chiare con un collare bruno dorato che si estende dal torace fin dietro le orecchie. Il muso \u00e8 largo, dovuto alla presenza di due masse ghiandolari sui lati, le narici sono prominenti. Le orecchie sono corte, con l'estremit\u00e0 arrotondata. Il trago \u00e8 corto, con l'estremit\u00e0 arrotondata, il margine anteriore diritto, quello posteriore leggermente convesso e con un piccolo lobo alla base. L'antitrago \u00e8 piccolo. Le membrane alari sono larghe, ispessite, opache e attaccate posteriormente alla base del metatarso dell'alluce. La punta della lunga coda si estende leggermente oltre l'ampio uropatagio. Il calcar \u00e8 carenato.\nBiologia.\nComportamento.\nSi rifugia nelle cavit\u00e0 degli alberi in colonie fino a 100 individui, talvolta si accoppia in edifici e case.\nAlimentazione.\nSi nutre di insetti.\nDistribuzione e habitat.\nQuesta specie \u00e8 conosciuta soltanto nei distretti montani centrali di Chubu e Kant\u014d sull'isola giapponese di Honsh\u016b.\nVive oltre i 700 metri di altitudine.\nStato di conservazione.\nLa IUCN Red List, considerato l'areale limitato e seriamente frammentato, la rarit\u00e0 e il declino in atto nell'estensione e nella qualit\u00e0 del proprio habitat, classifica \"E.japonensis\" come specie in pericolo (EN)."}
{"id": "4677112", "revid": "1573940", "url": "https://it.wikipedia.org/wiki?curid=4677112", "title": "Hesperoptenus blanfordi", "text": "Hesperoptenus blanfordi () \u00e8 un pipistrello della famiglia dei Vespertilionidi diffuso nell'Ecozona orientale.\nDescrizione.\nDimensioni.\nPipistrello di piccole dimensioni, con la lunghezza dell'avambraccio tra 24 e 29\u00a0mm, la lunghezza della coda tra 27 e 32\u00a0mm, la lunghezza del piede tra 7 e 11\u00a0mm, la lunghezza delle orecchie tra 10 e 12\u00a0mm e un peso fino a 8,5\u00a0g.\nAspetto.\nLa pelliccia \u00e8 liscia, leggermente lucida e pi\u00f9 lunga sulle spalle. Il colore generale del corpo \u00e8 marrone scuro, talvolta con dei riflessi rossastri. Il muso \u00e8 piatto, largo, leggermente ricoperto di peli, privo di ghiandole sui lati e con le narici che si aprono lateralmente e verso il basso. Le orecchie sono triangolari e ben separate tra loro, con un lobo distinto alla base del margine anteriore e l'estremit\u00e0 arrotondata. L'antitrago \u00e8 ispessito, mentre una piccola verruca ricoperta di peli \u00e8 posizionata tra il margine posteriore e lato della testa. Il trago \u00e8 piccolo, corto, arrotondato, con il margine interno diritto, quello esterno convesso e con una piccola proiezione alla base. Le membrane alari sono marroni. Alla base del pollice e sulla pianta dei piccoli piedi sono presenti dei cuscinetti carnosi marroni scuri poco sviluppati. L'avambraccio \u00e8 dorsalmente ricoperto di peli. La coda \u00e8 lunga ed inclusa completamente nell'ampio uropatagio. Il calcar \u00e8 provvisto di un lobo terminale supportato da uno sperone cartilagineo. \nEcolocazione.\nEmette ultrasuoni a ciclo di lavoro alto sotto forma di impulsi di breve durata a frequenza modulata iniziale di 91 kHz e finale di 33 kHz.\nBiologia.\nComportamento.\nSi rifugia in piccoli gruppi alle entrate delle grotte, preferibilmente calcaree.\nAlimentazione.\nSi nutre di insetti catturati in volo sopra la volta forestale o su spazi aperti come specchi d'acqua.\nDistribuzione e habitat.\nQuesta specie \u00e8 diffusa nell'Indocina dal Myanmar meridionale, Thailandia occidentale e peninsulare, Laos centrale e meridionale, Cambogia occidentale, Vietnam meridionale, Penisola Malese e nella provincia malese di Sabah, nel Borneo settentrionale e nella parte sud-orientale dell'isola stessa.\nVive in diversi tipi di habitat, dalle foreste umide di pianura alle foreste secche di dipterocarpi e collinari.\nStato di conservazione.\nLa IUCN Red List, considerato il vasto areale, la sua presenza in diversi tipi di habitat, la mancanza di minacce conosciute e la presenza in diverse aree protette, classifica \"H.blanfordi\" come specie a rischio minimo (LC)."}
{"id": "4677113", "revid": "1573940", "url": "https://it.wikipedia.org/wiki?curid=4677113", "title": "Hesperoptenus doriae", "text": "Hesperoptenus doriae () \u00e8 un pipistrello della famiglia dei Vespertilionidi endemico della Malaysia.\nDescrizione.\nDimensioni.\nPipistrello di piccole dimensioni, con la lunghezza dell'avambraccio tra 38 e 41\u00a0mm, la lunghezza della coda di 40\u00a0mm, la lunghezza delle orecchie di 15\u00a0mm.\nAspetto.\nLa pelliccia \u00e8 lucida e lanuginosa. Il colore generale del corpo \u00e8 bruno-nerastro. Il muso \u00e8 corto, appuntito, con le narici che si aprono lateralmente, separate da un solco superficiale. Una grossa verruca fornita di una vibrissa \u00e8 presente all'angolo anteriore di ogni occhio. Sul labbro inferiore \u00e8 presente un piccolo cuscinetto carnoso. Le orecchie sono larghe e ben separate tra loro, triangolari, membranose, con l'estremit\u00e0 arrotondata e ricoperte sul dorso di una fitta peluria. Il trago \u00e8 corto, con l'estremit\u00e0 arrotondata, piegata quasi orizzontalmente in avanti e una proiezione alla base del margine posteriore. L'antitrago \u00e8 ben sviluppato, semi-circolare, carnoso e si estende quasi fino all'angolo interno della bocca. Le membrane alari sono bruno-nerastre. La coda \u00e8 lunga ed inclusa completamente nell'ampio uropatagio. Il calcar \u00e8 leggermente carenato.\nBiologia.\nComportamento.\nSi rifugia in piccoli gruppi con meno di 5 individui tra le fronde di palme.\nAlimentazione.\nSi nutre di insetti.\nDistribuzione e habitat.\nQuesta specie \u00e8 conosciuta nella parte centrale della Penisola malese e nello stato malese di Sarawak, nel Borneo occidentale.\nVive nelle foreste di pianura in prossimit\u00e0 di corsi d'acqua.\nStato di conservazione.\nLa IUCN Red List, considerato che questa specie \u00e8 conosciuta soltanto da pochi esemplari e ci sono poche informazioni circa il suo areale, lo stato della popolazione , l'ecologia e le eventuali minacce, classifica \"H.doriae\" come specie con dati insufficienti (DD)."}
{"id": "4677114", "revid": "22475", "url": "https://it.wikipedia.org/wiki?curid=4677114", "title": "Hesperoptenus tickelli", "text": "Hesperoptenus tickelli () \u00e8 un pipistrello della famiglia dei Vespertilionidi diffuso nel Subcontinente indiano e in Indocina.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 61 e 79\u00a0mm, la lunghezza dell'avambraccio tra 50 e 60,4\u00a0mm, la lunghezza della coda tra 44 e 63\u00a0mm, la lunghezza del piede tra 9 e 14\u00a0mm, la lunghezza delle orecchie tra 14 e 18\u00a0mm.\nAspetto.\nLe parti dorsali variano dal bruno-giallastro chiaro all'arancione, mentre le parti ventrali sono leggermente pi\u00f9 chiare. Il muso \u00e8 corto, bruno-arancione chiaro, appuntito con due masse ghiandolari sui fianchi e con le narici che si aprono lateralmente, separate da un solco superficiale. La testa \u00e8 larga, piatta e ricoperta di peli fino alla punta del muso. Le orecchie sono moderate e ben separate tra loro, ovali, bruno-arancioni chiare e con la superficie dorsale densamente ricoperta di peli. Il trago \u00e8 corto, con l'estremit\u00e0 appuntita, piegato in avanti, con il margine anteriore diritto, quello posteriore convesso e con una proiezione alla base. Le membrane alari sono grigio scure o nerastre, con le ossa della mano bruno-arancioni chiare e sono attaccate posteriormente alla base delle dita dei piedi. Alla base del pollice \u00e8 presente un piccolo cuscinetto carnoso. La coda \u00e8 lunga ed inclusa completamente nell'ampio uropatagio. Il calcar \u00e8 carenato.\nEcolocazione.\nEmette ultrasuoni ad alto ciclo di lavoro sotto forma di impulsi di breve durata a frequenza modulata iniziale di 50,75-126,8\u00a0kHz, finale di 33,46-57,5\u00a0kHz e massima energia a 37,9-101\u00a0kHz.\nBiologia.\nComportamento.\nSi rifugia nelle cavit\u00e0 degli alberi. L'attivit\u00e0 di volo inizia prima del tramonto, il volo \u00e8 lento e diritto con dei frequenti percorsi circolari. Difende strenuamente il suo territorio di caccia dagli altri consimili, sebbene possa condividerlo con un esemplare dell'altro sesso.\nAlimentazione.\nSi nutre di insetti catturati in volo sopra la volta forestale o su spazi aperti come specchi d'acqua, dove spesso scende per abbeverarsi.\nRiproduzione.\nLe femmine danno alla luce un piccolo alla volta.\nDistribuzione e habitat.\nQuesta specie \u00e8 diffusa in Nepal, negli stati indiani dell'Andhra Pradesh, Assam, Goa, Jharkhand, Karnataka, Madhya Pradesh, Maharashtra, Orissa, Rajasthan, Tamil Nadu e West Bengal; Bhutan, Bangladesh, Sri Lanka, Myanmar sud-orientale, Thailandia, Vietnam meridionale, Laos, Cambogia e nelle Isole Andamane.\nVive lungo i margini di foreste decidue e semi-decidue e in aree agricole fino a 1.000 metri di altitudine.\nStato di conservazione.\nLa IUCN Red List, considerato il vasto areale, la popolazione presumibilmente numerosa, la presenza in diverse aree protette e la tolleranza alle modifiche ambientali, classifica \"H.tickelli\" come specie a rischio minimo (LC)."}
{"id": "4677115", "revid": "1573940", "url": "https://it.wikipedia.org/wiki?curid=4677115", "title": "Hesperoptenus tomesi", "text": "Hesperoptenus tomesi () \u00e8 un pipistrello della famiglia dei Vespertilionidi diffuso nell'Ecozona orientale.\nDescrizione.\nDimensioni.\nPipistrello di medie dimensioni, con la lunghezza dell'avambraccio tra 50 e 53\u00a0mm, la lunghezza della coda tra 49 e 53\u00a0mm, la lunghezza delle orecchie tra 17 e 18\u00a0mm e un peso fino a 32\u00a0g.\nAspetto.\nIl colore generale del corpo \u00e8 bruno-nerastro. Il muso \u00e8 corto, appuntito, leggermente ricoperto di peli, con due masse ghiandolari sui lati e con le narici che si aprono lateralmente, separate da un solco superficiale. Le orecchie sono ovali e ben separate tra loro. Il trago \u00e8 corto, con l'estremit\u00e0 arrotondata, piegata quasi orizzontalmente in avanti e una proiezione alla base del margine posteriore. La coda \u00e8 lunga ed inclusa completamente nell'ampio uropatagio. Il calcar \u00e8 carenato.\nEcolocazione.\nEmette ultrasuoni a ciclo di lavoro alto con impulsi di breve durata a frequenza iniziale di 62 kHz e finale di 20 kHz.\nBiologia.\nAlimentazione.\nSi nutre di insetti catturati in volo su spazi aperti come gli specchi d'acqua.\nDistribuzione e habitat.\nQuesta specie \u00e8 conosciuta nella parte centrale della Penisola malese, nello stato malese di Sabah, nel Borneo settentrionale e nel Parco nazionale di Kangkachan, nella provincia thailandese di Phetchaburi.\nVive esclusivamente nelle foreste pluviali primarie di pianura. In Thailandia \u00e8 stato inoltre osservato in foreste montane sempreverdi indisturbate.\nStato di conservazione.\nLa IUCN Red List, considerato che questa specie \u00e8 largamente dipendente dall'habitat forestale e probabilmente \u00e8 soggetta ad un declino della popolazione di oltre il 30% negli ultimi 15 anni a causa della deforestazione, classifica \"H.tomesi\" come specie vulnerabile (VU)."}
{"id": "4677116", "revid": "339392", "url": "https://it.wikipedia.org/wiki?curid=4677116", "title": "Montreal Museum of Fine Arts", "text": ""}
{"id": "4677120", "revid": "538762", "url": "https://it.wikipedia.org/wiki?curid=4677120", "title": "Sun Ribo", "text": "Biografia.\nIn Coppa del Mondo ottenne il primo risultato di rilievo il 7 marzo 1996 a Pokljuka (54\u00aa) e l'unico podio il 9 marzo 1997 a Nagano (3\u00aa).\nIn carriera prese parte a tre edizioni dei Giochi olimpici invernali, (39\u00aa nella sprint, 21\u00aa nell'individuale, 7\u00aa nella staffetta), (57\u00aa nella sprint, 15\u00aa nell'individuale, 13\u00aa nella staffetta) e (21\u00aa nella sprint, 22\u00aa nell'inseguimento, 22\u00aa nella partenza in linea, 9\u00aa nella staffetta), e a cinque dei Campionati mondiali, vincendo una medaglia."}
{"id": "4677121", "revid": "104458", "url": "https://it.wikipedia.org/wiki?curid=4677121", "title": "Ribo Sun", "text": ""}
{"id": "4677124", "revid": "187", "url": "https://it.wikipedia.org/wiki?curid=4677124", "title": "In ictu oculi", "text": ""}
{"id": "4677125", "revid": "584834", "url": "https://it.wikipedia.org/wiki?curid=4677125", "title": "Louis-Hippolyte Lafontaine Bridge-Tunnel", "text": ""}
{"id": "4677127", "revid": "538762", "url": "https://it.wikipedia.org/wiki?curid=4677127", "title": "Liu Jinfeng", "text": "Biografia.\nIn Coppa del Mondo ottenne il primo risultato di rilievo il 9 marzo 1996 a Pokljuka (70\u00aa) e l'unico podio il 9 marzo 1997 a Nagano (3\u00aa).\nIn carriera prese parte a un'edizione dei Giochi olimpici invernali, (7\u00aa nella staffetta), e a due dei Campionati mondiali (10\u00aa nella staffetta ad Anterselva 1995 il miglior risultato)."}
{"id": "4677128", "revid": "104458", "url": "https://it.wikipedia.org/wiki?curid=4677128", "title": "Jinfeng Liu", "text": ""}
{"id": "4677130", "revid": "838137", "url": "https://it.wikipedia.org/wiki?curid=4677130", "title": "Vela ai XII Giochi del Mediterraneo", "text": "La seguente pagina illustra i risultati della vela ai XII Giochi del Mediterraneo.\nPer questo sport sono state organizzate le seguenti prove:\nper un totale di 5 medaglie d'oro messe in palio."}
{"id": "4677132", "revid": "111319", "url": "https://it.wikipedia.org/wiki?curid=4677132", "title": "Liu Xianying", "text": "Biografia.\nIn Coppa del Mondo ottenne il primo risultato di rilievo l'8 marzo 1997 a Nagano (48\u00aa) e il primo podio il giorno successivo nella medesima localit\u00e0 (3\u00aa).\nIn carriera prese parte a quattro edizioni dei Giochi olimpici invernali, (7\u00aa nella staffetta), (42\u00aa nella sprint, 17\u00aa nell'individuale, 13\u00aa nella staffetta), (11\u00aa nella sprint, 9\u00aa nell'inseguimento, 7\u00aa nella partenza in linea, 23\u00aa nell'individuale, 9\u00aa nella staffetta) e (51\u00aa nella sprint, 30\u00aa nell'inseguimento, 20\u00aa nell'individuale, 9\u00aa nella staffetta), e a otto dei Campionati mondiali, vincendo una medaglia."}
{"id": "4677133", "revid": "104458", "url": "https://it.wikipedia.org/wiki?curid=4677133", "title": "Xianying Liu", "text": ""}
{"id": "4677135", "revid": "767487", "url": "https://it.wikipedia.org/wiki?curid=4677135", "title": "Take Me Out to the Ball Game (film 1910)", "text": "Take Me Out to the Ball Game \u00e8 un cortometraggio muto del 1910 scritto, prodotto e diretto da Gilbert M. Anderson. Il titolo del film \u00e8 ripreso da quello della canzone omonima scritta nel 1908 da Jack Norworth (parole) e da Albert Von Tilzer (musica), canzone che \u00e8 diventata l'inno (non ufficiale) del gioco del baseball.\nProduzione.\nIl film fu prodotto da Gilbert M. \"Broncho Billy\" Anderson per l'Essanay Film Manufacturing Company. Venne girato a Chicago, citt\u00e0 dove la casa di produzione aveva la sua sede principale.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 24 agosto 1910."}
{"id": "4677136", "revid": "203575", "url": "https://it.wikipedia.org/wiki?curid=4677136", "title": "Consiglio per l'Associazione Calcistica dell'Africa Orientale e Centrale", "text": ""}
{"id": "4677138", "revid": "203575", "url": "https://it.wikipedia.org/wiki?curid=4677138", "title": "Council for East and Central Africa Football Association", "text": ""}
{"id": "4677141", "revid": "110157", "url": "https://it.wikipedia.org/wiki?curid=4677141", "title": "Cefprozil", "text": "Il cefprozil (talvolta cefproxil e commercializzato con il nome \"Cefzil\") \u00e8 un antibiotico di seconda generazione appartenente alla famiglia delle cefalosporine. In Europa \u00e8 commercializzato con il marchio \"Cronocef\". Pu\u00f2 essere utilizzato per il trattamento di bronchiti, infezioni dell'orecchio, infezioni alla pelle e altre infezioni batteriche. Essa si presenta come una tavoletta e come sospensione liquida.\nAnche se vi \u00e8 un rischio di allergia crociata ampiamente citato del 10% tra cefalosporine e penicillina, un articolo sul \"Journal of Family Practice\" non ha mostrato alcun aumento del rischio di allergia crociata per cefprozil e diverse altre cefalosporine di seconda generazione o successive.\nSpettro di azione e resistenza.\nAttualmente, specie di batteri quali \"Enterobacter aerogenes\", \"Morganella morganii\" e \"Pseudomonas aeruginosa\" sono resistenti al cefprozil. Altre specie, ad esempio \"Salmonella Agona\" e tutti i batteri appartenenti al genere degli streptococchi sono suscettibili al cefprozil. Alcuni batteri quali \"Brucella abortus\", \"Moraxella catarrhalis\" e \"Streptococcus pneumoniae\" hanno sviluppato resistenza verso il cefprozil in gradi diversi.\nMeccanismo di azione.\nIl cefprozil, come le penicilline, \u00e8 un antibiotico beta-lattamico. Legandosi a specifiche proteine leganti la penicillina (PBP, \"penicillin-binding protein\") situate all'interno della parete cellulare batterica, inibisce la terza ed ultima fase della sintesi della parete cellulare batterica. La lisi cellulare viene quindi mediata da enzimi autolitici della parete cellulare batterica quali autolisine: \u00e8 possibile che il cefprozil interferisca con un inibitore delle autolisine."}
{"id": "4677148", "revid": "767487", "url": "https://it.wikipedia.org/wiki?curid=4677148", "title": "The Road Agents", "text": "The Road Agents \u00e8 un cortometraggio muto del 1909 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto da Anderson per la Essanay Film Manufacturing Company.\nDistribuzione.\nDistribuito dalla Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 17 marzo 1909."}
{"id": "4677150", "revid": "767487", "url": "https://it.wikipedia.org/wiki?curid=4677150", "title": "Bring Me Some Ice", "text": "Bring Me Some Ice \u00e8 un cortometraggio muto del 1909 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 17 febbraio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"Tag Day\"."}
{"id": "4677151", "revid": "256896", "url": "https://it.wikipedia.org/wiki?curid=4677151", "title": "Chiesa Cattolica Riformata del Venezuela", "text": ""}
{"id": "4677154", "revid": "767487", "url": "https://it.wikipedia.org/wiki?curid=4677154", "title": "Educated Abroad", "text": "Educated Abroad \u00e8 un cortometraggio muto del 1909 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA il 10 febbraio 1909."}
{"id": "4677156", "revid": "438304", "url": "https://it.wikipedia.org/wiki?curid=4677156", "title": "Parrocchetto pettozolfo", "text": ""}
{"id": "4677163", "revid": "767487", "url": "https://it.wikipedia.org/wiki?curid=4677163", "title": "The Crazy Barber", "text": "The Crazy Barber \u00e8 un cortometraggio muto del 1909 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nUsc\u00ec nelle sale cinematografiche USA 10 maggio 1909. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"An Expensive Sky Piece\"."}
{"id": "4677165", "revid": "1573940", "url": "https://it.wikipedia.org/wiki?curid=4677165", "title": "Anas diazi", "text": "Il germano messicano (\"Anas diazi\" ) \u00e8 un uccello della famiglia degli Anatidi.\nDescrizione.\nGli esemplari di questa specie (sia maschi che femmine) sono molto simili alle femmine del germano reale.\nI germani messicani sono infatti di color marrone, anche se pi\u00f9 scuro di quello dei germani reali, con alcune piume blu acceso sulla punta delle ali. I maschi hanno il becco di un color giallo acceso. Entrambi i sessi di questa specie sono lunghi dai 51 ai 56 centimetri.\nDistribuzione e habitat.\n\"Anas diazi\" abita il Messico e la parte sud degli Stati Uniti. Alcuni gruppi sono stanziali mentre altri migrano.\nPreferisce le zone umide e nidifica vicino ai corsi d'acqua."}
{"id": "4677166", "revid": "438304", "url": "https://it.wikipedia.org/wiki?curid=4677166", "title": "Germano messicano", "text": ""}
{"id": "4677172", "revid": "88740", "url": "https://it.wikipedia.org/wiki?curid=4677172", "title": "Nybyen", "text": "Nybyen \u00e8 una piccola frazione locata a sud di Longyearbyen, nelle isole Svalbard. Il nome \u00e8 norvegese e sta per \"nuova citt\u00e0\".\nGeografia.\nNybyen \u00e8 situata nella parte alta di Longyearbyen, a circa 2,5 chilometri dal suo centro, ad un'altezza di circa 100 metri sul livello del mare.\nA sud di Nybyen si trovano due ghiacciai, Longyearbreen e Larsbreen, e alcuni rilievi: Sarkofagen, Trollstein, Lars Hiertafjellet, Nordenskj\u00f6ld toppen."}
{"id": "4677173", "revid": "1543377", "url": "https://it.wikipedia.org/wiki?curid=4677173", "title": "Larsbreen", "text": "Larsbreen \u00e8 un ghiacciaio minore nell'isola di Spitsbergen, nell'arcipelago delle Svalbard.\n\u00c8 situato tra le montagne Lars Hiertafjellet (alta 876\u00a0m, a est) e Trollsteinen (850\u00a0m, a ovest). \u00c8 lungo circa 3,5\u00a0km e scorre verso nord immettendosi da est nella valle di Longyear, al termine della quale si trova l'insediamento di Longyearbyen.\nNei depositi morenici del ghiacciaio si rinvengono fossili di alberi caducifoglie del Cretaceo.\nIl ghiacciaio prende il nome dall'editore e politico svedese Lars Johan Hierta, che sostenne finanziariamente l'esplorazione svedese dell'isola."}
{"id": "4677174", "revid": "110157", "url": "https://it.wikipedia.org/wiki?curid=4677174", "title": "Lars Hiertafjellet", "text": "Lars Hiertafjellet \u00e8 una montagna situata nell'arcipelago delle Svalbard, in Norvegia. Il rilievo misura 876 metri sul mare.\nSi trova a sud rispetto al rilievo Sarkofagen.\nIl nome rimanda a Lars Johan Hierta, fondatore del quotidiano svedese \"Aftonbladet\"."}
{"id": "4677176", "revid": "122246", "url": "https://it.wikipedia.org/wiki?curid=4677176", "title": "River Volley Piacenza", "text": ""}
{"id": "4677185", "revid": "121040277", "url": "https://it.wikipedia.org/wiki?curid=4677185", "title": "Grignani", "text": ""}
{"id": "4677186", "revid": "62748", "url": "https://it.wikipedia.org/wiki?curid=4677186", "title": "Valle del Dades", "text": ""}
{"id": "4677187", "revid": "599013", "url": "https://it.wikipedia.org/wiki?curid=4677187", "title": "Boccassini", "text": ""}
{"id": "4677188", "revid": "38120", "url": "https://it.wikipedia.org/wiki?curid=4677188", "title": "La straniera (disambigua)", "text": ""}
{"id": "4677190", "revid": "729019", "url": "https://it.wikipedia.org/wiki?curid=4677190", "title": "Interface Region Imaging Spectrograph", "text": "IRIS (Interface Region Imaging Spectrograph) \u00e8 una sonda lanciata dalla NASA il 28 giugno 2013 nell'ambito del Programma Explorer, nella cui serie \u00e8 censito come Explorer 94.\nIl satellite, posto su un'orbita eliosincrona, \u00e8 diventato operativo il 17 luglio quando ha compiuto la propria prima luce. Ha il compito di studiare il bordo solare, in particolare la cromosfera, tramite uno spettrometro ad alta frequenza con risoluzione di 0,3 arcosecondi ed immagine riprese ogni secondo."}
{"id": "4677199", "revid": "767487", "url": "https://it.wikipedia.org/wiki?curid=4677199", "title": "Tetsu Nagasawa", "text": "Carriera.\nGiocatore.\nHa militato nel J\u00fabilo Iwata e nell'Honda.\nAllenatore.\nRitiratosi dall'attivit\u00e0 agonistica \u00e8 divenuto dal 2012 vice allenatore di Hitoshi Morishita nel J\u00fabilo Iwata, sostituendolo dal 5 maggio 2013 alla guida del sodalizio di Iwata. Ha guidato il J\u00fabilo Iwata per sei incontri, quattro in J. League Division 1 e due nella Coppa Yamazaki Nabisco.\nNel 2014 diviene vice-allenatore del Fagiano Okayama, guidato da Masanaga Kageyama, subentrandogli l'anno seguente."}
{"id": "4677200", "revid": "599013", "url": "https://it.wikipedia.org/wiki?curid=4677200", "title": "Edson Rodrigues", "text": "Carriera.\nHa militato dal 1992 al 1994 con i giapponesi del Nagoya Grampus."}
{"id": "4677201", "revid": "599013", "url": "https://it.wikipedia.org/wiki?curid=4677201", "title": "Kiril Metkov", "text": "Carriera.\nClub.\nHa giocato con il Lokomotiv Sofia, il CSKA Sofia, i giapponesi del Gamba Osaka ed infine nello Slavia Sofia. \nNazionale.\nHa disputato nove incontri con la maglia della nazionale di calcio della Bulgaria."}
{"id": "4677202", "revid": "300067", "url": "https://it.wikipedia.org/wiki?curid=4677202", "title": "Akeem Scott", "text": ""}
{"id": "4677203", "revid": "1305772", "url": "https://it.wikipedia.org/wiki?curid=4677203", "title": "Pedro Massacessi", "text": ""}
{"id": "4677204", "revid": "1305772", "url": "https://it.wikipedia.org/wiki?curid=4677204", "title": "Indicizzazione", "text": ""}
{"id": "4677207", "revid": "1543377", "url": "https://it.wikipedia.org/wiki?curid=4677207", "title": "Martyn Petrovi\u010d \u0160panberg", "text": "Biografia.\nIl suo nome era Morten o Martin Pedersen Spang(s)berg divenuto in russo Martyn Petrovi\u010d \u0160panberg; era nato nella parrocchia di Jerne Sogn (municipalit\u00e0 di Esbjerg), in Danimarca. Sottotenente di vascello della marina danese prestava servizio in Russia. Partecip\u00f2 con il suo connazionale Vitus Bering a entrambe le spedizioni in Kam\u010datka come secondo in comando. Egli \u00e8 meglio conosciuto per la ricerca di una rotta marittima per il Giappone e per aver esplorato, negli anni 1738-40, le isole Curili (una delle quali, \u0160ikotan, fu ribattezzata \u0160panberg dai russi nel 1796). Le informazioni raccolte durante le spedizioni del capitano Spanberg furono essenziali nella compilazione della parte orientale della mappa generale dell'Impero russo, redatta nel 1745."}
{"id": "4677208", "revid": "3732", "url": "https://it.wikipedia.org/wiki?curid=4677208", "title": "Catalogazione semantica", "text": "La catalogazione semantica \u00e8 la pratica che mira a individuare il contenuto intellettuale di un documento e a riformularlo secondo regole permettendo cos\u00ec il reperimento e l'accesso al documento stesso.\nTradizionalmente si distingue in due rami, la soggettazione, o indicizzazione per soggetto, e la classificazione, che utilizzano strumenti diversi per raggiungere scopi differenti: l'una permette di reperire le risorse fornendo accesso diretto all'argomento (accesso alfabetico per soggetto), l'altra inquadra l'argomento dell'opera in un contesto disciplinare (accesso sistematico)."}
{"id": "4677209", "revid": "486946", "url": "https://it.wikipedia.org/wiki?curid=4677209", "title": "Martin Spangberg", "text": ""}
{"id": "4677210", "revid": "61051", "url": "https://it.wikipedia.org/wiki?curid=4677210", "title": "Bombardier CRJ-700", "text": ""}
{"id": "4677211", "revid": "599013", "url": "https://it.wikipedia.org/wiki?curid=4677211", "title": "Rodrigo Batata", "text": "Carriera.\nNella sua carriera ha giocato con sodalizi brasiliani, giapponesi, portoghesi, messicani e costaricani."}
{"id": "4677212", "revid": "1305772", "url": "https://it.wikipedia.org/wiki?curid=4677212", "title": "Atlas (Coldplay)", "text": "Atlas \u00e8 un singolo del gruppo musicale britannico Coldplay, estratto dalla colonna sonora del film \"\" e pubblicato il 6 settembre 2013 dalla Parlophone.\nDescrizione.\nProdotta dai Coldplay con Daniel Green e Rik Simpson e registrata a Londra, \"Atlas\" \u00e8 la prima canzone della carriera Coldplay ad essere stata composta appositamente per una colonna sonora di un film. Secondo Jason Lipshutz di \"Billboard\", \u00abil testo tocca astrattamente sulla fiducia reciproca dei personaggi principali Katniss e Peeta. \"Carry your world/I'll carry your world\" (\"Porta il tuo mondo/ti porter\u00f2 il tuo mondo\"), Martin canticchia come se il pianoforte e chitarre si congelassero per una conclusione pesante\u00bb.\nIl regista del film, Francis Lawrence, ha espresso di avere \u00abun gran rispetto e ammirazione per i Coldplay, e siamo entusiasti di come hanno connesso al meglio le tematiche e le idee all'interno del film. La loro passione incrollabile e l'entusiasmo per il progetto ha elevato ancora di pi\u00f9 la collaborazione, e non vediamo l'ora di condividere questa musica con il pubblico di tutto il mondo\u00bb.\nPromozione.\n\"Atlas\" \u00e8 stata citata per la prima volta dal gruppo il 22 agosto, quando \u00e8 stato annunciato che il brano sarebbe stato inserito all'interno della colonna sonora del film \"\". Quattro giorni pi\u00f9 tardi \u00e8 stata rivelata la copertina, mentre il 30 agosto il brano \u00e8 stato reso disponibile per il pre-ordine sull'iTunes Store britannico.\nIl 6 settembre, in contemporanea alla pubblicazione del singolo, \u00e8 stato pubblicato sul canale YouTube del gruppo un lyric video.\nAccoglienza.\nMichael Nelson di Stereogum ha definito il brano \u00abun'appropriata ballata cinematografica\u00bb, mentre Erin Coulehan di \"Rolling Stone\" ha scritto \u00abLa melodia sognante offre una classica presentazione tipica del gruppo, con un pianoforte battente che prende forma non appena Chris canta \"I'll carry your world\".\u00bb"}
{"id": "4677214", "revid": "2109064", "url": "https://it.wikipedia.org/wiki?curid=4677214", "title": "Sinagoga ortodossa di Fiume", "text": "La sinagoga ortodossa di Fiume fu costruita nel 1928 (quando Fiume era parte dell'Italia), in stile moderno ed \u00e8 una delle pochissime sinagoghe in territorio croato ad essere sopravvissuta alle distruzioni del periodo nazista. Si trova su via Ivan Filipovi\u0107 (di fronte alla Facolt\u00e0 di Economia) a Fiume in Croazia.\nStoria.\nLa piccola sinagoga ortodossa di Fiume fu costruita nel 1930 per soddisfare le necessit\u00e0 degli ebrei ortodossi che a Fiume erano in minoranza nei confronti della grossa comunit\u00e0 ebraica, che si riuniva nella maestosa sinagoga grande di Fiume (edificata nel 1903 e distrutta dai nazisti nel 1944).\nIl progetto fu affidato agli architetti Gy\u0151zo Angyal e Pietro Fabbro. Con la sinagoga di Genova \u00e8 uno dei due unici esempi di sinagoga in stile moderno costruiti in Italia nel periodo fascista.\nLa sinagoga ha una semplice facciata tripartita con un corpo centrale in mattoni rossi e lastre di pietra con due portoni (di cui uno sotto un portico conduce direttamente al matroneo) e due piccole finestre con un richiamo ornamentale alla stella di Davide. L'interno ha una sala unica con il balcone rialzato del matroneo che sovrasta l'ingresso. Il sontuoso tabernacolo marmoreo in stile italiano contenente l'arca santa con i libri della Torah fu un dono nel 1934 degli ebrei triestini ai confratelli fiumani (fino ad allora ornava la Schola grande in piazza delle Scuole israelitiche a Trieste).\nLa sinagoga ortodossa di Fiume \u00e8 una delle pochissime sinagoghe in territorio croato ad essere sopravvissute alle distruzioni dell'Olocausto. Il tempio \u00e8 rimasto in piedi, perch\u00e9 durante l'occupazione nazista fu usato come deposito di munizioni, mentre la sinagoga grande di Fiume fu distrutta il 25 gennaio 1944. Dopo la guerra la piccola sinagoga ortodossa pot\u00e9 cos\u00ec accogliere i pochi ebrei fiumani superstiti di quella che fino a pochi anni prima era una fiorente comunit\u00e0 di oltre 2.000 membri.\nLa sinagoga ortodossa divenne propriet\u00e0 nazionalizzata il 5 dicembre 1956. Nel 1996 \u00e8 stata dichiarata monumento di interesse storico e culturale della citt\u00e0. Nel 2005-2008 \u00e8 stata oggetto di importanti lavori di restauro. La piccola comunit\u00e0 fiumana (ora ridotta a un centinaio di membri) la utilizza oggi per le feste principali con l'assistenza delle vicine comunit\u00e0 di Trieste e Zagabria."}
{"id": "4677215", "revid": "767487", "url": "https://it.wikipedia.org/wiki?curid=4677215", "title": "Little Traverse", "text": "Little Traverse \u00e8 una citt\u00e0 degli Stati Uniti d'America, nella contea di Emmet nello Stato del Michigan.\nGeografia fisica.\nSi estende su una superficie di 52,8\u00a0km\u00b2 e nel 2000 contava 2.426 abitanti. Il suo territorio include le localit\u00e0 di Conway, Harbor Springs e Wequetonsing."}
{"id": "4677216", "revid": "300067", "url": "https://it.wikipedia.org/wiki?curid=4677216", "title": "Alasdair Fraser", "text": "Carriera.\nMilita in entrambe le Nazionali: della e del ; con quest'ultima ha preso parte agli Europei 2013. Dopo aver giocato in Germania con la Oettinger Rockets Gotha in ProA, passa nella massima lega del Regno Unito militando bei Glasgow Rocks. Nel 2015 firma con il Club B\u00e0squet Tarragona, in LEB Plata (terza lega spagnola), per poi completare la stagione in Olanda con l'Aris Leeuwarden (FEB Eredivisie)."}
{"id": "4677217", "revid": "124289731", "url": "https://it.wikipedia.org/wiki?curid=4677217", "title": "James Feldeine", "text": ""}
{"id": "4677218", "revid": "767487", "url": "https://it.wikipedia.org/wiki?curid=4677218", "title": "Otto Rohwedder", "text": "Carriera.\nNazionale.\nHa collezionato 5 presenze con la propria Nazionale."}
{"id": "4677219", "revid": "599013", "url": "https://it.wikipedia.org/wiki?curid=4677219", "title": "Edmund Malecki", "text": "Carriera.\nNazionale.\nHa collezionato 5 presenze con la propria Nazionale."}
{"id": "4677220", "revid": "122326677", "url": "https://it.wikipedia.org/wiki?curid=4677220", "title": "Brady Heslip", "text": "\u00c8 il nipote di Jay Triano.\nCarriera.\nInizia la sua carriera professionistica nel 2014 con i Reno Bighorns in NBDL; il 23 gennaio 2015 firma un contratto con i bosniaci dell'Igokea.\nIl 31 luglio 2015 firma un contratto con la Pallacanestro Cant\u00f9.\nIl 31 luglio 2018 Heslip firma con gli Fraport Skyliners.\nIl 30 dicembre 2019, Heslip si ritira dal mondo della pallacanestro per iscriversi ad un MBA alla Smith School of Business del Queens."}
{"id": "4677221", "revid": "88740", "url": "https://it.wikipedia.org/wiki?curid=4677221", "title": "Snuff (romanzo)", "text": "Snuff (2011) \u00e8 un libro di Terry Pratchett, ambientato nel \"Mondo Disco\". \u00c8 un libro della serie delle \"Guardie\". \nTrama.\nSamuel Vimes, comandante della guardia cittadina, viene mandato a fare una vacanza di due settimane in campagna, in un posto molto tranquillo. Tuttavia la prima cosa che gli capita \u00e8 la scoperta di un cadavere e un mistero da risolvere."}
{"id": "4677223", "revid": "599013", "url": "https://it.wikipedia.org/wiki?curid=4677223", "title": "Ab\u016b Bakr Y\u016bnis J\u0101br", "text": ""}
{"id": "4677227", "revid": "729019", "url": "https://it.wikipedia.org/wiki?curid=4677227", "title": "Sergio Nanotti", "text": "Carriera.\nHockey Novara.\nSergio Nanotti detto \"Nano\" di ruolo difensore fu un giocatore dell'Hockey Novara anni quaranta e anni cinquanta frutto di quel vivaio novarese che, tra il 1942 e 1944 grazie ai tecnici Vittorio Bottini, Piero Buscaglia e Pierino Rizzotti lanci\u00f2 in prima squadra giocatori del calibro di Nanotti stesso, Panagini, Monfrinotti, Gallarini, Ghione, Prandi i quali formarono assieme ai veterani Grassi e Ciocala il pluriscudettano Hockey Novara del secondo dopoguerra. \nNanotti vinse gli scudetti del '46, '47, '49, '50, '58, '59.\n\u00c8 scomparso nel 2001.\nLa nazionale italiana.\nNanotti debutt\u00f2 con la maglia della Nazionale italiana nel 1951 in occasione del torneo di Montreux."}
{"id": "4677228", "revid": "154893", "url": "https://it.wikipedia.org/wiki?curid=4677228", "title": "Wadi Hammamat", "text": ""}
{"id": "4677230", "revid": "154893", "url": "https://it.wikipedia.org/wiki?curid=4677230", "title": "Wadi Maghara", "text": ""}
{"id": "4677237", "revid": "88812", "url": "https://it.wikipedia.org/wiki?curid=4677237", "title": "Lusio", "text": ""}
{"id": "4677239", "revid": "22475", "url": "https://it.wikipedia.org/wiki?curid=4677239", "title": "Eruzione di tipo vulcaniano", "text": "Un'eruzione di tipo vulcaniano \u00e8 un'eruzione simile a quelle del vulcano Vulcano. Il termine \"vulcaniano\" \u00e8 stato coniato da Giuseppe Mercalli per indicare le eruzioni avvenute fra il 1888 e il 1890 sull'isola di Vulcano. La sua descrizione dello stile di eruzione \u00e8 ora usata in tutto il mondo per le eruzioni caratterizzate da una densa nuvola di cenere-pesante che esplode dal cratere e si innalza sopra di esso. Mercalli descrisse le eruzioni di tipo vulcaniano come \"...Le esplosioni, come i cannoni, sparano ad intervalli irregolari...\". La loro natura esplosiva \u00e8 causata dalla grande quantit\u00e0 di silicio nel magma. \nPossono essere coinvolti quasi tutti i tipi di magma, ma il magma con circa il 55% o pi\u00f9 di silicio (basalto-andesite) \u00e8 il pi\u00f9 comune. Con l'aumentare dei livelli di silicio aumenta la viscosit\u00e0 del magma, ci\u00f2 significa aumentata esplosivit\u00e0. Esse di solito cominciano con un'eruzione freomagmatica che pu\u00f2 essere estremamente rumorosa a causa del magma che sale e riscalda l'acqua nel terreno. \u00c8 seguita di solito dalla liberazione esplosiva del cratere e la colonna eruttiva \u00e8 dal grigio sporco al nero poich\u00e9 rocce anticamente consumate sono lanciate fuori dal cratere. Mentre il cratere si pulisce, nuvole di cenere successive diventano grigio-bianche e cremose nel colore, con movimenti della cenere simili a quelli delle eruzioni pliniane.\nCaratteristiche.\nLe eruzioni di tipo vulcaniano mostrano diverse caratteristiche comuni. La massa delle rocce espulse durante l'eruzione \u00e8 di solito compresa tra le 102 - 106 tonnellate e contiene una elevata proporzione di materiale non magmatico (&gt; 50%). Durante i periodi di attivit\u00e0 vulcanica, gli intervalli tra le esplosioni variano da meno di un minuto (e.g. Anak Krakatoa) a circa un giorno. Anche i flussi piroclastici sono fenomeni comuni in questo tipo di eruzione. In questo tipo di eruzioni la fase di emissione di gas \u00e8 caratterizzata da esplosioni distinte simili a cannonate, che sono un fenomeno distintivo delle eruzioni vulcaniane. I gas espulsi possono raggiungere velocit\u00e0 supersoniche, dando luogo a onde d'urto.\nLa tefrite risulta dispersa su un'area pi\u00f9 ampia rispetto a quella delle eruzioni di tipo stromboliano. Il piroclasto e i depositi basali formano un cono vulcanico di cenere, mentre la cenere copre un'ampia area circostante. L'eruzione termina con un flusso di lava viscosa. Le eruzioni di tipo vulcaniano possono lanciare massi di dimensioni dell'ordine del metro fino a una distanza di alcune centinaia di metri, e occasionalmente fino a diversi chilometri.\nLe eruzioni vulcaniche rappresentano un pericolo per le persone entro un raggio di parecchie centinaia di metri dal cratere. Una caratteristica di questo tipo di eruzioni sono le \"bombe vulcaniche\". Queste possono essere spesso blocchi da 2 a 3 m di dimensione. A Galeras un'eruzione vulcanica emise bombe che colpirono parecchi vulcanologi che si trovavano all'interno del cratere, causando molti morti o feriti gravi.\nEruzione dello Stromboli del 1930.\nUna delle pi\u00f9 celebri eruzioni di tipo vulcaniano fu quella del vulcano Stromboli, avvenuta l'11 settembre 1930. Ebbe inizio alle ore 08:10 (locali), quando la cenere trov\u00f2 sfogo per circa 10 minuti. Poi alle 09:52 si verificarono due esplosioni di incredibile potenza che fecero tremare l'intera isola. Furono scagliati blocchi di materiale a circa 2\u00a0km, che ricaddero dal cielo sfondando edifici ecc. Fu poi generato uno tsunami alto da 2 a 2,5 m. Entro le 10:40 la fase esplosiva dell'eruzione era conclusa. Segu\u00ec l'espulsione della lava, che flu\u00ec gi\u00f9 per la Sciara del Fuoco, durando fino alla notte. Nello stesso momento scorie incandescenti fluirono gi\u00f9 per la Valle di Vallonazzo ed entrarono in mare vicino a Piscit\u00e0.\nSi ritiene che, a causa di un crollo parziale del condotto magmatico, sia entrata acqua che si trasform\u00f2 in un lampo in vapore e prese la \"via di fuga\" pi\u00f9 facile attraverso il condotto aperto. L'espansione per contatto con il magma fuso gener\u00f2 poi le due enormi esplosioni.\nCi furono sei morti. Quattro pescatori perirono in mare quando le valanghe di scorie bollenti agitarono profondamente il mare. Una persona fu uccisa nel villaggio di Stromboli dai blocchi cadenti e la sesta fu uccisa dallo tsunami."}
{"id": "4677241", "revid": "124572683", "url": "https://it.wikipedia.org/wiki?curid=4677241", "title": "Ram\u00f3n Clemente", "text": ""}
{"id": "4677243", "revid": "697352", "url": "https://it.wikipedia.org/wiki?curid=4677243", "title": "Alcibiade (disambigua)", "text": ""}
{"id": "4677248", "revid": "1543377", "url": "https://it.wikipedia.org/wiki?curid=4677248", "title": "Ginnastica ai Giochi della VIII Olimpiade - Sbarra", "text": "La competizione della sbarra di Ginnastica artistica dei Giochi della VIII Olimpiade si \u00e8 svolta allo stadio di Colombes dal 17 al 20 luglio 1924."}
{"id": "4677249", "revid": "27723", "url": "https://it.wikipedia.org/wiki?curid=4677249", "title": "Stazione di Cona Ospedale", "text": "La stazione di Cona Ospedale \u00e8 una fermata della linea Ferrara-Codigoro a servizio dell'Arcispedale Sant'Anna di Ferrara, il principale ospedale di Ferrara, situato nella frazione di Cona.\n\u00c8 gestita da Ferrovie Emilia Romagna (FER).\nStrutture ed impianti.\nLa fermata \u00e8 dotata di un binario protetto da una pensilina ed \u00e8 collegata all'ospedale tramite un sottopasso.\nLa fermata \u00e8 accessibile ai disabili grazie a una doppia rampa.\nMovimento.\nLa fermata \u00e8 servita dai treni regionali della relazione Ferrara-Codigoro. I treni sono svolti da Trenitalia Tper nell'ambito del contratto di servizio stipulato con la regione Emilia-Romagna.\nNei giorni festivi il servizio ferroviario \u00e8 sostituito da quattro coppie di autocorse..\nA novembre 2019, la stazione risultava frequentata da un traffico giornaliero medio di circa 51 persone (21 saliti + 30 discesi)."}
{"id": "4677250", "revid": "287204", "url": "https://it.wikipedia.org/wiki?curid=4677250", "title": "Premyer Liqas\u0131 2013-2014", "text": "La Premyer Liqasi 2013-2014 (chiamata anche \"Unibank Premyer Liqasi\" per motivi di sponsorizzazione) \u00e8 stata la 22\u00aa edizione della massima serie del campionato di calcio azero. La stagione \u00e8 iniziata il 3 agosto 2013 e si \u00e8 conclusa il 17 maggio 2014. Il Qaraba\u011f ha vinto il titolo per la seconda volta nella sua storia.\nNovit\u00e0.\nIl Turan e il K\u0259p\u0259z sono retrocessi nella stagione 2012-2013. Il formato del campionato \u00e8 cambiato per un totale di 10 squadre partecipanti, quindi non ci sono state promozioni dalla Birinci Dasta 2012-2013.\nRegolamento.\nIl campionato prevede la disputa di un doppio girone di andata e ritorno, per un totale di 36 giornate.\nLa squadra campione di Azerbaigian \u00e8 ammessa al secondo turno di qualificazione della UEFA Champions League 2014-2015.\nLa seconda e la terza classificata sono ammesse al primo turno di qualificazione della UEFA Europa League 2014-2015.\nL'ultima classificata retrocede direttamente nella Birinci Dasta, invece la penultima sfida la seconda classificata del campionato di Birinci Dasta per ottenere l'ultimo posto disponibile nella massima serie."}
{"id": "4677254", "revid": "729019", "url": "https://it.wikipedia.org/wiki?curid=4677254", "title": "US Open 2013 - Doppio ragazzi", "text": "Kyle Edmund e Frederico Ferreira Silva erano i detentori del titolo ma Edmund non ha partecipato a questa edizione del torneo. Ferreira Silva ha fatto coppia con Quentin Halys ma sono stati sconfitti in finale da Kamil Majchrzak e Martin Redlicki per 6-3, 6-4."}
{"id": "4677255", "revid": "858648", "url": "https://it.wikipedia.org/wiki?curid=4677255", "title": "Semin\u00f2 la morte... lo chiamavano Castigo di Dio", "text": ""}
{"id": "4677257", "revid": "838137", "url": "https://it.wikipedia.org/wiki?curid=4677257", "title": "Vela ai IX Giochi del Mediterraneo", "text": "La seguente pagina illustra i risultati nella vela ai IX Giochi del Mediterraneo. In quest'edizione dei giochi sono previste due gare miste, cio\u00e8 uomini e donne gareggiano insieme, senza distinzione."}
{"id": "4677259", "revid": "858648", "url": "https://it.wikipedia.org/wiki?curid=4677259", "title": "Roy Colt e Winchester Jack", "text": ""}
{"id": "4677261", "revid": "858648", "url": "https://it.wikipedia.org/wiki?curid=4677261", "title": "Titanic - La leggenda continua...", "text": ""}
{"id": "4677263", "revid": "1573940", "url": "https://it.wikipedia.org/wiki?curid=4677263", "title": "Tachygyna proba", "text": "Tachygyna proba \u00e8 un ragno appartenente alla famiglia Linyphiidae.\nCaratteristiche.\nGli esemplari maschili hanno lunghezza totale 1,25 - 1,40\u00a0mm; il cefalotorace \u00e8 lungo 0,60 - 0,65\u00a0mm; le femmine sono leggermente pi\u00f9 grandi, 1,30 - 1,65\u00a0mm di lunghezza totale.\nDistribuzione.\nLa specie \u00e8 stata rinvenuta negli USA e nel Canada: l'olotipo maschile \u00e8 stato reperito alcuni chilometri ad ovest dell'Allison Pass, nel Manning Provincial Park, nella regione canadese della Columbia Britannica nel settembre 1974; altri esemplari sono stati rinvenuti nello stato di Washington\nTassonomia.\nAl 2013 non sono note sottospecie e non sono stati esaminati nuovi esemplari dal 1984."}
{"id": "4677266", "revid": "474175", "url": "https://it.wikipedia.org/wiki?curid=4677266", "title": "Sinagoga grande di Fiume", "text": "La sinagoga grande di Fiume, costruita nel 1903 in stile neomoresco e distrutta dai nazisti nel 1944, si trovava a Fiume in via del Pomerio 31.\nStoria.\nLa comunit\u00e0 ebraica fiumana, costituitasi nel 1781, era cresciuta a tal punto nel Novecento da richiedere la costruzione di una sinagoga monumentale. Nel 1901 infatti vivevano a Fiume, allora fiorente porto dell'Austria-Ungheria, oltre 2600 ebrei.\nA costruire la sinagoga fu chiamato il celebre architetto ungherese Leopold Baumhorn, specializzato nella costruzione di sinagoghe monumentali.\nLa costruzione, iniziata nel 1902 si concluse l'anno successivo ad opera dell'impresa dell'ingegnere di Fiume Carlo Alessandro Conighi e la sinagoga fu solennemente inaugurata il 22 ottobre 1903.\nBaumhorn opt\u00f2 per uno stile eclettico per gli esterni dove si mischiavano il neobizantino, il neomoresco e l'Art Nouveau. Gli interni erano di gusto prettamente neomoresco, caratteristico delle sinagoghe dell'Europa centrale ed orientale. .\nDurante la seconda guerra mondiale, la monumentale sinagoga fu inizialmente protetta dalla autorit\u00e0 italiane, mentre nella vicina Croazia le altre sinagoghe venivano sistematicamente distrutte dagli Ustascia. Dopo l'8 settembre 1943 Fiume fu occupata dalle truppe naziste e, il 25 gennaio 1944, la sinagoga fu bruciata andando cos\u00ec completamente distrutta.\nA Fiume era stata costruita nel 1928, sotto il governo italiano, anche un'altra piccola sinagoga per soddisfare le esigenze della minoranza ortodossa, che mal si adattava ai rituali riformati del Tempio maggiore. La sinagoga ortodossa di Fiume \u00e8 sopravvissuta alle distruzioni dell'Olocausto ed \u00e8 ora la sede della piccola comunit\u00e0 ebraica di Fiume, ridotta oggi a un centinaio di membri."}
{"id": "4677267", "revid": "1573940", "url": "https://it.wikipedia.org/wiki?curid=4677267", "title": "Chiesa di Sant'Eufemia (Specchia)", "text": "La chiesa di Sant'Eufemia \u00e8 una chiesa del VI secolo, nell'attuale comune di Specchia, in provincia di Lecce.\nDescrizione.\nL'edificio, a pianta longitudinale, orientato secondo l'asse Est-Ovest, all'esterno presenta, in facciata, una forma a capanna con una grande bifora con capitello tronco-piramidale su cui \u00e8 scolpita una croce lobata, e un portale con arco a tutto sesto mentre la parte retrostante \u00e8 caratterizzata da un'abside quadrangolare in cui si aprono due grandi finestre. \nAll'interno, sono presenti i resti di quattro serie di triplici arcate sostenute variamente da colonne e pilastri che dovevano dividere lo spazio interno in tre navate. Questa particolare soluzione architettonica ha fatto ipotizzare agli studiosi un collegamento con altri edifici di et\u00e0 longobarda presenti in altre regioni italiane."}
{"id": "4677268", "revid": "543975", "url": "https://it.wikipedia.org/wiki?curid=4677268", "title": "Episodi di Un caso di coscienza (quinta stagione)", "text": "La quinta stagione della serie televisiva Un caso di coscienza, dal titolo Un caso di coscienza 5, \u00e8 andata in onda in prima visione su Rai 1 nel 2013."}
{"id": "4677272", "revid": "767487", "url": "https://it.wikipedia.org/wiki?curid=4677272", "title": "Tom\u00e1\u0161 \u010eubek", "text": "Caratteristiche tecniche.\n\u00c8 un centrocampista esterno sinistro."}
{"id": "4677273", "revid": "124576274", "url": "https://it.wikipedia.org/wiki?curid=4677273", "title": "\u00c1lex Galindo", "text": ""}
{"id": "4677274", "revid": "149485", "url": "https://it.wikipedia.org/wiki?curid=4677274", "title": "Judo ai IX Giochi del Mediterraneo", "text": "Le competizioni del judo ai IX Giochi del Mediterraneo si sono svolto nel settembre 1983 a Casablanca in Marocco. In tale edizione si sono disputate solo gare maschili, con l'assegnazione del doppio bronzo."}
{"id": "4677277", "revid": "858648", "url": "https://it.wikipedia.org/wiki?curid=4677277", "title": "I Fantastici Quattro (film)", "text": ""}
{"id": "4677279", "revid": "113757", "url": "https://it.wikipedia.org/wiki?curid=4677279", "title": "Esposizione internazionale di marina e igiene marinara - Mostra coloniale italiana (Genova 1914)", "text": ""}
{"id": "4677280", "revid": "41824", "url": "https://it.wikipedia.org/wiki?curid=4677280", "title": "Suites per violoncello solo", "text": ""}
{"id": "4677283", "revid": "41824", "url": "https://it.wikipedia.org/wiki?curid=4677283", "title": "Solo (musica)", "text": ""}
{"id": "4677285", "revid": "466539", "url": "https://it.wikipedia.org/wiki?curid=4677285", "title": "Tom Cotton", "text": "Biografia.\nTra il 2005 e il 2009 ha servito l'Esercito degli Stati Uniti, combattendo la Guerra in Iraq e la Guerra in Afghanistan nella 101\u00aa Divisione aviotrasportata. Eletto dapprima nel 2012 come deputato alla Camera dei Rappresentanti per il quarto distretto dell'Arkansas, nel 2014 Cotton ha sconfitto il senatore democratico Mark Pryor, diventando a 37 anni il nuovo senatore dello Stato."}
{"id": "4677288", "revid": "122951581", "url": "https://it.wikipedia.org/wiki?curid=4677288", "title": "Nino Russo (regista)", "text": "Biografia.\nEsordisce poi nella regia di film per la RAI-tv, con \"Da lontano\", lungometraggio da lui scritto e girato, in 16 millimetri, nel 1972: il film, destinato ai programmi sperimentali della RAI degli anni Sessanta e Settanta, era dedicato alla documentazione antropologica del culto popolare del Glorioso Alberto di Serradarce. Nel 1977 gira il film \"Il giorno dell'Assunta\", con Tino Schirinzi e Leopoldo Trieste, film avanguardistico nei modi e nei contenuti, ambientato interamente in esterni romani (in zone sia estremamente periferiche che estremamente centrali, mostrando per la prima volta anche il terzo paesaggio della Capitale). Ambientato il giorno di Ferragosto, il film \u00e8 incentrato sullo straniamento di chi, sottratto al proprio ambiente sociale e culturale, si trova a vivere in un contesto sociale non inclusivo e respingente. Emigrati colti, brechtiani, e dolcemente irrisolti.\nNel 1980 \u00e8 autore del documentario \"Festa, farina, e...\".\nNel 1987 dedica un film al teatro napoletano, dal titolo \"L'ultima scena\", con la partecipazione di Aldo Giuffr\u00e9, Vittorio Caprioli, Marina Suma e Carlo Buccirosso. Nel 2000 gira \"Fondali notturni\", con Massimo Ranieri, Ida Di Benedetto e Vittorio Viviani. Nel 2001 partecipa alla regia del documentario collettaneo \"Un altro mondo \u00e8 possibile\", dedicato ai fatti del G8 di Genova e, nel 2002, al film collettivo \"La primavera del 2002 - L'Italia protesta, l'Italia si ferma\". Nel 2011 esce \"Scossa\", da lui realizzato con Ugo Gregoretti, Citto Maselli e Carlo Lizzani, con la partecipazione di Amanda Sandrelli, Paolo Briguglia, Lucia Sardo, Massimo Ranieri e Gianfranco Quero: il film, dedicato al terremoto di Messina del 1908, \u00e8 presentato, fuori concorso, alla 68\u00aa edizione della Mostra internazionale d'arte cinematografica di Venezia.\nRusso \u00e8 anche autore, con Salvatore Pecoraro, Alessandro Rossetti, e Pasquale Scimeca, di \"Lo stato delle cose. Vizi privati, pubbliche virt\u00f9 nel cinema italiano\", un libro bianco realizzato per conto dell'Associazione nazionale autori cinematografici, incentrato sullo stato del cinema italiano negli anni 2000."}
{"id": "4677289", "revid": "767487", "url": "https://it.wikipedia.org/wiki?curid=4677289", "title": "Richard Chaney", "text": ""}
{"id": "4677290", "revid": "106990", "url": "https://it.wikipedia.org/wiki?curid=4677290", "title": "Suites per violoncello solo (Bach)", "text": ""}
{"id": "4677294", "revid": "729019", "url": "https://it.wikipedia.org/wiki?curid=4677294", "title": "Vickers Vanguard", "text": "Il Vickers Vanguard fu un aereo di linea quadrimotore turboelica ad ala bassa sviluppato dall'azienda aeronautica britannica Vickers-Armstrongs nei tardi anni cinquanta.\nEvoluzione del precedente ed apprezzato Viscount caratterizzata dallo scompartimento viaggiatori molto pi\u00f9 spazioso, il Vanguard venne introdotto sul mercato dell'aviazione commerciale poco prima dell'avvento dei grandi aerei di linea a reazione decretando un limitato successo per l'azienda costruttrice, ottenendo un contratto di fornitura dalla compagnia aerea britannica British European Airways (BEA) e da quella canadese Trans-Canada Air Lines (TCA) per un totale complessivo di sole 44 unit\u00e0.\nDopo circa 10 anni di servizio passeggeri la TCA ne modific\u00f2 un esemplare a livello sperimentale convertendolo ad aereo da trasporto, indicato come Cargoliner. La conversione venne considerata un successo e nei primi anni 1970 la maggior parte dei Vanguard sono stati convertiti in cargo, con quelli BEA ridesignati Merchantman. In questa configurazione gli esemplari rimasti in linea operarono per molti anni in diverse compagnie aeree cargo mondiali, con l'ultimo (G-APEP) ritirato dal servizio solo nel 1996.\nStoria del progetto.\nNei tardi anni cinquanta la compagnia britannica BEA emise una specifica per la fornitura di un nuovo modello di aereo di linea da 100 posti a sedere che potesse sostituire i Viscount della flotta. La Vickers propose un primo progetto, il Type 870, che per\u00f2, bench\u00e9 gi\u00e0 valutato positivamente dai vertici della compagnia aerea venne modificato per meglio rispondere alle esigenze espresse dalla Bea nel successivo Type 950, pienamente soddisfacente. La principale differenza tra il Viscount ed il Vanguard riguard\u00f2 la sezione della fusoliera, nella parte inferiore della stessa misura del precedente modello ma che dalla met\u00e0 superiore si sviluppava in altezza con una sezione allargata dando alla stessa un aspetto a doppia bolla, simile a quella che caratterizzava il Boeing Stratocruiser. Il risultato ottenuto con la sezione superiore pi\u00f9 grande fu disporre di uno scompartimento passeggeri dalle misure interne maggiorate quindi pi\u00f9 comodo, con anche un aumento della capacit\u00e0 riservata ai bagagli nella sezione inferiore sotto il pavimento.\nL'adozione di questa fusoliera, pi\u00f9 grande e pesante, rese necessario un impianto motore con maggiore potenza disponibile. La Rolls-Royce consegn\u00f2 il progetto del proprio nuovo Tyne in grado di esprimere una potenza nominale pari a 4\u00a0000\u00a0hp (3\u00a0000\u00a0kW) (per comparazione il Dart che equipaggiava il Viscount arrivava a circa 1\u00a0700\u00a0hp, pari a 1\u00a0300\u00a0kW). Questo permise una quota di servizio ed una velocit\u00e0 di crociera molto pi\u00f9 elevate tanto che il Vanguard riusc\u00ec ad avere una quota di servizio quasi doppia rispetto al Viscount. Il Vanguard fu uno dei pi\u00f9 veloci aerei dotati di motore turboelica raggiungendo velocit\u00e0 simili ai molto pi\u00f9 recenti Saab 2000 o de Havilland Canada Dash 8. \nIl primo prototipo del Type 950, immatricolato G-AOYW, venne portato in volo per la prima volta il 20 gennaio 1959 Il volo, un trasferimento a Wisley a 3 miglia di distanza, era stato pianificato per dicembre ma i motori dovettero essere riconsegnati alla Rolls-Royce per una serie di interventi minori. La serie di voli di prova iniziarono ufficialmente da Wisley.\nImpiego operativo.\nIl Vanguard entr\u00f2 in servizio con la BEA e la TCA verso la fine del 1960. La BEA oper\u00f2 il suo primo volo di linea con il Vanguard il 17 dicembre partendo dall'Aeroporto di Londra-Heathrow con destinazione Parigi. Il 30 marzo 1962, dopo la presentazione dell'intera flotta di sei Type 951 e quattordici Type 953, il Vanguard venne utilizzato per la maggior parte dei voli BEA su rotte europee e nazionali.\nL'architettura interna iniziale prevedeva 18 posti in prima classe e 108 in classe turistica ma questa disposizione fu cambiata in solo turistica da 139 posti, ed in quest'ultima configurazione il Vanguard poteva vantare dei costi di gestione molto bassi posto/miglio mentre nei voli di durata fino a 300\u00a0mi (480\u00a0km), come ad esempio tra Londra e Parigi, Bruxelles o Amsterdam, il Vanguard era in grado di reggere la concorrenza dei jet introdotti nel corso dei primi anni sessanta, in termini di tempi di percorrenza.\nLa fotta BEA pass\u00f2 alla British Airways il 1\u00ba aprile 1974 e l'ultimo volo passeggeri operato da BA con un Vanguard fu il 16 giugno 1974.\nLa TCA inizi\u00f2 ad operare con i Vanguard su voli di linea il 1\u00ba febbraio 1961 con due voli da Toronto e Montr\u00e9al con scalo intermedio a Vancouver. La flotta venne inoltre impiegata su voli da Toronto e Montreal verso New York e Nassau, Bahamas.\nImpiego cargo.\nNel 1966 la Air Canada rimosse tutti i sedili dall'esemplare marche CF-TKK ridestinando l'uso dell'aereo come cargo puro, che in questa configurazione poteva trasportare merci per 19\u00a0050\u00a0kg (42\u00a0000\u00a0lb). Identificato dalla compagnia come \"Cargoliner\", questo fu l'unico tra i Vanguard Air Canada a ricevere questa conversione ma rimase l'ultimo esemplare canadese, sopravvissuto ai suoi omologhi passeggeri, in servizio, ritirato solo nel dicembre 1972.\nLa BEA oper\u00f2 con nove Vanguard modificati allo standard V953C \"Merchantman\" all-cargo dal 1969, con le due prime conversioni progettate e costruite dalla Aviation Traders Engineering Ltd. (ATEL) presso l'aeroporto di Southend. La BEA modific\u00f2 il resto della flotta ad Heathrow usando un kit di conversione fornito dalla stessa ATEL. Venne ricavato nella parte anteriore della fusoliera un grande portellone di carico dalle misure di 353\u00a0cm (139\u00a0in) per 203\u00a0cm (80\u00a0in) in altezza. Il Merchantmen rimase in servizio con la BEA fino alla fine del 1979, data in cui i cinque esemplari ancora in operativi vennero venduti.\nLa compagnia aerea cargo Air Bridge Carriers acquist\u00f2 molti dei Merchantmen disponibili ed oper\u00f2 con il modello fino al 1992, anno in cui cambi\u00f2 ragione sociale in Hunting Cargo Airlines. La Hunting Cargo oper\u00f2 con l'ultimo volo di un Type V953C il 30 settembre 1996 e don\u00f2 l'esemplare marche G-APEP al Brooklands Museum il successivo 17 ottobre di quello stesso anno.\nUtilizzatori.\nI Vickers Vanguard vennero utilizzati dalle seguenti compagnie aeree:\n\u2660 compagnie di lancio\nEsemplari attualmente esistenti.\nDei 44 esemplari costruiti solo uno \u00e8 sopravvissuto: si tratta del Merchantman ex British Airways \"Superb\" esposto al Brooklands Museum, museo situato nell'ex circuito automobilistico, ed ex aerodromo, Brooklands, situato vicino a Weybridge, nel Surrey, nella livrea della sua ultima compagnia aerea cargo, la Hunting Cargo Airlines."}
{"id": "4677296", "revid": "61051", "url": "https://it.wikipedia.org/wiki?curid=4677296", "title": "Vickers Merchantman", "text": ""}
{"id": "4677297", "revid": "1573940", "url": "https://it.wikipedia.org/wiki?curid=4677297", "title": "Tachygyna alia", "text": "Tachygyna alia \u00e8 un ragno appartenente alla famiglia Linyphiidae.\nCaratteristiche.\nGli esemplari maschili hanno lunghezza totale 1,55\u00a0mm; il cefalotorace \u00e8 lungo 0,67\u00a0mm.\nDistribuzione.\nLa specie \u00e8 stata rinvenuta negli USA: l'olotipo maschile \u00e8 stato reperito presso Macdoel, nella contea californiana di Siskiyou, nel giugno 1962; non sono noti esemplari femminili\nTassonomia.\nAl 2013 non sono note sottospecie e non sono stati esaminati nuovi esemplari dal 1984."}
{"id": "4677300", "revid": "1543377", "url": "https://it.wikipedia.org/wiki?curid=4677300", "title": "This Is Not America", "text": "This Is Not America \u00e8 un brano musicale jazz fusion composto ed interpretato in collaborazione da Pat Metheny e David Bowie, incluso nell'album della colonna sonora del film \"Il gioco del falco\" e successivamente pubblicato su singolo nel 1985. La versione solo strumentale del pezzo, scritta da Metheny e Lyle Mays, si intitola \"Chris\" e venne inclusa anch'essa nella colonna sonora dello stesso film. \"This Is Not America\" aggiunge alla traccia base una drum machine e la voce di Bowie al canto. Metheny fece notare in seguito che il testo scritto da Bowie era \"profondo e pregno di significati \u2013 ed assolutamente perfetto per il film.\"\nIl brano.\nIl brano, una ballata in midtempo, venne pubblicata su singolo raggiungendo la posizione numero 14 in Gran Bretagna, e la numero 32 negli Stati Uniti. La versione strumentale presente come B-side del singolo non \u00e8 il brano \"Chris\", ma una vera versione strumentale di \"This Is Not America\" registrata appositamente. Successivamente la canzone \u00e8 stata inclusa nelle raccolte greatest hits di Bowie \"Best of Bowie\", e \"The Singles Collection\"."}
{"id": "4677305", "revid": "767487", "url": "https://it.wikipedia.org/wiki?curid=4677305", "title": "Turtles Forever", "text": "Turtles Forever \u00e8 un film d'animazione per la televisione prodotto dalla 4Kids Entertainment e Mirage Studios nel 2009. Il film \u00e8 un \"crossover\" delle tre diverse incarnazioni del franchise delle Tartarughe Ninja: le tartarughe del 1984 dei fumetti originali, le tartarughe della serie animata del 1987 e le tartarughe della serie animata del 2003 prodotta proprio da 4Kids - in un'avventura che si estende su pi\u00f9 universi paralleli. Essa rappresenta il finale vero e proprio delle serie animate sia del 1987 che del 2003. Questo film \u00e8 stato prodotto in occasione del 25\u00ba anniversario della Teenage Mutant Ninja Turtles franchising. In Italia \u00e8 inedito.\nTrama.\nQuando una battaglia tra i Purple Dragons e quelle che sembrano essere le Tartarughe Ninja viene trasmessa in TV, le Tartarughe, per dimostrare al maestro Splinter che non hanno disobbedito all'ordine di rimanere nell'ombra, decidono d'indagare. Nel covo dei Purple Dragons le Tartarughe scoprono che i loro \"impostori\" sono, in realt\u00e0, delle versioni di loro stesse che provengono da un'altra dimensione ambientata nel 1987.\nLe tartarughe dell'altra dimensione, \"Tartarughe Ninja alla riscossa 1987\", si dimostrano troppo spensierati e infantili in confronto alle tartarughe dell'\"omonima serie animata del 2003\" pi\u00f9 serie. Scoperto che il mondo dove sono finite non \u00e8 la loro dimensione, le \"Tartarughe 1987\" raccontano che sono state teletrasportate dalla loro dimensione insieme ai loro peggiori nemici, Shredder e Krang, e la loro fortezza battaglia, il Technodromo, grazie a un incidente con il portale dimensionale. Le otto tartarughe allora decidono di rintracciare il Technodromo sotto terra, ma la loro presenza d\u00e0 degli indizi a Shredder sulla possibilit\u00e0 che ci possa essere una sua versione alternativa in questa nuova dimensione del 2003, con la quale potersi alleare per sconfiggere le tartarughe per sempre.\nCon il Tecnodromo in fuga, le tartarughe per seguirlo decidono di creare un dispositivo dimensionale portatile per viaggiare verso \"l'universo 1987\". Nel frattempo il Shredder 1987 utilizza la tecnologia del Technodromo per individuare il suo omologo dimensionale, un'Utrom malvagio noto come Ch'rell, ancora esiliato sull'asteroide di ghiaccio Mor Gal Tal dopo la sua ultima sconfitta da parte delle \"Tartarughe 2003\". Ch'rell viene teletrasportato nel Technodromo, ma, appena scongelato, si scaglia subito contro Shredder 1987 che tramite un gas soporifero riesce ad addormentarlo. L'intervento di Karai permette a Ch'rell di impadronirsi del Tecnodromo.\nUtilizzando la tecnologia della Dimensione X e la scienza Utrom per creare un nuovo esoscheletro robotico per s\u00e9 stesso, Ch'rell ordina al suo braccio destro Hun (che \u00e8 stato trasformato in una mostruosa tartaruga mutante con il mutageno dall'universo 1987 nella battaglia precedente contro le Tartarughe) di rintracciare queste ultime. Con l'aiuto di Bebop e Rocksteady (scagnozzi dello Shredder 1987), Hun trova e attacca il covo delle Tartarughe, ma gli otto eroi riescono a fuggire nell'universo 1987. Splinter 2003 viene intanto catturato da Hun e portato davanti all'Utrom Shredder del 2003 per servire come esca per una trappola.\nLe Tartarughe 2003 rimangono sorprese dalle versioni 1987 di April O'Neil e Splinter, e decidono di tornare all'universo 2003 con i veicoli delle Tartarughe 1987: il Tartafurgone e il Tartadirigibile. Tuttavia, scoprono che in loro assenza Utrom Shredder ha fuso la scienza degli Utrom e della Dimensione X e ricostruito un nuovo Technodromo, migliorando i Soldati del Piede robotici e trasformando i Purple Dragons in mutanti mostruosi. Entrate nel Tecnodromo per recuperare Splinter 2003, le tartarughe vengono catturate e Utrom Shredder rivela il suo piano: ha scoperto che non esistono solo l'universo 1987 e 2003, ma ne esistono tanti e ogni universo ha la sua versione delle Tartarughe Ninja. Il suo obbiettivo \u00e8 trovare l'Universo Originale e distruggerlo, tutto pur di cancellare tutte le versioni esistenti delle Tartarughe Ninja nei vari universi.\nUtrom Shredder analizza le otto tartarughe, collocate in una sfera con dispositivo a centrifuga, contenuta all'interno del Technodromo, per individuare le somiglianze di base tra loro che permetter\u00e0 alla sfera di individuare la posizione delle \"Tartarughe Originali\". Una volta trovato l'Universo Originale, Utrom Shredder teletrasporta il Technodromo attraverso la dimensione delle Tartarughe Originali. Invece le otto tartarughe riappaiono in buono stato grazie all'aiuto di Karai che si \u00e8 resa conto dei folli piani del suo maestro.\nCon il loro mondo che sta per essere cancellato a causa dei piani del malvagio Utrom Shredder, le Tartarughe irrompono nella sede dei Purple Dragons per appropriarsi di una parte della tecnologia che i criminali avevano rubato, al fine di aggiornare il proprio dispositivo dimensionale portatile e seguire Utrom Shredder nell'Universo Originale. Vengono attaccati da Hun che \u00e8 ancora in cerca di vendetta per la sua mutazione ma si arrende quando vede che il suo mondo 2003 sta per essere cancellato. Le Tartarughe arrivate nell'Universo Originale, vedono che \u00e8 triste e desolante. Venute subito attaccate della \"Tartarughe Originali 1984\", violente e rabbiose, riescono alla fine a convincerle ad aiutarli a salvare tutto l'universo.\nLe dodici Tartarughe, con l'aiuto di Splinter 2003, Karai, e anche di Shredder 1987 e Krang, impegnano Utrom Shredder nella battaglia, che ha aumentato la sua massa utilizzando la tecnologia di amplificazione molecolare della Dimensione X. Nonostante Utrom Shredder sembra indistruttibile ai loro attacchi, egli viene accidentalmente colpito dal raggio di energia del Technodromo, che gli danneggia l'armatura. Le dodici tartarughe cercano di costringerlo ad andare verso il raggio ma sbadatamente Rocksteady cade sopra il cavo scollegandolo all'alimentazione. Utrom Shredder coglie l'occasione per afferrare le Tartarughe 1984 e inizia a stritolarle. Il mondo 1984 comincia a svanire proprio come il mondo 2003, Utrom Shredder esita quando si accorge che anche lui sta svanendo. Karai tenta di fare appello a suo padre, dicendogli che quello che sta cercando di fare distrugger\u00e0 tutti, compreso lui. Ma Utrom Shredder \u00e8 troppo ossessionato dalla vendetta cos\u00ec che decide che non gli importa, e riprende il suo assalto. All'ultimo minuto le Tartarughe 1987 gettano delle stelle esplosive verso di lui, facendolo inciampare per liberare le Tartarughe 1984. Utrom Shredder riprende il suo attacco, e nel frattempo Bebop inserisce di nuovo il cavo di alimentazione del raggio di energia distruggendo per sbaglio Utrom Shredder che provocher\u00e0 la sua morte.\nCon il loro nemico sconfitto, tutte le realt\u00e0 vengono ripristinate. Le Tartarughe 1987 prendono il Technodromo e ritornano al loro mondo natale, mentre quelle 2003 utilizzano il portale dimensionale portatile per tornare al loro. Le Tartarughe 1984 decidono di andare a mangiare una pizza. Da qualche altra parte, attraverso il tempo e lo spazio, Peter Laird e Kevin Eastman mettono gli ultimi ritocchi al loro primo numero, \"Teenage Mutant Ninja Turtles\", esprimendo la speranza di poterlo vedere pubblicato.\nDoppiaggio.\nI doppiatori originali della serie del 1987 all'inizio avrebbero dovuto riprendere i loro rispettivi ruoli, ma dal momento che 4Kids \u00e8 di New York e i doppiatori storici sono di Los Angeles, per motivi contrattuali 4Kids ha dovuto far affidamento a un nuovo cast."}
{"id": "4677307", "revid": "729019", "url": "https://it.wikipedia.org/wiki?curid=4677307", "title": "Rete tranviaria di New Orleans", "text": "La rete tranviaria di New Orleans (in inglese \"New Orleans Streetcar System\", IPA: ) \u00e8 la rete tranviaria che serve la citt\u00e0 statunitense di New Orleans, nello Stato della Louisiana. La rete \u00e8 gestita dal 1983 dall'azienda New Orleans Regional Transit Authority (RTA).\nLa rete \u00e8 lunga 35,9\u00a0km si compone di 5 linee: la linea St. Charles, aperta nel 1835, la linea Canal-Cemeteries e la linea Canal-City Park/Museum, originariamente attive tra il 1861 e il 1964 e successivamente riattivate nel 2004, la linea Riverfront, aperta nel 1988, e la linea Rampart-St. Claude, aperta nel 2013.\nLa linea \"St. Charles Streetcar\" \u00e8 stata dichiarata monumento storico nazionale nel 2014"}
{"id": "4677310", "revid": "729019", "url": "https://it.wikipedia.org/wiki?curid=4677310", "title": "Castello di Braemar", "text": "Il castello di Braemar (in inglese: Braemar Castle) \u00e8 un castello della cittadina scozzese di Braemar, nell'Aberdeenshire, costruito tra il 1628 e gli inizi del XIX secolo. Fu la residenza del clan Farquharson.\n\u00c8 classificato come edificio di grado A.\nDescrizione.\nIl castello si trova in uno sperone a picco sul fiume Dee, situato a circa 0,6 miglia dal centro di Braemar.\n\u00c8 a forma di torre con pianta a L.\nStoria.\nLa prima torre fu eretta nel 1628 per volere di John Erskine, XVIII conte di Mar (1558-1634) in un sostituzione di una fortezza preesistente.\nDurante l'insurrezione dei Giacobiti, il castello fu conquistato nel 1689 dalle truppe governative, che ne fecero una prigione. Il castello fu in seguito attaccato, incendiato e distrutto da John Farquharson, il \"colonnello nero\" di Inverey, che le truppe governative non erano riuscite a catturare e che uccise anche il suo avversario John Erskine. In seguito, l'edificio cadde in rovina per circa sedici anni.\nNel 1748, il castello fu ricostruito dalle truppe governative, che lo trasformarono in prigione.\nNel 1797, le truppe governative abbandonarono il castello, che nel 1807 ritorn\u00f2 di propriet\u00e0 del clan Farquharson, grazie alle negoziazioni compiute da James Farquharson, IX signore di Invercauld. L'edificio fu cos\u00ec riconvertito in residenza.\nNel 1870, furono aggiunte 11 nuove stanze per ospitare il personale e fu ingrandita la cucina.\nNel secolo successivo, l'edificio ricevette la visita di sovrani e dignitari britannici e stranieri.\nNel 1950, molte stanze del castello furono decorate con sfumature di rosa e giallo dalla sua proprietaria, Frances Farquharson.\nNel 2005, l'edificio fu chiuso al pubblico e nel febbraio del 2007 fu acquisito dalla comunit\u00e0 di Braemar."}
{"id": "4677312", "revid": "736476", "url": "https://it.wikipedia.org/wiki?curid=4677312", "title": "NORAD Tracks Santa", "text": "NORAD Tracks Santa \u00e8 un programma annuale di intrattenimento natalizio che viene organizzato sin dal 1955 dal North American Aerospace Defense Command (NORAD). Ogni anno, durante la vigilia di Natale, tale programma si propone di tracciare il percorso di Babbo Natale durante il viaggio intorno al mondo per portare i regali ai bambini, sin dalla sua partenza dal polo nord.\nIl programma \u00e8 fatto con lo stesso spirito che \u00e8 nella tradizione sin dalla pubblicazione dell'editoriale del New York Sun \"S\u00ec, Virginia, Babbo Natale esiste\", del 1897.\nOrigine e storia della tradizione.\nIl programma inizi\u00f2 il 24 dicembre 1955 quando un negozio Sears di Colorado Springs inser\u00ec un annuncio sul giornale locale avvertendo i bambini della possibilit\u00e0 di telefonare a Babbo Natale e fornendo loro un numero da chiamare. Il numero di telefono che fu pubblicato, tuttavia, non era quello fornito dal negozio e corrispondeva, invece, a quello del centro di comando della \"Continental Air Defense\" (CONAD) di Colorado Springs; il colonnello Shoup, in servizio quella notte, disse ai membri della propria squadra di fornire a ciascuno dei bambini che avessero chiamato la posizione attuale di Babbo Natale. In questo modo inizi\u00f2 una tradizione che continu\u00f2 gli anni successivi, anche quando il CONAD divenne il NORAD.\nNel ventunesimo secolo il programma \u00e8 reso possibile dal lavoro di volontari, sia militari, sia civili, ciascuno dei quali gestisce circa quaranta chiamate ogni ora, per un totale di oltre 70.000 telefonate e 12.000 e-mail da oltre duecento tra nazioni e territori; nel 2012 le chiamate sono state 111.000. La maggior parte di queste avviene durante le 25 ore che vanno dalle due del mattino del 24 dicembre alle 3 del mattino del 25 UTC-7. Da dicembre 2007 l'uso di Google Analytics per analizzare il traffico sul sito del programma ha permesso di programmare il reclutamento di volontari e la raccolta dei computer e dell'equipaggiamento telefonico necessari per la realizzazione del programma. Alla fine del 2012 il programma \"NORAD Tracks Santa\" aveva 104.000 \"follower\" su Twitter e oltre un milione di appassionati sulla pagina ufficiale Facebook.\nSecondo Gerry Bowler, professore di storia dell'Universit\u00e0 di Manitoba, il programma \"NORAD Tracks Santa\" rappresenta una delle poche aggiunte moderne alla tradizione di Babbo Natale, prendendo un elemento classico, il viaggio intorno al mondo della Vigilia di Natale, e osservandolo attraverso la tecnologia moderna, portando la mitologia nell'era contemporanea.\nSito internet e altri media.\nIl programma \"NORAD Tracks Santa\" si \u00e8 sempre servito di una grande variet\u00e0 di mezzi di comunicazione di massa. Dagli anni '50 al 1996 furono utilizzati principalmente il telefono, i giornali, la radio, i dischi in vinile e la televisione; in particolare molte emittenti nordamericane trattano il programma all'interno delle previsioni del tempo durante la vigilia di Natale. Dal 1997 fu pubblicizzato in particolar modo tramite internet, soprattutto tramite \"social media\" e telefoni cellulari. L'impaginazione del sito web relativo al programma \u00e8 cambiata numerose volte negli anni, in correlazione all'evoluzione della tecnologia di internet e in relazione agli sponsor dei vari anni.\nTra il 2004 e il 2009, alle persone che visitarono il sito del programma \"NORAD Tracks Santa\" fu detto che avrebbero potuto seguire il percorso di Babbo Natale utilizzando Google Earth. Furono forniti un collegamento per scaricare l'applicazione e un file KMZ; invece, dal 2009 al 2011, il tracciamento fu realizzato direttamente sul sito ufficiale, senza il coinvolgimento del software Google. Nel 2011 fu introdotta un'applicazione per iOS e sistemi operativi Android che forniva aggiornamenti e includeva un gioco simile ad \"Angry Birds\".\nDa met\u00e0 gennaio al 30 novembre, all'accesso al sito ufficiale, si trova un messaggio che ricorda di tornare dal 1\u00ba dicembre per tracciare Babbo Natale con il NORAD. In dicembre, invece, il sito \u00e8 completamente accessibile e navigabile. Durante la Vigilia di Natale la pagina dei filmati viene generalmente aggiornata ogni ora, quando passa la mezzanotte in ciascun fuso orario, mostrando immagini in CGI di Babbo Natale che vola in panorami famosi, destinati a cambiare ogni anno. Nel 2007, 2008 e 2009 i filmati pubblicati sono stati rispettivamente 24, 26 e 29.\nFino al 2011 tali filmati erano accompagnati da una voce, classicamente di un volontario del Norad, che riportava alcune notizie sulle citt\u00e0 o sui paesi rappresentati. Tra le voci spesso vi sono state quelle di alcune celebrit\u00e0: il passaggio sopra Londra, ad esempio, \u00e8 stato commentato nel 2003 e nel 2004 dall'ex Beatle Ringo Starr e, dal 2005 al 2007, dal presentatore televisivo Jonathan Ross. Nel 2002 fu Aaron Carter a fornire la voce per la realizzazione di tre filmati. La \"first lady\" Michelle Obama, invece, ha partecipato nel 2011 e nel 2012 rispondendo alle chiamate telefoniche.\nSponsorizzazioni e pubblicit\u00e0.\nIl programma \u00e8 finanziato mediante sponsorizzazioni senza sussidi governativi statunitensi e canadesi.\nLa promozione dell'evento \u00e8 garantita dal \"Northeast Air Defense Sector\" della Guardia Nazionale Aerea dello Stato di New York e dal \"Navy Information Bureau\" della Riserva Navale a Fort Carson, in Colorado. Altre agenzie federali statunitensi, quali NASA e NOAA, nonch\u00e9 le Canadian Armed Forces, partecipano alla pubblicizzazione."}
{"id": "4677313", "revid": "729019", "url": "https://it.wikipedia.org/wiki?curid=4677313", "title": "Rete tranviaria di Portland", "text": "La rete tranviaria di Portland \u00e8 la rete tranviaria che serve la citt\u00e0 statunitense di Portland, composta da due linee."}
{"id": "4677314", "revid": "834", "url": "https://it.wikipedia.org/wiki?curid=4677314", "title": "Nazionale di pallacanestro femminile delle Figi", "text": "La nazionale di pallacanestro femminile delle Figi \u00e8 la rappresentativa cestistica delle Figi ed \u00e8 posta sotto l'egida della Federazione cestistica delle Figi."}
{"id": "4677317", "revid": "729019", "url": "https://it.wikipedia.org/wiki?curid=4677317", "title": "MAX Light Rail", "text": "La MAX Light Rail (IPA: ), o meno comunemente Metropolitan Area Express (IPA: ), \u00e8 la rete metrotranviaria che serve l'area metropolitana di Portland, nello Stato statunitense dell'Oregon. \u00c8 gestita dalla Tri-County Metropolitan Transportation District of Oregon (TriMet).\nLa rete \u00e8 lunga 96,6\u00a0km con 97 stazioni e si compone di cinque linee: la linea blu, aperta nel 1986, la verde, aperta nel 2009, la linea arancione, aperta nel 2015, la linea rossa, aperta nel 2001, e la linea gialla, aperta nel 2004."}
{"id": "4677318", "revid": "110157", "url": "https://it.wikipedia.org/wiki?curid=4677318", "title": "Campionati mondiali di canoa/kayak 2013", "text": "I Campionati mondiali di canoa/kayak 2013 sono stati la 40\u00aa edizione della manifestazione. Si sono svolti a Duisburg, in Germania, dal 29 agosto al 1\u00ba settembre 2013.\nLa citt\u00e0 ha ospitato il mondiale per la quinta volta, dopo le edizioni 1979, 1987, 1995 e 2007.\nIn un primo tempo, questa edizione si sarebbe dovuta svolgere a Seghedino, in Ungheria, ma a seguito del ritiro, nel 2010, di Vichy, alla citt\u00e0 ungherese \u00e8 stata assegnata l'edizione del 2011. A Seghedino \u00e8 subentrata Rio de Janeiro, che per\u00f2 si \u00e8 a sua volta ritirata nel 2012. Di conseguenza, l'organizzazione \u00e8 stata infine assegnata a Duisburg."}
{"id": "4677321", "revid": "1305772", "url": "https://it.wikipedia.org/wiki?curid=4677321", "title": "Braemar Castle", "text": ""}
{"id": "4677322", "revid": "858648", "url": "https://it.wikipedia.org/wiki?curid=4677322", "title": "La nave matta di Mr. Roberts", "text": ""}
{"id": "4677323", "revid": "729019", "url": "https://it.wikipedia.org/wiki?curid=4677323", "title": "Cable Car di San Francisco", "text": "I Cable Car di San Francisco (in inglese \"San Francisco Cable Car System\", IPA: ) sono la rete tranviaria a trazione funicolare che serve la citt\u00e0 di San Francisco, ultima rete al mondo del suo genere.\nLa rete, considerata un'icona della citt\u00e0 al pari del Golden Gate Bridge e di Alcatraz, \u00e8 gestita dalla Muni e trasporta annualmente pi\u00f9 di 6 milioni di persone, molte delle quali sono turisti. Delle 23 linee attivate tra il 1873 e il 1890, ne sopravvivono oggi soltanto tre, due collegano Union Square con il quartiere di Fisherman's Wharf mentre la terza si snoda lungo California Street. Nel 1966, la rete \u00e8 stata inserita nel National Register of Historic Places."}
{"id": "4677324", "revid": "736476", "url": "https://it.wikipedia.org/wiki?curid=4677324", "title": "SS Braemar Castle", "text": ""}
{"id": "4677327", "revid": "729019", "url": "https://it.wikipedia.org/wiki?curid=4677327", "title": "Muni Metro", "text": "La Muni Metro (IPA: ) \u00e8 la rete tranviaria che serve la citt\u00e0 di San Francisco, nello Stato statunitense della California. \u00c8 gestita dalla San Francisco Municipal Railway, una divisione della San Francisco Municipal Transportation Agency, e nel 2015, con i suoi passeggeri, \u00e8 la terza rete tranviaria pi\u00f9 utilizzata degli Stati Uniti.\nLa Muni Metro venne ufficialmente inaugurata il 18 febbraio 1980, utilizzando le cinque linee rimanenti della rete tranviaria storica di San Francisco aperta nel 1860. Il 20 novembre 1982, la rete inizi\u00f2 ad operare sette giorni su sette. Il 7 aprile 2007 venne completato il \"Third Street Light Rail Project\", portando all'attivazione della nuova linea T, la prima nuova linea tranviaria a San Francisco da pi\u00f9 di mezzo secolo. Proprio la linea T sar\u00e0 in futuro estesa in sotterranea nel centro citt\u00e0 tramite la \"Central Subway\", una galleria con 4 stazioni che sar\u00e0 completata entro il 2019.\nLa rete.\nLa Muni Metro si estende per un totale di 59,2\u00a0km e possiede 9 stazioni sotterranee, 24 stazioni di superficie e 87 fermate minori. Si compone di 7 linee, delle quali 6 attive sette giorni su sette e una, la linea S Castro Shuttle, attiva solo durante le ore di punta e quando si svolgono le partite allo stadio AT&amp;T Park."}
{"id": "4677329", "revid": "298055", "url": "https://it.wikipedia.org/wiki?curid=4677329", "title": "James Shea", "text": ""}
{"id": "4677330", "revid": "228587", "url": "https://it.wikipedia.org/wiki?curid=4677330", "title": "Mestsk\u00fd Futbalov\u00fd Klub Ru\u017eomberok 2009-2010", "text": "Questa voce raccoglie le informazioni riguardanti il Mestsk\u00fd Futbalov\u00fd Klub Ru\u017eomberok nelle competizioni ufficiali della stagione 2009-2010.\nStagione.\nAlla guida di Straka il Ru\u017eomberok chiude il campionato in quinta posizione, aiutato dalle reti di Py\u0161\u010dur. In Coppa supera il MFK Bansk\u00e1 Bystrica (3-1) ma si arrende agli ottavi di finale contro lo Spartak Myjava (2-1)."}
{"id": "4677333", "revid": "729019", "url": "https://it.wikipedia.org/wiki?curid=4677333", "title": "Tranvia di Tampa", "text": "La tranvia di Tampa (in inglese conosciuta come \"TECO Line Streetcar System\") \u00e8 la tranvia che serve la citt\u00e0 statunitense di Tampa."}
{"id": "4677335", "revid": "1573940", "url": "https://it.wikipedia.org/wiki?curid=4677335", "title": "Tachygyna coosi", "text": "Tachygyna coosi \u00e8 un ragno appartenente alla famiglia Linyphiidae.\nEtimologia.\nIl nome proprio della specie deriva dalla localit\u00e0 statunitense di rinvenimento, Coos Bay, (Oregon).\nCaratteristiche.\nGli esemplari femminili hanno lunghezza totale 1,55\u00a0mm; il cefalotorace \u00e8 lungo 0,60 - 0,70\u00a0mm.\nDistribuzione.\nLa specie \u00e8 stata rinvenuta negli USA: l'olotipo femminile \u00e8 stato reperito nei pressi di Coos Bay, dello contea omonima dello stato dell'Oregon, nel settembre 1947; altri esemplari femminili sono stati rinvenuti nello stato di Washington; non sono noti esemplari maschili\nTassonomia.\nAl 2013 non sono note sottospecie e non sono stati esaminati nuovi esemplari dal 1984."}
{"id": "4677341", "revid": "767487", "url": "https://it.wikipedia.org/wiki?curid=4677341", "title": "Paul Mathies", "text": "Carriera.\nNazionale.\nHa collezionato 2 presenze con la propria Nazionale."}
{"id": "4677349", "revid": "287204", "url": "https://it.wikipedia.org/wiki?curid=4677349", "title": "Pro League 2013-2014", "text": "La Jupiler Pro League 2013-2014 \u00e8 stata la 111\u00aa edizione del massimo campionato di calcio del Belgio, per il 20\u00ba anno consecutivo sponsorizzato dalla Jupiler. La stagione \u00e8 iniziata il 26 luglio 2013 e si \u00e8 conclusa il 18 maggio 2014. L'Anderlecht \u00e8 la squadra detentrice del titolo.\nStagione.\nNovit\u00e0.\nIl Beerschot \u00e8 retrocesso in Tweede klasse dopo aver perso lo spareggio salvezza contro il Cercle Brugge. Il Cercle Brugge \u00e8 rimasto in Pro League dopo essersi piazzato al primo posto dei play-off promozione di Tweede klasse.\n\u00c8 stato promosso l'Ostenda, primo classificato nella Tweede klasse.\nRegolamento.\nLe 16 squadre partecipanti si affrontano in un girone di andata e ritorno, per un totale di 30 giornate.\nLe prime 6 classificate partecipano ai play-off scudetto, affrontandosi in un girone di andata e ritorno di 10 giornate. Le squadre partono con la met\u00e0 dei punti conquistati nella stagione regolare, arrotondata per eccesso. La squadra campione del Belgio e la seconda classificata si qualificano rispettivamente per la fase a gironi e per il terzo turno di qualificazione della UEFA Champions League 2014-2015. La terza classificata si qualifica per il terzo turno di qualificazione della UEFA Europa League 2014-2015.\nLe squadre classificate dal 7\u00ba al 14\u00ba posto partecipano ai play-off per l'Europa League. Le squadre sono divise in due gironi di 4, con partite di andata e ritorno per un totale di 6 giornate. Le vincenti dei due gironi si affrontano in partite di andata e ritorno. La squadra vincente affronta quindi la quarta classificata dei play-off scudetto con partite di andata e ritorno. La vincente di questo confronto si qualifica per il secondo turno di qualificazione della UEFA Europa League 2014-2015.\nLe ultime due classificate si affrontano in una serie di 5 partite, con la squadra meglio piazzata che parte con 3 punti di bonus e che gioca in casa l'eventuale \"bella\". La perdente retrocede in Tweede klasse, mentre la vincente gioca i play-off promozione con le squadre piazzate dal secondo al quarto posto della Tweede klasse. I play-off promozione prevedono un girone di andata e ritorno, per un totale di 6 giornate. La prima classificata ottiene il diritto di partecipare alla Pro League 2014-2015.\nTest match per l'Europa League.\nAnnullato a favore dello per rinuncia dell'Ostenda causa inadeguatezza rispetto ai parametri UEFA."}
{"id": "4677350", "revid": "106990", "url": "https://it.wikipedia.org/wiki?curid=4677350", "title": "Suites per violoncello (Bach)", "text": ""}
{"id": "4677351", "revid": "106990", "url": "https://it.wikipedia.org/wiki?curid=4677351", "title": "Suite per violoncello (Bach)", "text": ""}
{"id": "4677353", "revid": "61373247", "url": "https://it.wikipedia.org/wiki?curid=4677353", "title": "Rete tranviaria di Leningrado", "text": ""}
{"id": "4677355", "revid": "767487", "url": "https://it.wikipedia.org/wiki?curid=4677355", "title": "Werner Schulz", "text": "Biografia.\nSchulz \u00e8 nato a Swakopmund in Namibia.\nCarriera.\nNazionale.\nHa collezionato 4 presenze con la propria Nazionale."}
{"id": "4677356", "revid": "1543377", "url": "https://it.wikipedia.org/wiki?curid=4677356", "title": "Episodi de La leggenda di Korra (seconda stagione)", "text": "La seconda stagione della serie animata La leggenda di Korra (\"The Legend of Korra\"), chiamata \"Libro secondo: Spiriti\" e composta da 14 episodi, \u00e8 stata trasmessa in prima visione negli Stati Uniti d'America da Nickelodeon dal 13 settembre al 22 novembre 2013.\nIn Italia, la stagione \u00e8 andata in onda sul canale satellitare Nickelodeon dal 15 al 23 gennaio 2015.\nSpirito ribelle.\nTrama.\nSei mesi dopo la sconfitta di Amon, Korra e i suoi amici si recano al Polo Sud per un festival, anche Asami \u00e8 presente per affari e grazie a Bolin riesce ad ingraziarsi Varrick, uno degli uomini pi\u00f9 ricchi al mondo. Al festival \u00e8 presente anche Unalaq capo trib\u00f9 dell'acqua del Nord che mette in discussione i valori morali della trib\u00f9 del Sud. Nella notte uno spirito malvagio attacca Korra, ma nessuno \u00e8 in grado di fermarlo. Solo l'intervento di Unalaq scongiura la minaccia e Korra decide di seguirlo per imparare a dominare gli spiriti. Tenzin decide cos\u00ec di prendersi una vacanza con la sua famiglia nel tempio dell'aria dove viveva Aang portando con s\u00e9 anche suo fratello Bumi e sua sorella Kya.\nCuriosit\u00e0.\nIl filmato che proietta Varrick all'incontro con Asami \u00e8 un riferimento a \"Sallie Gardner at a Gallop\", che \u00e8 considerato il primo filmato della storia.\nLe luci del Sud.\nTrama.\nUnalaq, Korra e i suoi amici si dirigono al portale spirituale del polo Sud per ripristinare il collegamento tra i due mondi; anche Tonraq, preoccupato per sua figlia Korra, li segue perch\u00e9 in quel luogo imperversa una tempesta eterna. Durante il viaggio Tonraq rivela di essere stato bandito dalla trib\u00f9 dell'acqua del Nord per aver scatenato l'ira degli spiriti e di essersi trasferito al Sud per rifarsi una vita. Giunti sul posto Korra si avventura da sola nel portale e viene attaccata dagli spiriti, ma grazie alla sua perseveranza completa la sua missione. Nel frattempo l'esercito della trib\u00f9 dell'acqua del Nord sbarca sulle coste del Sud per difendere il portale appena aperto.\nGuerra civile (prima parte).\nTrama.\nLa trib\u00f9 dell'acqua del Sud si sente oppressa dalle truppe di Unalaq e si creano delle tensioni che Korra non riesce a risolvere. Le cose degenerano e Varrick invia dei rivoltosi a rapire Unalaq, ma Korra lo salva in tempo. Nonostante Tonraq si fosse rifiutato al rapimento viene arrestato lo stesso insieme alla moglie Serra. Intanto al tempio dell'aria Tenzin, Bumi, e Kya si mettono a cercare Ikki che \u00e8 scappata dopo aver litigato con i fratelli. Durante la ricerca Tenzin si accorge di essere stato negligente nei confronti della sua famiglia proprio come suo padre fece con Bumi e Kya. Ricordando il passato Tenzin e i suoi fratelli finiscono per litigare e si separano.\nGuerra civile (seconda parte).\nTrama.\nUnalak rassicura Korra che i suoi genitori avranno un processo equo, tuttavia il giudice emette una sentenza di morte per i rivoltosi trasformata poi in ergastolo dopo l'intervento di Unalaq. Frustrata Korra attacca il giudice che le svela tutta la verit\u00e0 su Unalaq: con il processo voleva avere l'Avatar dalla sua parte senza avere tra i piedi Tonraq proprio come quando lo ha fatto bandire dalla trib\u00f9 dell'acqua del Nord. Korra, con l'aiuto dei suoi amici, riesce a liberare il padre e lo informa su cosa ha fatto Unalaq. Inizia cos\u00ec la guerra civile tra la trib\u00f9 dell'acqua del Nord e del Sud, ma essendo questi ultimi in minoranza numerica a Korra viene affidato il compito di chiedere aiuto alle Forze Unite. Intanto al tempio dell'aria Tenzin trova Ikki e capisce che andare d'accordo con i propri familiari non \u00e8 una cosa facile e decide di fare pace con i suoi fratelli.\nI pacificatori.\nTrama.\nTornati a Citt\u00e0 della Repubblica, Korra partecipa ad una marcia pacifica contro Unalaq, ma \u00e8 interrotta da un attentato terroristico. Il giorno dopo Korra chiede l'intervento delle Forze Unite, ma il presidente Raiko glielo nega. Varrick suggerisce a Korra di coinvolgere l'esercito all'insaputa di Raiko e ad Asami di vendere le armature da combattimento alla resistenza, mentre lui girer\u00e0 dei film per influenzare l'opinione pubblica nei riguardi di Unalaq usando Bolin come protagonista nel ruolo di \"Nuktut, eroe del Sud\". Nel frattempo Mako sospetta che l'attentato non sia opera della trib\u00f9 dell'acqua del Nord, ma nessuno gli crede. Intanto Korra prova a parlare con il generale Iroh, ma neppure lui pu\u00f2 aiutarla, tuttavia le suggerisce di rivolgersi alla Nazione del Fuoco. Durante il viaggio Korra finisce inghiottita in mare aperto da uno spirito oscuro.\nCuriosit\u00e0.\nIl titolo del film di Varrick \u00e8 un riferimento al film \"Nanuk l'esquimese\".\nLa stangata.\nTrama.\nTutte le navi inviate ai ribelli vengono affondate ed Asami rischia la bancarotta, per aiutarla Mako le propone di preparare una nave esca per catturare i responsabili, ma occorrono pi\u00f9 persone e Mako \u00e8 costretto a rivolgersi alla Triade. Durante l'operazione non si fa vivo nessuno e Mako scopre che qualcuno ha pagato la Triade per tenere lontani lui ed Asami. I due scappano dalla nave e raggiunto il capannone delle Industrie del futuro lo trovano completamente vuoto. Mako non si arrende e scopre un indizio importante sul set di Nuktuk, quindi va ad informare Asami dicendole che forse sa chi li ha ingannati; proprio in quel momento trova anche Varrick che ha appena salvato l'azienda di Asami diventandone socio e cos\u00ec Mako decide di rinviare il discorso. Intanto Korra viene ritrovata dai sacerdoti della Nazione del Fuoco senza pi\u00f9 ricordare chi sia.\nL'inizio (prima parte).\nTrama.\nKorra viene portata da una sacerdotessa, dopo averla analizzata, scopre che lo spirito dell'Avatar deve essere purificato nell'acqua di una grotta sottostante. Per ritrovare la memoria Korra deve ristabilire la connessione con Raava attraverso i ricordi di Wan: il primo Avatar. In questi ricordi viene narrato di come Wan sia stato esiliato per aver sfamato i pi\u00f9 deboli, di come Wan abbia stretto amicizia con gli spiriti e sia partito alla ricerca di altri umani. Durante il suo viaggio Wan incontra due enormi spiriti che lottano tra loro, senza saperlo Wan aiuta Vaatu, lo spirito dell'oscurita e del caos, a liberarsi da Raava, lo spirito della luce e della pace che lo teneva prigioniero per mantenere l'equilibrio nel mondo.\nL'inizio (seconda parte).\nTrama.\nRaava rifiuta l'aiuto di Wan e questi prosegue il suo viaggio, riuscendo infine a trovare altri umani. Raggiunto il villaggio scopre l'influenza negativa che Vaatu esercita sugli spiriti pacifici. Wan, ritenendosi responsabile, decide di sconfiggere Vaatu insieme a Raava che accetta suo malgrado. Con il tempo Wan ottiene il controllo su tutti gli elementi e giunge il momento fatidico di scontrarsi con Vaatu. Per vincere Wan si fonde completamente con Raava e rinchiude Vaatu dentro l'Albero del Tempo. In seguito Wan ordina agli spiriti di ritornare nel loro mondo e chiude i portali che li collega a quello umano. Tuttavia gli umani finiscono per farsi la guerra e Wan, ormai in fin di vita, rimpiange di non essere riuscito nel suo intento, ma Raava lo rassicura dicendogli che si reincarner\u00e0 per tutte le sue vite future per mantenere la pace nel mondo. Korra recupera la memoria e dopo essersi ristabilita si dirige nel luogo dove si trova Tenzin.\nLa guida.\nTrama.\nKorra decide di chiudere il portale del polo Sud accedendo in forma spirituale al mondo degli spiriti e chiede l'aiuto di Tenzin, tuttavia ogni tentativo fallisce. Jinora confessa di poter vedere gli spiriti e che questi conoscono un luogo ideale per il rituale. Tenzin riconosce i suoi limiti e lascia a Jinora il compito di guida spirituale dell'Avatar. Intanto Mako rivela ad Asami che il responsabile dei furti e dell'attacco alle navi \u00e8 Varrick: il suo obiettivo \u00e8 coinvolgere Citt\u00e0 della Repubblica nella guerra civile per arricchirsi. Varrick prova invano a corrompere Mako e cos\u00ec fa in modo di incastrarlo mettendo nella sua abitazione prove schiaccianti mandandolo in prigione.\nUna nuova era spirituale.\nTrama.\nAppena giunte nel mondo degli spiriti Korra e Jinora vengono separate: Jinora trova la biblioteca perduta di Wan Shi Tong e sfruttando le sue conoscenze vi entra per trovare informazioni sui portali. Tuttavia il proprietario avvisa Unalaq della presenza di un intruso e Jinora viene catturata. Korra viene salvata da Iroh che le spiega come le sue emozioni influenzino ci\u00f2 che la circonda, grazie ai suoi consigli Korra riesce ad arrivare al portale. Per\u00f2 qui trova Unalaq che tiene in ostaggio Jinora; per salvarla Korra \u00e8 costretta ad aprire l'altro portale. A questo punto Unalaq cerca di eliminare Korra che \u00e8 obbligata a fuggire nel mondo reale lasciando Jinora intrappolata nel mondo degli spiriti.\nLa notte delle mille stelle.\nTrama.\nBolin, avvertito dal fratello, sventa il tentato rapimento del presidente ad opera di Varrick durante il film conclusivo di Nutkut. Korra e Tenzin arrivati a Citt\u00e0 della Repubblica avvertono il presidente del pericolo imminente, ma lui vuole impiegare l'esercito per difendere la propria citt\u00e0. Con l'arresto di Varrick e il rilascio di Mako il Team Avatar \u00e8 di nuovo riunito e decide di attaccare Unalaq contando sulle proprie forze. Intanto la resistenza, non vedendo arrivare nessun rinforzo, tenta invano di sconfiggere Unalaq e Tonraq viene catturato.\nConvergenza armonica.\nTrama.\nIl team Avatar combatte contro l'esercito di Unalaq, ma vengono tutti catturati. Solo Bumi, rimasto indietro durante l'attacco, riuscir\u00e0 da solo, grazie ad una serie di eventi fortunati, a distruggere l'accampamento e a liberare tutti quanti. Asami porta via i feriti, mentre il resto del gruppo entra nel mondo degli spiriti. Ad aspettarli c'\u00e8 Unalaq che rivela loro di volersi fondere con Vaatu per diventare un Avatar oscuro; a questo punto Tenzin e i suoi fratelli si separano andando a cercare Jinora, invece Korra inizia a sigillare il portale, mentre Mako e Bolin tengono Unalaq occupato. Korra non riesce nel suo intento e Vaatu ritorna libero dopo una prigionia di diecimila anni.\nCala l'oscurit\u00e0.\nTrama.\nKorra scaglia Unalaq nel portale lasciando ai fratelli il compito di tenerlo occupato, mentre lei combatte contro Vaatu. Tenzin, Kya e Bumi si fanno catturare da uno spirito per poi essere gettati nella nebbia delle anime perdute: un luogo che tiene prigionieri gli umani facendo leva sulle loro paure pi\u00f9 grandi. Korra sta per sigillare Vaatu, ma viene fermata da Unalaq che si fonde con lo spirito dando origine all'Avatar oscuro, durante il combattimento Vaatu estrae Raava dal corpo di Korra e lo elimina. Tenzin riesce a vincere la sua paura e trae in salvo Kya, Bumi e Jinora, quest'ultima avverte che il mondo \u00e8 in pericolo e si separa dagli altri. L'oscurit\u00e0 di Vaatu si rafforza e il suo corpo cresce fino a diventare uno spirito oscuro gigante, quindi d\u00e0 inizio a diecimila anni di oscurit\u00e0.\nLuce nell'oscurit\u00e0.\nTrama.\nVaatu si lancia alla conquista del mondo umano e attacca Citt\u00e0 della Repubblica. Korra viene soccorsa e seguendo i consigli di Tenzin entra nell'albero del Tempo allo scopo di connettersi con la grande energia cosmica dell'universo. Korra supera la prova diventando uno spirito gigante e va a combattere contro Vaatu. Lo scontro depone a favore dello spirito oscuro, quando l'apparizione di Jinora che porta con s\u00e9 l'essenza di Raava fa rivivere quest'ultima all'interno di Vaatu. Korra recupera Raava che riacquista tutti i suoi poteri ancestrali ed infine purifica Vaatu. Korra si fonde di nuovo con Raava, ma decide di lasciare aperti i portali affinch\u00e9 umani e spiriti possano convivere pacificamente. Successivamente l'Avatar dichiara pubblicamente l'indipendenza della trib\u00f9 dell'acqua del Sud e l'avvento di una nuova era."}
{"id": "4677358", "revid": "599013", "url": "https://it.wikipedia.org/wiki?curid=4677358", "title": "Cattedrale di Nostra Signora di Guadalupe (Sucre)", "text": "La cattedrale di Nostra Signora di Guadalupe \u00e8 la chiesa cattedrale dell'arcidiocesi di Sucre, si trova nella citt\u00e0 di Sucre, in Bolivia, in piazza 25 maggio.\nStoria.\nLa costruzione della cattedrale ha avuto inizio nel 1551 ed \u00e8 proseguita per quasi un secolo dopo diverse ricostruzioni ed ampliamenti fino al 1712. L'edificio che si compone di tre navate combina vari stili architettonici, come diretta conseguenza del lungo periodo di tempo impiegato per il completamento dell'edificio. In particolare \u00e8 possibile trovare insieme elementi architettonici del Rinascimento e del Barocco. \nLa porta di fronte alla piazza 25 maggio e la porta principale sono entrambe in pietra ed in stile barocco. La torre, anch'essa progettata in stile barocco, \u00e8 composta di tre parti, la pi\u00f9 alta delle quali \u00e8 una piramide. Infine i balconi sono decorati con statue degli apostoli e degli evangelisti, mentre l'orologio, che funziona ancora, \u00e8 stato costruito a Londra nel 1722.\nLa chiesa ospita anche, in un'apposita sezione, un museo di arte sacra tra i pi\u00f9 importanti della Bolivia, ricco di arte religiosa del periodo coloniale.\nAccanto alla cattedrale si trova la cappella della Vergine di Guadalupe, risalente al 1617, che custodisce l'immagine della Madonna di Guadalupe, patrona di Sucre, dipinta da Fray Diego de Oca\u00f1a nel 1601."}
{"id": "4677360", "revid": "1543377", "url": "https://it.wikipedia.org/wiki?curid=4677360", "title": "Ginnastica ai Giochi della VIII Olimpiade - Parallele simmetriche", "text": "La competizione delle parallele di Ginnastica artistica dei Giochi della VIII Olimpiade si \u00e8 svolta allo stadio di Colombes dal 17 al 20 luglio 1924."}
{"id": "4677361", "revid": "729019", "url": "https://it.wikipedia.org/wiki?curid=4677361", "title": "Mestsk\u00fd Futbalov\u00fd Klub Ru\u017eomberok 2010-2011", "text": "Questa voce raccoglie le informazioni riguardanti il Mestsk\u00fd Futbalov\u00fd Klub Ru\u017eomberok nelle competizioni ufficiali della stagione 2010-2011.\nAvvenimenti.\nJurkemik viene chiamato ad allenare la squadra arancionera: il campionato \u00e8 chiuso in settima piazza mentre in Coppa elimina Zempl\u00edn Michalovce (4-3 ai rigori) e Odeva Lipany (0-1) prima di uscire ai quarti contro lo Spartak Trnava (0-6)."}
{"id": "4677363", "revid": "1573940", "url": "https://it.wikipedia.org/wiki?curid=4677363", "title": "Tachygyna exilis", "text": "Tachygyna exilis \u00e8 un ragno appartenente alla famiglia Linyphiidae.\nCaratteristiche.\nGli esemplari femminili hanno lunghezza totale 1,30\u00a0mm; il cefalotorace \u00e8 lungo 0,55\u00a0mm.\nDistribuzione.\nLa specie \u00e8 stata rinvenuta negli USA e nel Canada: l'olotipo femminile \u00e8 stato reperito alcuni chilometri ad ovest dell'Allison Pass, nel Manning Provincial Park, nella regione canadese della Columbia Britannica nel settembre 1974; altri esemplari sono stati rinvenuti nello stato di Washington\nTassonomia.\nAl 2013 non sono note sottospecie e non sono stati esaminati nuovi esemplari dal 1984."}
{"id": "4677364", "revid": "767487", "url": "https://it.wikipedia.org/wiki?curid=4677364", "title": "Josef Rodzinski", "text": "Carriera.\nNazionale.\nHa collezionato 3 presenze con la propria Nazionale."}
{"id": "4677373", "revid": "599013", "url": "https://it.wikipedia.org/wiki?curid=4677373", "title": "Albert Dejonghe", "text": "Professionista dal 1914 al 1926, conta la vittoria di una Parigi-Roubaix e di una tappa al Tour de France.\nCarriera.\nOttenne quattro vittorie in tredici anni di professionismo: una tappa al Circuit des Champs de Bataille nel 1919, la Parigi-Roubaix nel 1922, una tappa al Tour de France 1923 e la Paris-Angers nel 1926. Partecip\u00f2 a nove edizioni del Tour de France, con due piazzamenti nei primi dieci, e ottenne due podi al Giro delle Fiandre: secondo nel 1920 e terzo nel 1923. Era fratello del ciclista Henri Dejonghe."}
{"id": "4677375", "revid": "4106", "url": "https://it.wikipedia.org/wiki?curid=4677375", "title": "Albert De Jonghe", "text": ""}
{"id": "4677378", "revid": "599013", "url": "https://it.wikipedia.org/wiki?curid=4677378", "title": "Mestsk\u00fd Futbalov\u00fd Klub Ru\u017eomberok 2011-2012", "text": "Questa voce raccoglie le informazioni riguardanti il Mestsk\u00fd Futbalov\u00fd Klub Ru\u017eomberok nelle competizioni ufficiali della stagione 2011-2012.\nAvvenimenti.\nAlla guida di K\u0159e\u010dek il Ru\u017eomberok vive una stagione sotto le aspettative: al sesto posto in campionato si aggiunge l'eliminazione in Coppa da parte del Sokol Doln\u00e1 \u017dda\u0148a. L'unica nota positiva \u00e8 l'attaccante Masaryk che conquista la classifica dei marcatori del campionato."}
{"id": "4677379", "revid": "1444886", "url": "https://it.wikipedia.org/wiki?curid=4677379", "title": "Giuseppe Del Re", "text": "Nacque dall'avvocato Francesco Paolo Del Re e da donna Maria Camponobile.\nAscendenze paterne.\nLa famiglia era ricca di intellettuali impegnati politicamente. Un nonno e uno zio paterni, Giuseppe e Biagio, avevano contribuito alla diffusione degli ideali della rivoluzione francese ed erano stati trucidati durante le rivolte antifrancesi del 1799.\nIl padre stesso aveva trascorso alcuni anni in esilio in Francia. Ritornato a Napoli durante il dominio napoleonico, vi aveva ricoperto delle cariche in magistratura, per ritirarsi poi a vita privata dopo essere stato esautorato nella restaurazione borbonica.\nFormazione e attivit\u00e0 editoriale.\nGiuseppe studi\u00f2 presso il collegio di Santa Maria di Caravaggio a Napoli e divenne dottore in Legge. Frequentatore dei salotti in cui i fermenti liberali trovavano seguito, grazie alla frequentazione di una tipografia di un dotto zio omonimo, padre scolopio, si impegn\u00f2 nell'editoria. Con Mariano d'Ayala diede alle stampe nel 1833 il \"Topoletterato\". Il periodico ebbe vita breve, ma gi\u00e0 nel 1834 gli succedette l'\"Iride\", che ebbe maggior fortuna e si impose come \"vero e proprio repertorio della contemporanea cultura napoletana\" (M. Sansone in \"Storia di Napoli\", IX, 1972). La rivista venne per\u00f2 sospesa dal governo borbonico nel 1843 in quanto considerata politicamente impegnata.\nAttivit\u00e0 politica nel Regno delle Due Sicilie.\nNei primi anni quaranta, oltre a lavorare al primo volume di \"Cronisti e scrittori sincroni napoletani\", dedicato all'epoca normanna, che fu pubblicato a Napoli nel 1845 e fu apprezzato anche dal Croce, inizi\u00f2 un'attivit\u00e0 politica antiborbonica attiva, nel solco della tradizione familiare, per quanto pi\u00f9 come diffusore di idee che di esecutore materiale. La sorella aveva in quegli anni sposato Costabile Carducci.\nPartecip\u00f2 cos\u00ec ai piani di un'insurrezione, progettata per il 1844, che fu soffocata con una serie di arresti, cui il Del Re riusc\u00ec a sottrarsi. Nel 1847 collabor\u00f2 con Luigi Settembrini e contribu\u00ec alla diffusione del pamphlet \"Protesta del popolo delle Due Sicilie\". La tipografia venne per\u00f2 chiusa dalla polizia borbonica e il Del Re dovette fuggire a Livorno.\nRitornato a Napoli a fine febbraio 1848, a seguito delle riforme costituzionali di Ferdinando II, partecip\u00f2 all'edizione del giornale \"Nazionale\", promosso da Silvio Spaventa, e fu eletto rappresentante della provincia di Bari. A seguito dei moti del 15 maggio e della reazione assolutistica, firmatario del documento di protesta dei deputati, lasci\u00f2 il regno per rifugiarsi nello Stato Pontificio. Torn\u00f2 a Napoli, partecipando ai lavori di una Camera ormai esautorata di ogni lavoro, per poi fuggire nuovamente dopo la morte del cognato, stabilendosi prima a Genova e infine a Torino. Quattro anni pi\u00f9 tardi venne giudicato in contumacia colpevole di aver cospirato contro la sicurezza dello stato e condannato a 19 anni dalla magistratura borbonica.\nEsule a Torino.\nDopo un momento di ambientamento e di difficolt\u00e0 economiche, durante il quale cerc\u00f2 comunque di portare aiuto agli altri esuli napoletani, come fece ampiamente pi\u00f9 tardi, riprese l'attivit\u00e0 culturale.\nNegli anni cinquanta collabor\u00f2 cos\u00ec alla \" Rivista italiana di Torino\" e fin\u00ec col dirigere, trasferitosi a Pinerolo due periodici: la \"Specola delle Alpi\" e l'\"Eco delle Alpi Cozie\", partecipando anche ad altre opere, come il \"Panteon dei martiri della libert\u00e0 italiana\"\nNel frattempo il Del Re aveva abbandonato le posizioni radicali giovanili ed aveva pubblicamente accettato l'opzione politica di una monarchia nazionale a guida sabauda, proclamandola come l'unica scelta possibile nel giornale \"L'Indipendente\", fondato assieme ad altri esuli politici meridionali, ed anche nel giornale milanese \"Perseveranza\", di cui fu brevemente redattore. La sua attivit\u00e0 ebbe comunque precipui tratti letterari e in tali anni si dedic\u00f2 anche alle edizioni italiane di poeti tedeschi contemporanei.\nIl ritorno a Napoli e l'unit\u00e0 d'Italia.\nNel 1860 ritorn\u00f2 a Napoli, svolgendovi un'intensa attivit\u00e0 politica ispirata all'unione politica della penisola. A seguito dell'unit\u00e0 d'Italia gli venne data la direzione della Stamperia nazionale di Napoli. Dal 1861 fu eletto deputato nel collegio di Gioia dei Colle, ma in Parlamento la sua attivit\u00e0 fu minima. Rimase attivo in campo editoriale, avendo anche ripreso l'attivit\u00e0 tipografica di famiglia, fondando nel 1862 la \"Rivista napoletana di politica, letteratura, scienze, arti e commercio\", che per\u00f2 fu pubblicata per un solo anno. Nel novembre del 1864 mor\u00ec improvvisamente a Torino. \nIl noto critico Francesco Saverio de Sanctis scrisse di lui: \"Ebbe il privilegio di essere amato e stimato da tutti i partiti, per la modestia e la dolcezza dell'indole. Ma quella dolcezza non era niente di fiacco, perch\u00e9 di oneste e calde convinzioni seppe lottare e patire per esse\"."}
{"id": "4677385", "revid": "486946", "url": "https://it.wikipedia.org/wiki?curid=4677385", "title": "HP (Due fantagenitori)", "text": ""}
{"id": "4677388", "revid": "858648", "url": "https://it.wikipedia.org/wiki?curid=4677388", "title": "Serenata per 16 bionde", "text": ""}
{"id": "4677391", "revid": "600229", "url": "https://it.wikipedia.org/wiki?curid=4677391", "title": "Ensemble L'Homme Arm\u00e9", "text": ""}
{"id": "4677393", "revid": "109651", "url": "https://it.wikipedia.org/wiki?curid=4677393", "title": "Linda Miller", "text": ""}
{"id": "4677396", "revid": "486946", "url": "https://it.wikipedia.org/wiki?curid=4677396", "title": "Pepper Mestre", "text": ""}
{"id": "4677399", "revid": "154893", "url": "https://it.wikipedia.org/wiki?curid=4677399", "title": "Esploratore (esercito romano)", "text": ""}
{"id": "4677402", "revid": "380453", "url": "https://it.wikipedia.org/wiki?curid=4677402", "title": "Orange Attakers", "text": ""}
{"id": "4677403", "revid": "123529472", "url": "https://it.wikipedia.org/wiki?curid=4677403", "title": "Sinagoga grande di Zagabria", "text": "La sinagoga grande di Zagabria, costruita nel 1867 in stile moresco e distrutta dal regime fascista croato nel 1941-42, si trovava a Zagabria in Croazia su via Valeria Maria (ora via Pra\u0161ka).\nStoria.\nLa comunit\u00e0 ebraica di Zagabria, costituitasi nel 1806, era rapidamente cresciuta a tal punto da richiedere la costruzione di una sinagoga monumentale. Nel 1855 infatti gi\u00e0 700 ebrei vivevano a Zagabria, allora parte dell'Impero asburgico. Nel 1861 si costitu\u00ec una commissione che acquist\u00f2 il terreno ed affid\u00f2 il progetto all'architetto Franjo Klein. La costruzione, iniziata nel 1866, si concluse l'anno successivo e la sinagoga fu solennemente inaugurata il 27 settembre 1867 con grande concorso di fedeli e alla presenza delle massime autorit\u00e0 civili e religiose della citt\u00e0.\nKlein ide\u00f2 un'architettura neomoresca ispirata al modello del Leopoldst\u00e4dter Tempel completato da Ludwig F\u00f6rster nel 1858.\nLa sinagoga, orientata ad est secondo la tradizione, era leggermente rientrata rispetto alla linea della strada, da cui era separata da una cancellata, in ottemperanza alle norme che allora proibivano agli edifici di culto non cristiani di aprirsi direttamente sulla pubblica via. La facciata tripartita rifletteva la divisione interna in tre navate, con i matronei collocati sopra le navate laterali. In linea con la spirito riformatore del tempo, un grande organo era collocato all'interno del tempio per servire alle funzioni religiose.\nLa sinagoga fu restaurata nel 1881 dai lievi danni subiti in occasione del terremoto e nel 1923 l'interno fu rimodellato per accogliere un numero maggiore di posti a sedere. Un impianto di riscaldamento fu aggiunto nel 1933. La comunit\u00e0 nel frattempo aveva raggiunto le 6000 unit\u00e0 e continuava a crescere. Piani furono fatti per un possibile nuovo ampliamento.\nCon la seconda guerra mondiale e la caduta del Regno di Jugoslavia, un regime fascista fu instaurato in Croazia che applic\u00f2 una brutale politica antisemita. Gli ebrei di Zagabria furono deportati in campi di concentramento, ai quali la maggioranza non sopravvisse. Nell'ottobre 1941 fu decretata la demolizione della sinagoga che iniziata il 10 ottobre 1941 si complet\u00f2 nell'aprile 1942. Le immagini della demolizione furono riprese dalla propaganda del regime come segno della propria determinazione di dare una soluzione finale al \"problema ebraico\" in Croazia. Alcune sequenze di quei filmati sono sopravvissute, riscoperte nel 1993 dal regista Lordan Zafranovi\u0107. Dell'edificio della sinagoga non rimangono che pochi frammenti: un lavabo per le abluzioni rituali e due lapidi commemorative, che si trovano oggi al Museo della Citt\u00e0 di Zagabria.\nDopo la guerra, la piccola comunit\u00e0 di superstiti non ebbe i mezzi n\u00e9 l'opportunit\u00e0 di ricostruire la sinagoga, anche per le politiche ostili del regime comunista. Sul luogo in cui sorgeva la sinagoga fu costruito un campo di pallavolo, quindi nel 1959 un grande magazzino e quando nel 1980 quest'edificio fu distrutto da un incendio l'area divenne un parcheggio per le auto, com'\u00e8 tuttora. Una targa commemorativa fu collocata sul luogo nel 1986, a ricordare la presenza dell'antica sinagoga.\nProposte per la ricostruzione della sinagoga furono fatte gi\u00e0 negli anni Settanta e Ottanta, ma senza esito. Dopo la fine del regime comunista e la proclamazione dell'indipendenza della Croazia, il terreno fu restituito alla comunit\u00e0 ebraica il 31 dicembre 1999. Nonostante il ripetuto impegno a procedere alla \"ricostruzione\" (ribadito anche nell'estate 2013), difficolt\u00e0 burocratiche e divisioni interne circa il progetto da realizzare hanno finora bloccato ogni azione. Zagabria ha nuovamente un'attiva comunit\u00e0 ebraica, ma \u00e8 tutt'oggi priva di un edificio sinagogale."}
{"id": "4677406", "revid": "154893", "url": "https://it.wikipedia.org/wiki?curid=4677406", "title": "Guida (scout)", "text": ""}
{"id": "4677407", "revid": "300067", "url": "https://it.wikipedia.org/wiki?curid=4677407", "title": "Maksym Kornienko", "text": ""}
{"id": "4677410", "revid": "858648", "url": "https://it.wikipedia.org/wiki?curid=4677410", "title": "I mariti - Tempesta d'amore", "text": ""}
{"id": "4677415", "revid": "102295158", "url": "https://it.wikipedia.org/wiki?curid=4677415", "title": "Domenico Zanatta", "text": "Biografia.\nDomenico Zanatta secondo le informazioni dei frontespizi delle raccolte a stampa nacque a Venezia attorno al 1665.\nNel 1694 fa parte della corporazione dei sonatori come violinista. Nello stesso periodo venne assunto nella cappella musicale di Montagnana. Successivamente ne divenne maestro di cappella.\nDalle numerose sono raccolte a stampa pubblicate nel periodo che va dal 1689 al 1715, si pu\u00f2 dedurre la fama che potesse avere il compositore con la societ\u00e0 musicale veneta.\nNel 1709 venne incaricato di comporre le musiche per le celebrazioni dell'Incoronazione della Madonna Lauretana che si tennero nella Chiesa di San Nicol\u00f2 (Verona). Per tale occasione compose l'oratorio \"Esther Coronata\" sul libretto del conte Luigi Nogarola Maffei. Grazie al successo ottenuto, Zanatta venne nominato maestro di Cappella dell'Accademia Filarmonica di Verona. per quattro mandati 1719, 1723, 1725, 1731.\nNel 1724 Dopo la morte di Bernardino Restelli, il capitolo di Verona band\u00ec il concorso per il ruolo di maestro di cappella, in seguito alla rinuncia del vincitore Don Girolamo Zanatta, figlio di Domenico. Il concorso venne rifatto e questa volta venne nominato Domenico Zanatta a coprire la cattedra alla direzione musicale del Duomo di Verona, nonch\u00e9 all'insegnamento del \"cantus firmus\" presso la Scuola degli Accoliti. Ruoli che copr\u00ec fino alla rinuncia per motivi di salute nel 1746.\nDi questo periodo sono le numerose composizioni in manoscritto conservate presso la Biblioteca Capitolare di Verona, musiche per di pi\u00f9 a doppio coro in stile veneziano e che vennero eseguite fino al 1800.\nA seguito di \"mal di petto , e febbre\" probabilmente tubercolosi Domenico Zanatta mor\u00ec il 5 agosto 1748."}
{"id": "4677417", "revid": "1573940", "url": "https://it.wikipedia.org/wiki?curid=4677417", "title": "Callaeas", "text": "Callaeas \u00e8 un genere di uccelli passeriformi della famiglia Callaeidae.\nEtimologia.\nIl nome scientifico del genere, \"Callaeas\", deriva dal greco \"\u03ba\u03b1\u03bb\u03bb\u03b1\u03b9\u03b1\" (\"kallaia\", \"bargigli\"), in riferimento alle caruncole carnose ai lati del becco: il nome comune di \"kokako\" (pi\u00f9 correttamente \"k\u014dkako\") riprende invece il loro nome in lingua m\u0101ori.\nDescrizione.\nSi tratta di uccelli dall'aspetto robusto e massiccio, con piccola testa arrotondata, forte becco ricurvo, lunga coda dall'estremit\u00e0 squadrata, ali piccole e arrotondate e forti zampe dagli artigli ben sviluppati.&lt;br&gt;\nNel complesso, questi uccelli possono ricordare un'averla di grosse dimensioni, o una sorta di bizzarro ibrido fra un'averla e un gallo cedrone.\nAmbedue le specie presentano piumaggio di colore grigio cenere (pi\u00f9 scuro e con tendenza all'azzurro nella specie dell'Isola del Sud), con banda nera fra becco e occhi a formare una mascherina: ai lati del becco sono presenti due caruncole carnose, pi\u00f9 grandi nel maschio rispetto alla femmina e di colore azzurro nella specie dell'Isola del Nord e arancione con orli azzurri in quella dell'Isola del Sud.\nBiologia.\nI kokako sono uccelli diurni, che vivono da soli o in coppie e si muovono perlopi\u00f9 al suolo o fra i cespugli, essendo cattivi volatori: grazie alle forti zampe, tuttavia, sono in grado di scalare anche alberi alti (soprattutto le podocarpacee native), per nutrirsi dei loro frutti ed eventualmente raggiungere gli alberi vicini planando verso di essi.&lt;br&gt;\nEssi sono rinomati per i caratteristici richiami limpidi e fischianti, che specialmente al mattino durano decine di minuti e possono essere uditi a centinaia di metri di distanza.\nLa dieta di questi uccelli \u00e8 in massima parte erbivora e frugivora, componendosi di frutta e foglie, nonch\u00e9 di bacche, fiori e nettare, e meno frequentemente di invertebrati.\nSi tratta di animali rigidamente monogami, le cui coppie rimangono unite per la vita: la stagione riproduttiva cade durante il periodo caldo, coi nidi a coppa voluminosi e grossolani. La cova \u00e8 a carico esclusivo della femmina, mentre la costruzione del nido e l'allevamento della prole vengono condotti da ambedue i genitori.\nDistribuzione.\nLe due specie di kokako sono endemiche della Nuova Zelanda, con una specie che vive nell'Isola del Nord e l'altra che abita l'Isola del Sud: i kokako sono abitatori delle foreste primarie di pianura, con presenza di denso sottobosco.&lt;br&gt;\nAmbedue le specie hanno visto il loro areale e la loro consistenza numerica ridursi in maniera considerevole durante il XX secolo, ma mentre la prima specie \u00e8 riuscita a scampare l'estinzione mediante programmi di riproduzione in cattivit\u00e0 e reintroduzione in santuari liberati dai predatori introdotti, la seconda non viene pi\u00f9 avvistata dal 2007 ed \u00e8 quasi certamente scomparsa.\nTassonomia.\nAl genere vengono ascritte due specie:\nGenere \"Callaeas\"\nIn passato, le due specie venivano considerate sottospecie di \"C. cinereus\" coi nomi di \"C. c. cinereus\" e \"C. c. wilsoni\", ma le differenze nella colorazione e soprattutto nelle vocalizzazioni hanno portato gli studiosi a considerare giusta la separazione fra le due.\nNella cultura di massa.\nI kokako sono piuttosto presenti nel \"folklore\" M\u0101ori: in una leggenda, uno di questi uccelli disset\u00f2 l'eroe M\u0101ui durante la sua battaglia col sole, offrendogli i propri bargigli rigonfi d'acqua (dopo che un sellarossa aveva rifiutato, ricevendo per punizione la caratteristica colorazione) e ricevendo in seguito come ricompensa le proprie zampe muscolose per meglio cercare il cibo.\nIl kokako \u00e8 inoltre effigiato sul verso della banconota da 50 dollari neozelandesi."}
{"id": "4677419", "revid": "1543377", "url": "https://it.wikipedia.org/wiki?curid=4677419", "title": "Ginnastica ai Giochi della VIII Olimpiade - Anelli", "text": "La competizione delle anelli di Ginnastica artistica dei Giochi della VIII Olimpiade si \u00e8 svolta allo stadio di Colombes dal 17 al 20 luglio 1924."}
{"id": "4677424", "revid": "300067", "url": "https://it.wikipedia.org/wiki?curid=4677424", "title": "Otar Pkhak'adze", "text": ""}
{"id": "4677430", "revid": "77628", "url": "https://it.wikipedia.org/wiki?curid=4677430", "title": "Apolitia", "text": ""}
{"id": "4677432", "revid": "182193", "url": "https://it.wikipedia.org/wiki?curid=4677432", "title": "Prost JS45", "text": "La Prost JS45 fu la monoposto impiegata dalla Prost Grand Prix per prendere parte al campionato mondiale di Formula 1 1997.\nProgettata da Lo\u00efc Bigois per conto della Ligier, venne presentata come \"Ligier JS45\", salvo poi cambiare denominazione dopo che l'ex pilota Alain Prost ebbe rilevato la scuderia francese.\nOrigini della vettura.\nAl termine del campionato di Formula 1 1996 la Ligier versava in considerevoli difficolt\u00e0 economica ed era alla ricerca di nuovi capitali o di un acquirente per garantire continuit\u00e0 agonistica alla squadra.\nNel frattempo si riusc\u00ec comunque a realizzare la vettura per il 1997, denominata JS45, che venne presentata al pubblico alla presenza di Flavio Briatore e dei piloti, il riconfermato Olivier Panis e il neoacquisto Shinji Nakano. \nLa casa francese era per\u00f2 ormai intenzionata a cedere le strutture del reparto corse a un nuovo acquirente, che prese corpo poco prima dell'inizio della stagione, nel febbraio 1997, nella persona del 4 volte campione del mondo Alain Prost, che acquist\u00f2 le strutture della scuderia e ne modific\u00f2 il nome in Prost Grand Prix, garantendo la prosecuzione dell'attivit\u00e0.\nIl nuovo patron decise di cambiare parzialmente il nome alla monoposto, mantenendo la nomenclatura delle macchine della precedente scuderia (le iniziali del pilota Jo Schlesser e un numero progressivo dispari), ma sostituendo il proprio cognome a \"Ligier\": la vettura assunse cos\u00ec il nome di \"Prost JS45\". Prost decise altres\u00ec di non modificare la livrea blu della macchina, tipica delle ultime Ligier, da cui per\u00f2 era sparita la pubblicit\u00e0 Parmalat (presente nel 1996 grazie all'apporto di Pedro Paulo Diniz), la quale venne sostituita da tre sponsor principali d'estrazione francese: le sigarette Gauloises, il colosso dell'elettronica Alcatel e l'emittente televisiva Canal+.\nDal punto di vista tecnico Prost cerc\u00f2 di accordarsi con la Peugeot per ottenere una fornitura dei loro motori. Considerato per\u00f2 che la JS45 era stata progettata per montare propulsori Mugen-Honda e che un'eventuale modifica della macchina sarebbe stata complessa e dispendiosa, decise di congelare la trattativa fino all'anno successivo e di impiegare le unit\u00e0 motrici giapponesi. Egualmente giapponesi furono le gomme, fornite dalla Bridgestone, che nel 1997 era al debutto nel campionato mondiale di Formula 1 e aveva precedentemente scelto la Ligier come \"squadra di sviluppo\" dei propri pneumatici da competizione. Le coperture giapponesi ebbero un rendimento altalenante, consentendo talora grandi prestazioni, talaltra causando problemi e difficolt\u00e0.\nPiloti.\nCome gi\u00e0 accennato, come primo pilota fu confermato l'esperto Olivier Panis (ereditato dalla Ligier, con cui aveva vinto il GP di Monaco l'anno prima), a cui fu affiancato dal giapponese Shinji Nakano, arrivato nella scuderia anche grazie alle pressioni della Honda.\nDopo l'infortunio patito durante il GP del Canada, Panis dovette saltare sette tappe del mondiale, nelle quali fu sostituito dall'italiano Jarno Trulli.\nImpiego agonistico.\nIl progetto di Lo\u00efc Bigois si rivel\u00f2 valido e la vettura ebbe un buon rendimento durante tutta la stagione: Panis nelle prime sette gare arriv\u00f2 quinto in Australia, terzo in Brasile, quarto a Monaco, mentre in Spagna chiuse addirittura secondo a soli 5\"8 dal vincitore Jacques Villeneuve su Williams; in Argentina fu invece costretto al ritiro quando era comodamente secondo alle spalle di Villeneuve e, in alcuni tratti, pi\u00f9 veloce del canadese, dando l'impressione di poterlo attaccare. Il pilota di Lione ottenne anche ottimi piazzamenti in qualifica, partendo in seconda fila sia in Argentina che a Imola e, dopo 6 gare, si trov\u00f2 in terza posizione nel mondiale piloti. Il grave incidente occorsogli in Canada, in cui si frattur\u00f2 entrambe le gambe, lo costrinse per\u00f2 a saltare ben sette GP: il suo posto venne quindi preso da Jarno Trulli, prelevato dalla Minardi. L'italiano dimostr\u00f2 a sua volta un buon livello di competitivit\u00e0, terminando al 4\u00ba posto il Gran Premio di Germania e riuscendo a portarsi in testa in Austria, guidando buona parte della gara prima di essere costretto al ritiro per la rottura del motore.\nPanis decise poi di tornare per le ultime tre gare della stagione: nella gara del rientro al N\u00fcrburgring riusc\u00ec a chiudere al sesto posto.\nAssai meno performante fu la seconda guida Nakano, che and\u00f2 a punti appena due volte in diciassette gare, si ritir\u00f2 nove volte e per cinque fin\u00ec oltre il sesto posto: a met\u00e0 maggio, vista l'enorme differenza di prestazioni col compagno di squadra, la Prost valut\u00f2 di sostituirlo con l'italiano Luca Badoer, dovendo per\u00f2 desistere per le pressioni della Mugen-Honda. A fine stagione, una volta raggiunto un accordo per il passaggio ai motori Peugeot, il giapponese fu licenziato.\nLa scuderia francese totalizz\u00f2 21 punti iridati e chiuse al 6\u00ba posto il campionato costruttori.\nLa JS45 si rivel\u00f2 la miglior vettura schierata dalla Prost durante la sua breve storia in Formula 1. Dal 1998 in poi, complici anche i cambiamenti del regolamento, la squadra non sar\u00e0 pi\u00f9 in grado di realizzare monoposto in grado di competere a cos\u00ec alto livello, iniziando una parabola discendente che culminer\u00e0, a fine 2001, col ritiro dalla Formula 1.\nRisultati completi in Formula 1.\n(*) Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno il 90% della distanza totale."}
{"id": "4677433", "revid": "300067", "url": "https://it.wikipedia.org/wiki?curid=4677433", "title": "Levan Patsatsia", "text": ""}
{"id": "4677434", "revid": "154893", "url": "https://it.wikipedia.org/wiki?curid=4677434", "title": "Esploratore (classe)", "text": ""}
{"id": "4677436", "revid": "599013", "url": "https://it.wikipedia.org/wiki?curid=4677436", "title": "Niklas Stark", "text": "Biografia.\nDopo avere iniziato la sua carriera nel ruolo di centrocampista, \u00e8 stato spostato nel ruolo di difensore centrale. Bravo nell'impostare l'azione, sa farsi valere anche nei contrasti e nel gioco aereo.\nCarriera.\nClub.\nProviene dalle giovanili del Norimberga.\nEsordisce in prima squadra il 27 aprile 2013, all'et\u00e0 di 18 anni, contro l'Hoffenheim, e realizza altre 2 presenze in Bundesliga nel finale della stagione 2012-13.\nNella stagione 2013-14 realizza 21 presenze in Bundesliga, di cui 15 da titolare, rimanendo tra l'altro fermo da dicembre a febbraio per un problema agli adduttori. Purtroppo non riesce ad evitare la retrocessione del Norimberga, che chiude la Bundesliga al penultimo posto.\nNella stagione 2014-15 realizza 26 presenze (20 da titolare) nella Serie B tedesca, ma il Norimberga non riesce ad ottenere l'immediata promozione e mantiene la categoria.\nIl 24 agosto 2015 si trasferisce a titolo definitivo all'Hertha Berlino per 3 milioni di euro.\nNel 2015-16 realizza 21 presenze (15 da titolare) alla sua prima stagione nella nuova squadra, rimanendo oltretutto fermo da met\u00e0 ottobre a fine dicembre per un problema all'inguine. Grande stagione per l'Hertha, che termina in semifinale di DFB-Pokal (sconfitta con il Dortmund) e raggiunge il 7 posto in classifica, con la conseguente qualifica alla successiva edizione (2016-17) dell'UEFA Europa League. Purtroppo l'avventura europea terminer\u00e0 al terzo turno preliminare, con l'eliminazione ad opera dei danesi del Brondby.\nNella stagione 2016-17 realizza 27 presenze (tutte da titolare) in campionato con l'Hertha, che termina la stagione al 6 posto, raggiungendo per il secondo anno consecutivo la qualificazione in Europa League, questa volta direttamente ai gironi.\nNella stagione 2017-18 debutta nei gironi di Europa League, con Athletic Bilbao, \u00d6stersunds e Zorja. Purtroppo l'Hertha si fermer\u00e0 a questa fase, ottenendo una sola vittoria in 6 partite. In campionato realizza 26 presenze, ma non riesce a centrare una nuova qualificazione europea, dato che l'Hertha termina la Bundesliga al 10 posto.\nNella stagione 2018-19 realizza 22 presenze in campionato.\nNazionale.\nNazionale tedesco a partire dall'Under 17, ottiene sicuramente i risultati migliori (per ora) con la selezione Under 21.\nNel giugno 2017, viene convocato dal CT Stefan Kuntz agli Europei Under 21 in Polonia, vinti proprio dalla Germania in finale contro la Spagna con gol di Mitchell Weiser. Stark \u00e8 grande protagonista, e gioca da titolare 4 partite su 5 al centro della difesa, in coppia con Marc-Oliver Kempf. \u00c8 costretto solo a saltare la semifinale contro l'Inghilterra (a causa di una contusione), dove viene sostituito da Gideon Jung.\n\u00c8 stato convocato per la prima volta in nazionale maggiore nel marzo 2019, esordendo il 19 novembre dello stesso anno nel successo per 6-1 contro l'."}
{"id": "4677437", "revid": "1305772", "url": "https://it.wikipedia.org/wiki?curid=4677437", "title": "Elleniche (disambigua)", "text": ""}
{"id": "4677441", "revid": "838137", "url": "https://it.wikipedia.org/wiki?curid=4677441", "title": "Andrea Ariaudo", "text": ""}
{"id": "4677443", "revid": "203575", "url": "https://it.wikipedia.org/wiki?curid=4677443", "title": "G\u00e8ne Hanssen", "text": ""}
{"id": "4677447", "revid": "290275", "url": "https://it.wikipedia.org/wiki?curid=4677447", "title": "Stato transcontinentale", "text": ""}
{"id": "4677448", "revid": "984922", "url": "https://it.wikipedia.org/wiki?curid=4677448", "title": "Teab Vathanak", "text": "Carriera.\nNazionale.\nCon la Nazionale cambogiana ha preso parte a 2 partite di qualificazione ai Mondiali 2010."}
{"id": "4677449", "revid": "124807194", "url": "https://it.wikipedia.org/wiki?curid=4677449", "title": "Andrea Graziani", "text": "Biografia.\nNacque a Bardolino il 15 luglio 1864. Il padre era notaio ed ebbe otto figli (tre maschi e cinque femmine) di cui lui era il quarto. In seguito la numerosa famiglia si trasfer\u00ec a Valgatara in Valpolicella.\nIl 20 marzo 1881 entr\u00f2 come allievo alla Scuola Militare, divenendo sottotenente nel 1882, e successivamente, nel 1885, fu mandato in Eritrea all'atto della costituzione del Regio corpo truppe coloniali. Partecip\u00f2 alla guerra d'Eritrea nel 1887, assegnato in servizio al III Battaglione d'Africa allora comandato dal tenente colonnello Tommaso De Cristoforis. Ritornato in Italia, nel 1895, con il grado di capitano, fu assegnato al 6\u00ba Reggimento alpini, poi trasferito 2\u00ba Reggimento alpini e da l\u00ec al Corpo di Stato maggiore della Divisione di Ancona (1895-1897). Dopo un breve periodo presso il Ministero della guerra a Roma fu assegnato a prestare servizio presso il comando della Divisione militare di Verona (1899-1906). Tra il 1906 e il 1908 fu insegnante presso la Scuola di guerra del Regio Esercito a Torino, e si distinse a Treviso il 6 giugno 1906 per aver tentato di fermare un cavallo attaccato ad una vettura, che si era dato a precipitosa fuga mettendo in pericolo la vita dei passanti. Con il grado di maggiore si trovava a Messina, dove era in servizio come Capo di stato maggiore presso la locale Divisione Militare, il 28 dicembre 1908 quando vi fu terremoto che distrusse gran parte della citt\u00e0. Organizz\u00f2 la costruzione dei baraccamenti, e lo sgombero delle macerie, tanto che il Consiglio comunale di Messina, nella sua prima riunione, dopo l'emergenza, gli confer\u00ec la cittadinanza onoraria. Il 1 luglio 1909 fu promosso tenente colonnello per meriti eccezionali, ricevette un Encomio solenne e fu decorato con la Medaglia di benemerenza in oro Con lo stesso incarico fu poi in servizio presso la Divisione militare di Brescia.\nIl 5 aprile 1914 fu nominato comandante del 11\u00ba Reggimento bersaglieri di stanza a Napoli, dove lo colse la notizia dello scoppio della prima guerra mondiale. Verso la fine del mese di ottobre il reggimento si trasfer\u00ec ad Ancona da dove, dopo il terremoto di Avezzano del 10 gennaio 1915, mosse verso i luoghi colpiti e dispose e organizz\u00f2, nel rigido inverno, i soccorsi per i 12 paesi che nel breve volgere di 45 giorni furono dotati di baracche e videro ricostruiti forni per il pane e spacci di generi alimentari.\nIl 1 marzo il reggimento rientr\u00f2 ad Ancona, ma 20 giorni dopo arriv\u00f2 l'ordine di partenza per raggiungere il fronte orientale, frontiera dell'Impero austro-ungarico, attestandosi a Nimis ed Attimis in vista dell'entrata in guerra del Regno d'Italia. Promosso colonnello lascia il comando del suo Reggimento poco prima dell'inizio delle operazioni, ed assume brevemente quello del 15\u00ba Reggimento bersaglieri.\nLa prima guerra mondiale.\nDivenuto Capo di stato maggiore del V Corpo d'armata si distinse subito per la forte determinazione, partecipando all'attacco contro le posizioni nemiche sul Basson il 25 luglio. Viene promosso maggior generale il 9 settembre.\nIl 7 ottobre 1915, gi\u00e0 trasferito alla 1\u00aa Armata del tenente generale Roberto Brusati in qualit\u00e0 di Capo di stato maggiore chiese, ed ottenne, di prendere parte ad un attacco portando una Divisione contro le fortificazioni nemiche sugli Altipiani davanti a Folgaria e Serrada fra l'Astico ed il lago Terragnolo. Mentre si trovava presso una batteria da montagna per impartire l'ordine di avanzata ad una brigata di riserva a Monte Coston, un frammento di shrapnel lo colp\u00ec all\u2019articolazione della gamba destra immobilizzandolo. Il 23 ottobre 1915 il generale Calderari \u00e8 sollevato dal comando della 9\u00aa Divisione ed \u00e8 sostituito dal generale Maurizio Ferrante Gonzaga. Il giorno successivo avviene un episodio emblematico: un battaglione di riserva del 2\u00ba Reggimento bersaglieri arriva con razioni speciali e bevande alcoliche portate a dorso di mulo, la voce si sparge fra i soldati e ci furono proteste al grido di: \"Voi bastardi, volete farci ubriacare, e quindi portarci al macello\"; dalle parole ai fatti, il mulo, con il liquore fu gettato a calci nel burrone. Venutone a conoscenza, il Graziani, forte del codice penale militare di guerra, diede ordine al comando dell'artiglieria di sparare sui ranghi causando diversi morti. L'episodio fu ovviamente riportato sia da fonti austro-ungariche, in forma cruda e penalizzante, che da quelle italiane parzialmente edulcorato, ma in forma comunque rigida per frenare eventuali forme di ribellione e codardia.\nDecorato con una prima Medaglia d'argento al valor militare, il 1 aprile 1916 fu nominato comandante della Brigata Ionio, mantenendo il comando fino al 15 giugno dello stesso anno.\nNel corso della Strafexpedition, primavera del 1916 Graziani ricevette l'ordine di ripiegare su Torcegno in quanto il nemico aveva sfondato nel settore sud della Valsugana e sull'altopiano dei Sette Comuni (Ortigara). Di sua iniziativa lanci\u00f2 un contrattacco appoggiato dai gruppi dell'artiglieria da montagna. Un nuovo ordine gli intim\u00f2 di ritirarsi sulla linea del torrente Maso alla conca di Castel Tesino, ma egli, compiuta una breve ritirata si lanci\u00f2 nuovamente al contrattacco con le sue truppe sulla linea delle alture di Spera-Samone e Prima Lunetta, causando gravi perdite al nemico e riuscendo a tenere la posizione. Sopraggiunti i rinforzi costituiti dai battaglioni alpini del tenente colonnello Ottavio Ragni, si lancio nuovamente all'attacco arrestando definitivamente il nemico tra Spera e Strigno il 10 maggio. Per il suo comportamento venne insignito della Croce di Ufficiale dell'Ordine militare di Savoia. Ebbe purtroppo la fama di non curarsi dei propri soldati n\u00e9 delle perdite che i propri reparti subivano durante gli attacchi, oltre ad applicare una durissima repressione verso ogni forma di disubbidienza. Il 21 maggio fece fucilare senza alcun processo 4 zappatori del 221\u00ba Reggimento fanteria, unit\u00e0 appartenente alla Brigata Ionio e allora al comando del colonnello Giovanni Longo, nel piccolo paese di Samon di Valsugana.\nTrasferito al comando della 44\u00aa Divisione, una unit\u00e0 molto potente che disponeva di effettivi pari a quasi quelli di un corpo d'armata, schierata nel settore Pasubio-Vallarsa vi rimase al comando fino al marzo 1917, e guadagnandosi la fama di \"Eroe del Pasubio\". Nella primavera di quell'anno assunse il comando della 33\u00aa Divisione sul Carso dove fu decorato con una terza Medaglia d'argento al valor militare. Si distinse anche qui per la severissima disciplina applicata alle truppe al suo comando. Fece fucilare il soldato Pietro Scribante, di Novara, appartenente al 113\u00ba Reggimento fanteria dopo un sommario processo, come descrisse il quotidiano \"L'Avanti\" in data 7 agosto 1919, e dopo che gi\u00e0 gli era stata preparata la bara, e per l'esecuzione egli scelse personalmente tutti amici e compaesani del condannato.\nIl colonnello Angelo Gatti scrisse sul suo libro di memorie, \"Caporetto, diario di guerra inedito (maggio-dicembre 1917)\" alla data del 14 giugno 1917 che il maggior generale Graziani lasci\u00f2 ogni azione di comando della 33\u00aa Divisione tra il 23 e il 26 maggio per dare la caccia, personalmente e moschetto alla mano, ai soldati che indietreggiavano dagli assalti; successe una volta che il generale Giuseppe Ciancio lo abbia cercato inutilmente per ben quattro ore. Queste notizie arrivarono alle orecchie del comando strategico e nel mese di giugno Luigi Cadorna lo sollev\u00f2 dal comando con la seguente motivazione: \"manca di elevate qualit\u00e0 e perde spesso il completo dominio delle sue facolt\u00e0 mentali\". \nNel frattempo viene comunque promosso a tenente generale, e il 2 novembre 1917, in seguito alla disfatta di Caporetto, Cadorna lo nomin\u00f2 \"Ispettore generale del movimento di sgombero\". Durante le fasi della ritirata fin sulla linea del Piave Graziani divenne l'immagine stessa della repressione dei disertori .\nIn particolare, fu protagonista dell'esecuzione, il 3 novembre 1917 a Noventa Padovana, dell'artigliere Alessandro Ruffini (29 gennaio 1893 \u2013 3 novembre 1917), colpevole di averlo salutato militarmente senza prima essersi levato di bocca il sigaro che stava fumando. Ruffini fu prima brutalmente bastonato e successivamente fucilato \"per dare un esempio terribile, atto a persuadere tutti i duecentomila sbandati che da quel momento vi era una forza superiore alla loro anarchia\", come afferm\u00f2 egli stesso nel dopoguerra in risposta ad alcune proteste e interrogazioni parlamentari seguite alla pubblicazione della notizia della fucilazione del Ruffini sul quotidiano \"Avanti!\" del 28 luglio 1919.\nNel solo mese di novembre del 1917 ordin\u00f2 36 esecuzioni sommarie ai danni di soldati sbandati, ma si dice che nella realt\u00e0 furono molte di pi\u00f9. Il 10 novembre ordin\u00f2 la fucilazione nella schiena di diciotto soldati e di tre civili a San Pelagio di Treviso; il 13 e il 16 a Padova altri trentadue militari e tre \u201cborghesi\u201d vennero messi al muro dietro suo ordine, per un totale di cinquantasette fucilazioni sommarie in dodici giorni, delle quali trentasei eseguite in provincia di Padova.\nAncora in quello stesso mese fu nominato a capo del 1\u00ba Raggruppamento alpino operante sull'Altopiano di Asiago. L'11 aprile 1918 il Ministero della guerra lo incaric\u00f2 di costituire un corpo di cecoslovacchi (ex prigionieri austro-ungarici) combattenti in Italia. Con la 6\u00aa Divisione cecoslovacca occup\u00f2 il settore del Monte Altissimo di Nago e inizi\u00f2 la costruzione della strada sul Monte Baldo, la \"strada per Praga\" la chiamarono i soldati cecoslovacchi. Anche al comando di questa unit\u00e0 si distinse per la sua brutalit\u00e0, dapprima toller\u00f2 alcune forme di protesta per non irritare i cecoslovacchi che componevano i ranghi della divisione, che protestavano in particolare per la qualit\u00e0 del cibo, e poi pass\u00f2 all'estremo rigore facendo fucilare per diserzione 8 militari in data 12 giugno 1918. In seguito a questa fucilazione collettiva, il generale Milan Rastislav \u0160tef\u00e1nik, rappresentante del Comitato Nazionale Cecoslovacco, invi\u00f2 una protesta formale al Comando supremo militare italiano, preannunciando l'avvio di una propria inchiesta. Fu collocato definitivamente a riposo il 30 gennaio 1919.\nDopoguerra.\nNel 1923 ader\u00ec al fascismo e divenne Luogotenente Generale della Milizia volontaria per la sicurezza nazionale (MVSN) per le province di Trento, Vicenza, Verona e Belluno. Appassionato di opere pubbliche, fece completare la costruzione della strada sul Monte Baldo, iniziata nel corso della Grande Guerra, divenne grande sostenitore della Galleria Adige-Garda tra Mori e Torbole, che sar\u00e0 terminata solo nel 1959, e del Canale Biffis in val d'Adige, iniziato nel 1928 e finito nel 1943. Si schier\u00f2 con gli agrari nelle grandi opere di bonifica, e presiedette il consorzio \"Utenti acque medio Adige\" adoperandosi per il rimboschimento delle colline e delle montagne veronesi. Ricopr\u00ec la carica di sindaco di San Massimo nel corso degli anni Venti del XX secolo, comune poi accorpato con quello di Verona nel 1927, anno in cui divenne generale di corpo d'armata (1 gennaio 1927) nella riserva. Dal 1919 in poi si rec\u00f2 in varie occasioni in Cecoslovacchia, l'ultima nell\u2019aprile del 1928, quando a capo della Missione militare italiana partecip\u00f2 alle celebrazione del X Anniversario della firma dell'accordo concluso tra il Governo Italiano ed il Comitato Nazionale Cecoslovacco. In quella occasione, durante un pranzo di gala, il Presidente Tom\u00e1\u0161 Masaryk lo ringrazi\u00f2 pubblicamente per ci\u00f2 che aveva fatto per l'indipendenza del Paese.\nLa strana morte.\nVenerd\u00ec 27 febbraio 1931 il personale viaggiante del treno 3651, partito da Prato in direzione di Firenze alle 6:25, scorse poco prima della 7 del mattino, sulla scarpata della linea ferroviaria un'ombra scura. Il treno rallent\u00f2 e il personale si rese subito conto che quella sagoma apparteneva al cadavere di un uomo. Il 3651 prosegu\u00ec fino alla stazione di Calenzano, tra Prato e Firenze. Poco tempo dopo sopraggiunse sul posto, in senso inverso di marcia, il diretto n. 38 da Firenze, e anche da quel treno venne notato il cadavere. Furono inviati sul posto i carabinieri e militi ferroviari che rinvennero al chilometro 16+631 il corpo senza vita, steso su un fianco, di un uomo anziano vestito di nero, con capelli e barba bianchi intrisi di sangue. Esso giaceva sulla scarpata sinistra della massicciata, pertanto presso il binario che da Prato andava a Firenze (direzione sud), con i piedi accostati al binario stesso. Fu subito avvertito il magistrato, e dai documenti rinvenuti fu accertato che il cadavere apparteneva al Luogotenente generale della M.V.S.N. Andrea Graziani. Dai documenti di viaggio risultava che il generale era in possesso di regolare biglietto ferroviario emesso in data 26 febbraio, e valido per la tratta Roma-Bologna-Verona (direzione nord). Venne accertato che il generale era salito a bordo del diretto Roma-Bologna n. 36, con coincidenza Verona-Brennero, partito nella notte, transitato da Prato alle 21.15, e pertanto il generale era caduto dal treno pochi minuti prima di quell'ora della notte del 26 febbraio e che il suo cadavere, rinvenuto poco prima delle 7:00 della mattina del 27 era rimasto sui binari per circa 10 ore prima di essere ritrovato. Fu subito esclusa la matrice dolosa, in quanto sul suo corpo venne rinvenuta la somma di 4.000 lire in contanti, pi\u00f9 altri 1.500 lire in una busta chiusa e si ipotizz\u00f2 che il generale avesse sbagliato porta, e invece di imboccare quella della toilette avesse preso quella di uscita precipitando all'esterno del treno. La cosa apparve, per\u00f2, strana in quanto Graziani era un viaggiatore abituale, inoltre il cadavere era stato scoperto sul lato della scarpata opposto a quello del senso di marcia, ma le indagini vennero subito chiuse e il caso archiviato come caduta accidentale. Il 28 febbraio si tennero a Prato i funerali solenni alla presenza delle massime autorit\u00e0, tra le quali vi erano il Segretario federale Alessandro Pavolini. Nel tardo pomeriggio la citt\u00e0 di Verona tribut\u00f2, alla presenza dell'ambasciatore in Italia della Repubblica Cecoslovacca Voytech Mastny, come riportato sulla stampa dell'epoca, \"imponenti manifestazioni di compianto alla salma\". Fu sepolto il giorno dopo nel cimitero di Valgatara, frazione del comune di Marano di Valpolicella, dove risiedeva."}
{"id": "4677454", "revid": "984922", "url": "https://it.wikipedia.org/wiki?curid=4677454", "title": "Soun Veasna", "text": "Carriera.\nClub.\nHa cominciato la carriera nel 2011 con il Preah Khan Reach.\nNazionale.\nHa esordito con la Nazionale cambogiana nel 2011."}
{"id": "4677455", "revid": "235890", "url": "https://it.wikipedia.org/wiki?curid=4677455", "title": "Teorema di Banach-Steinhaus", "text": ""}
{"id": "4677456", "revid": "1543377", "url": "https://it.wikipedia.org/wiki?curid=4677456", "title": "Alfredo Bennicelli", "text": "Considerato il padre dei carristi italiani, fu successivamente senatore del Regno, ricoprendo svariati incarichi presso le Commissioni Agricoltura e dell'Economia Corporativa e dell'Autarchia, fino alla caduta del fascismo.\nBiografia.\nIl conte Alfredo Bennicelli nacque a Roma il 19 febbraio 1879, da Achille e Elisabetta Martinori. La coppia ebbe altri tre figli: Filippo, Maria Antonietta e Riccardo.\nSvolse il servizio militare di leva nel Regio Esercito con il grado di sottotenente presso il 13\u00ba Reggimento Artiglieria da campagna di stanza a Roma. Dopo essersi congedato torn\u00f2 alla professione di industriale e agricoltore presso le sue tenute situate in Umbria. All'entrata dell'Italia nella prima guerra mondiale, avvenuta il 24 maggio 1915, fu richiamato in servizio ed incaricato di procedere alla requisizione di ogni automezzo adatto all'uso militare, esistente nelle province di Roma, Perugia e Terni. Nell'estate dello stesso anno fu inviato presso l'industria automobilistica FIAT di Torino, addetto alla sorveglianza, alla riparazione e produzione di autovetture ed autocarri. Sotto il suo controllo si svolsero le prime prove sul campo di traino meccanico dei pezzi d'artiglieria pesante, e lo sviluppo delle trattrici Fiat 20B, Fiat 30, Pavesi-Tolotti A e Pavesi-Tolotti B. Fino al 1917 fu il responsabile dei collaudi del materiale ruotato adottato dal Regio Esercito, e studi\u00f2 il loro uso in ambito montano. Per superare la stasi delle operazioni militari si dedic\u00f2 alla progettazione di mezzi speciali utili a superare il concetto di guerra di trincea. Presso la Pavesi-Tolotti fece costruire e sperimentare un mezzo ruotato protetto a tre assi atto al taglio dei reticolati, stando al riparo dei fuoco avversario. Il veicolo fu sperimentato, ma non diede buoni risultati e fu abbandonato.\nA quell'epoca in Francia ed in Gran Bretagna erano in corso di realizzazione i primi mezzi corazzati ideati per sfondare i reticolati stesi a protezione delle linee nemiche, potendo resistere al fuoco delle armi leggere, delle mitragliatrici e dell'artiglieria leggera. Promosso capitano, nei primi mesi del 1917 il Ministro della guerra, Tenente generale Vittorio Italico Zupelli, lo mand\u00f2 in Gran Bretagna e poi in Francia sul fronte occidentale, in qualit\u00e0 di ufficiale di collegamento con i carristi dei due paesi alleati. Pur incontrando difficolt\u00e0 ed ostacoli di ogni genere riusc\u00ec ad esaminare diversi tipi di veicoli corazzati, sia inglesi che francesi. Aiutato dall'ambasciatore italiano in Francia, marchese Salvatore Raggi, riusc\u00ec ad ottenere il permesso di partecipare all'attacco britannico nelle Fiandre, avvenuto il 9 agosto 1917 a Poperinghe, Ypres sull'Is\u00e8re. In seguito partecip\u00f2 con i reparti corazzati francesi alla battaglia delle Somme, dove rimase favorevolmente colpito dalle prestazioni del carro Schneider CA1, e seppur tra mille difficolt\u00e0 riusc\u00ec a farne mandare in Italia l'esemplare n.212 con cui effettuare le opportune valutazioni in vista del successivo acquisto. In seguito alla completa relazione, coadiuvata da foto, redatta dal neo maggiore Bennicelli il generale Alfredo Dallolio, Sottosegretario di stato per le armi e le munizioni, richiese al governo francese la fornitura di 20 carri Schneider e 100 carri leggeri Renault FT. Il governo d'oltralpe rifiut\u00f2 di fornire anche un solo carro armato, ritenuti oramai indispensabili per il proseguimento della guerra, e solo dopo molte pressioni diplomatiche i francesi acconsentirono a fornire 4 carri Renault. Durante il suo servizio in Francia ebbe modo di studiare un carro tedesco A7V catturato dai francesi, ma non ne rimase favorevolmente impressionato. Nel contempo la Fiat aveva iniziato a costruire in proprio il prototipo del carro pesante Fiat 2000, ed egli fu incaricato di seguirne lo sviluppo. Per convincere le gerarchie militari, i politici e gli industriali il 2 agosto 1918 organizz\u00f2 sugli spalti delle antiche fortificazioni di Piacenza un'esibizione del carro Renatl FT. Sotto la sua guida il veicolo super\u00f2 trincee, un fosso largo 5 e profondo 2 m, cumuli di pietra e sabbia, un'automobile e valic\u00f2 un argine alto 4,5 m. Al termine della spettacolare dimostrazione la Commissione Armi e Munizioni emise un ordine per la produzione di 1.400 carri armati Renault, e la sera stessa egli part\u00ec nuovamente alla volta di Parigi per acquistare la licenza di produzione del carro. In quel periodo ricopriva contemporaneamente gli incarichi di inviato del Ministro delle Armi e Munizioni presso il Comitato Interalleato di Versailles e di Capo dell'Ufficio Carri d'Assalto del Comando supremo dell'Esercito italiano.\nNel corso del 1918 pubblic\u00f2 uno studio intitolato \"Artiglieria e Carri Blindati Cingolati\" in cui prevedeva il possibile sviluppo di pezzi d'artiglieria semovente dotati di armi da 75 e 105\u00a0mm. Nonostante la fine della guerra la ditta Ansaldo, seguendo le teorie del suo studio, modific\u00f2 uno dei carri Renault FT-17 ricevuti in prova trasformandolo in un semovente d'artiglieria con cannone da 75\u00a0mm. Su pressione di Bennicelli, che voleva sperimentare i mezzi corazzati anche nei territori coloniali, il Ministro della Guerra Zuppelli acconsent\u00ec ad inviare il Libia una sezione su tre carri Renault e uno dei due Fiat 2000. I mezzi arrivarono nel febbraio 1919 e impiegati contro le trib\u00f9 ribelli diedero ottima prova su tutti i terreni in cui furono impiegati, evidenziando solo la scarsa velocit\u00e0 raggiungibile e l'armamento insufficiente, difetti gi\u00e0 noti da tempo. Visto che l'interesse per i mezzi corazzati, e per la meccanizzazione dell'esercito, andava via via scemando con il passare del tempo, il 5 aprile 1919 organizz\u00f2 sotto l'egida della Croce Rossa una esibizione di mezzi corazzati. Tale esibizione, che coinvolse tutti i carri disponibili tranne lo Schneider, ebbe luogo nello Stadio Nazionale di Roma, alla presenza del re Vittorio Emanuele III di Savoia, del Principe Ereditario, del Ministro della guerra e di numerosi generali. Poco dopo fu promosso tenente colonnello, ed and\u00f2 in congedo per riprendere il suo impiego presso la Fiat. Il 23 aprile 1923 fu designato a far parte della Commissione incaricata dello sviluppo dei mezzi d'assalto, in vista dell'entrata in servizio del nuovo carro leggero Fiat 3000, ma subito abbandon\u00f2 definitivamente l'industria, per dedicarsi all'attivit\u00e0 di agricoltore. Nel 1924 ader\u00ec al Partito Nazionale Fascista\nSposato con Rosanna dei Marchesi Spinola, la coppia ebbe un figlio, Alberto.\nDivenuto Presidente della Cattedra Ambulante di agricoltura, il 26 ottobre 1933 il Prefetto di Perugia lo propose per la nomina a Senatore del Regno, che gli fu concessa il 23 gennaio 1934, e convalidata dal giuramento effettuato il 2 maggio dello stesso anno. Contemporaneamente venne elevato al grado di Colonnello. L'anno dopo assistette alle manovre militari effettuate in Alto Adige della Divisione motorizzata \"Trento\", e redasse un'esaustiva relazione che evidenziava i difetti, dalla tecnica, alla logistica, ed alla manovra, incontrate dalla Grande Unit\u00e0. All'entrata in guerra dell'Italia, il 10 giugno 1940, fu richiamato in servizio con il grado di Generale di brigata, assegnato al Comitato di Redazione della Storia dell'Automobilismo militare sezione Carri Armati, che non si riun\u00ec mai.\nTra il 17 aprile 1939 e il 14 aprile 1941 fu componente della Commissione Agricoltura e tra il 14 aprile 1941 e il 5 agosto 1943 della Commissione dell'Economia Corporativa e dell'Autarchia.\nIl 7 agosto 1944 fu deferito all'Alta corte di giustizia per le sanzioni contro il fascismo, ma l'istanza fu rigettata con ordinanza del 21 ottobre dello stesso anno.\nRicopr\u00ec importanti cariche presso la Corte pontificia e Papa Pio XII lo nomin\u00f2 segretario per le ambasciate, carica che ricopr\u00ec sinch\u00e9 visse. Si spense a Roma il 30 maggio 1960."}
{"id": "4677457", "revid": "287204", "url": "https://it.wikipedia.org/wiki?curid=4677457", "title": "Necropoli di Montessu", "text": "La necropoli di Montessu \u00e8 un sito archeologico prenuragico situato nel comune di Villaperuccio nella provincia del Sud Sardegna.\nDescrizione.\nIl sito dove \u00e8 ubicata la necropoli si trova sui fianchi meridionali del colle di Sa Pranedda, a pochi km a nord di Villaperuccio. Ricavata in un grande anfiteatro naturale, conta circa quaranta \"domus de janas\" ed \u00e8 considerata una delle pi\u00f9 vaste e importanti di tutta la Sardegna.\nRisalente al periodo prenuragico (III millennio a.C.), questo sito funerario venne utilizzato per circa un millennio durante il quale si avvicendarono le culture di Ozieri, Abealzu-Filigosa, Monte Claro, del vaso campaniforme e di Bonnanaro.\nAlcune \"domus de janas\" sono caratterizzate da motivi incisi a rilievo tra i quali spiccano spirali, simboli concentrici e protomi taurine.\nGli scavi e le indagini archeologiche, che continuano ancora oggi, iniziarono nel 1972 sotto la guida di Enrico Atzeni, professore dell'Universit\u00e0 di Cagliari."}
{"id": "4677459", "revid": "122577367", "url": "https://it.wikipedia.org/wiki?curid=4677459", "title": "Ivan Vyrypaev", "text": "Biografia.\nDopo aver terminato gli studi presso la scuola di teatro locale, dal 1995 lavora come attore a Magadan e in Kam\u010datka, fonda un teatro ad Irkutsk e studia regia per corrispondenza presso l'Accademia di Teatro \u0160ukin di Mosca. Dal 1999 al 2001 insegna recitazione presso l'accademia d'arte drammatica di Irkutsk.\nTrasferitosi a Mosca, nel 2001 partecipa alla creazione del teatro indipendente Teatro.doc, e nel 2005 fonda il movimento \"Ossigeno\". Nell'aprile 2013 diventa direttore artistico del Teatro Stabile Praktika di Mosca, per il quale era gi\u00e0 coordinatore artistico dal 2006."}
{"id": "4677461", "revid": "767487", "url": "https://it.wikipedia.org/wiki?curid=4677461", "title": "Sou Yaty", "text": "Carriera.\nNazionale.\nCon la nazionale cambogiana ha esordito nel 2012 prendendo parte al Campionato dell'ASEAN di calcio e all'AFC Challenge Cup."}
{"id": "4677464", "revid": "984922", "url": "https://it.wikipedia.org/wiki?curid=4677464", "title": "Sem Bunny", "text": "Carriera.\nNazionale.\nCon la Nazionale cambogiana ha esordito nel 2008, anno in cui ha disputato 2 partite."}
{"id": "4677467", "revid": "287204", "url": "https://it.wikipedia.org/wiki?curid=4677467", "title": "\u00d3scar Figueroa", "text": "Ha partecipato anche alle Olimpiadi di Atene 2004 nei pesi gallo (fino a 56 kg.) concludendo la gara al 5\u00ba posto ed alle Olimpiadi di Pechino 2008 nei pesi piuma, terminando fuori classifica per aver fallito i tre tentativi nella prova iniziale dello strappo."}
{"id": "4677473", "revid": "486946", "url": "https://it.wikipedia.org/wiki?curid=4677473", "title": "Cuki Mestre", "text": ""}
{"id": "4677474", "revid": "729019", "url": "https://it.wikipedia.org/wiki?curid=4677474", "title": "Rete tranviaria di \u0141\u00f3d\u017a", "text": "La rete tranviaria di \u0141\u00f3d\u017a \u00e8 la rete tranviaria che serve la citt\u00e0 polacca di \u0141\u00f3d\u017a. Composta da diciassette linee, \u00e8 gestita da MPK \u0141\u00f3d\u017a."}
{"id": "4677475", "revid": "212348", "url": "https://it.wikipedia.org/wiki?curid=4677475", "title": "Anatolii C\u00eer\u00eecu", "text": ""}
{"id": "4677480", "revid": "729019", "url": "https://it.wikipedia.org/wiki?curid=4677480", "title": "Rete tranviaria di Pozna\u0144", "text": "La rete tranviaria di Pozna\u0144 \u00e8 la rete tranviaria che serve la citt\u00e0 polacca di Pozna\u0144. Composta da diciotto linee, \u00e8 gestita da MPK Pozna\u0144."}
{"id": "4677481", "revid": "1949522", "url": "https://it.wikipedia.org/wiki?curid=4677481", "title": "Clonezilla", "text": "Clonezilla \u00e8 un programma gratuito di disaster recovery, clonazione dischi, e creazione di immagini del disco rigido.\nClonezilla \u00e8 stato progettato da Steven Shiau e sviluppato da NCHC Free Software Labs a Taiwan.\nClonezilla SE fornisce supporto multicast alla stessa maniera di Norton Ghost Corporate Edition.\nIl software predefinito per il backup della suite \u00e8 Partclone.\nClonezilla Live.\nClonezilla Live abilita un utente a clonare un intero disco rigido o una singola partizione in un altro disco rigido, in un server SSH, un server Samba, o in un file NFS.\nIl file clonato pu\u00f2 essere usato per il ripristino quando necessario.\nL'applicazione di Clonezilla pu\u00f2 essere eseguita da una Chiave USB o da un disco ottico, CD-ROM (o riscrivibile) o DVD-ROM.\nIl software si esegue nell'ambiente di avvio del computer, quindi non sono necessarie modifiche al sistema.\nSi tratta di una distribuzione GNU/Linux, anche se destinata solo a funzioni di clonazione e recupero. Sono disponibili due diversi rami: uno basato su Debian (rappresentato dalle versioni \"stable\" e \"testing\") ed uno basato su Ubuntu (cui fanno parte invece le versioni \"stable alternative\" e \"testing alternative\").\nLa differenza tra i due rami, \u00e8 che il primo comprende solo software libero, l'altro anche componenti non liberi. In compenso, il secondo ramo supporta un maggior numero di componenti hardware.\nOgni versione \u00e8 disponibile con compilazione a 32 e 64 bit. Tutte le versioni di Clonezilla Live supportano i personal computer con tradizionale BIOS, ma solo le versioni \"alternative\" supportano l'UEFI.\nClonezilla supporta i pi\u00f9 comuni file system di GNU/Linux, MS Windows e Mac OS:\n(1) ext2, ext3, ext4, reiserfs, reiser4, xfs, jfs, btrfs, f2fs e nilfs2 di GNU/Linux, (2) FAT12, FAT16, FAT32, NTFS di MS Windows, (3) HFS + di Mac OS, (4) UFS di FreeBSD, NetBSD e OpenBSD, (5) minix di Minix e (6) VMFS3 e VMFS5 di VMWare ESX. \nAttualmente il backup incrementale non \u00e8 ancora supportato."}
{"id": "4677484", "revid": "729019", "url": "https://it.wikipedia.org/wiki?curid=4677484", "title": "Rete tranviaria di Breslavia", "text": "La rete tranviaria di Breslavia \u00e8 la rete tranviaria che serve la citt\u00e0 polacca di Breslavia, composta da ventidue linee."}
{"id": "4677485", "revid": "39884", "url": "https://it.wikipedia.org/wiki?curid=4677485", "title": "Hripsime Khurshudyan", "text": ""}
{"id": "4677486", "revid": "599013", "url": "https://it.wikipedia.org/wiki?curid=4677486", "title": "Poperato", "text": "I poperati sono dolci tipici della tradizione gastronomica di Monte Sant'Angelo e di San Nicandro Garganico.\nAd oggi, il Poperato, \u00e8 divenuto uno dei prodotti tradizionali del Gargano.\nArea geografica di origine.\nL\u2019area di origine non \u00e8 ancora nota, sicuramente \u00e8 il Gargano, ma pare abbia avuto origine in due Comuni garganici: Monte Sant'Angelo e San Nicandro Garganico.\nIn tutti e due i casi, i Poperati, sono dolci tipici con la stessa forma e circa lo stesso colore ma a cambiare \u00e8 qualche ingrediente.\nInfatti, nel caso della preparazione dei Poperati nella citt\u00e0 del Gargano-Nord, si utilizza il \u201cmiele di fichi\u201d anzich\u00e9 il \u201cvin cotto\u201d.\nCaratteristiche.\nI poperati sono taralli dolci di medie dimensioni con una consistenza croccante esterna una pasta morbida e compatta internamente.\nStoria.\nDi etimologia incerta, il suo nome potrebbe essere relazionato a termini dialettali in lingua arb\u00ebresh\u00eb (pur non essendo Monte Sant'Angelo un comune arb\u00ebresh\u00eb)\ne la sua nascita risalirebbe al XVI secolo.\nIl poperato, al giorno d'oggi, costituisce uno dei dolci della tradizione carnascialesca di Monte Sant'Angelo (essendo comunque reperibile durante tutto l'anno), invece, nel passato, era preparato principalmente in occasione di fidanzamenti e matrimoni. Si era soliti inoltre prepararlo durante le ore notturne.\nAnalogamente, a San Nicandro Garganico, questi dolci tipici vengono preparati in occasione dell\u2019antico (e tradizionale) \u201cCarnevale Sannicandrese\u201d.\nProduzione.\nTra gli ingredienti principali che formano l'impasto di questo dolce (tipico della suddetta citt\u00e0 dove ha sede il santuario dichiarato patrimonio dell'umanit\u00e0 dall'UNESCO, ossia, il Santuario di San Michele Arcangelo) troviamo la farina di frumento, lo zucchero, il miele, il vin cotto, lo strutto, la cannella e la scorza di arancia. Con l'impasto poi si forma un cilindro dello spessore di 3-4 centimetri, dopo ci\u00f2 si procede alla cottura in forno (la tradizione prevede la cottura in forni a legna)."}
{"id": "4677488", "revid": "729019", "url": "https://it.wikipedia.org/wiki?curid=4677488", "title": "Rete tranviaria di Danzica", "text": "La rete tranviaria di Danzica \u00e8 la rete tranviaria che serve la citt\u00e0 polacca di Danzica, composta da dodici linee."}
{"id": "4677491", "revid": "380453", "url": "https://it.wikipedia.org/wiki?curid=4677491", "title": "TED Ankara Kolejliler Spor Kul\u00fcb\u00fc (pallavolo maschile)", "text": "Il TED Ankara Kolejliler Spor Kul\u00fcb\u00fc, comunemente noto anche come \"TED Ankara Kolejliler\" o \"TED Ankara\", \u00e8 una societ\u00e0 pallavolistica maschile con sede ad Ankara, appartenente alla omonima societ\u00e0 polisportiva . Milita nella massima serie del campionato turco, la Voleybolun 1.Ligi.\nStoria del Club.\nIl TED Ankara Kolejliler Spor Kul\u00fcb\u00fc nasce nel 1954 all'interno della polisportiva TED Ankara Kolejliler Spor Kul\u00fcb\u00fc. Il club attraversa il miglior momento della propria storia all'inizio degli anni settanta, classificandosi due volte al secondo posto nella Voleybolu 1.Ligi."}
{"id": "4677495", "revid": "729019", "url": "https://it.wikipedia.org/wiki?curid=4677495", "title": "Rete tranviaria di Toru\u0144", "text": "La rete tranviaria di Toru\u0144 \u00e8 la rete tranviaria che serve la citt\u00e0 polacca di Toru\u0144, composta da cinque linee."}
{"id": "4677497", "revid": "124123", "url": "https://it.wikipedia.org/wiki?curid=4677497", "title": "Pimsiri Sirikaew", "text": ""}
{"id": "4677498", "revid": "729019", "url": "https://it.wikipedia.org/wiki?curid=4677498", "title": "Rete tranviaria di Cz\u0119stochowa", "text": "La rete tranviaria di Cz\u0119stochowa \u00e8 la rete tranviaria che serve la citt\u00e0 polacca di Cz\u0119stochowa, composta da tre linee."}
{"id": "4677499", "revid": "1543377", "url": "https://it.wikipedia.org/wiki?curid=4677499", "title": "Spazio botte", "text": "In matematica, in particolare in analisi funzionale, uno spazio botte (in inglese \"barrelled space\") \u00e8 uno spazio vettoriale topologico localmente convesso formula_1 che condivide diverse caratteristiche degli spazi di Fr\u00e9chet. Gli spazi botte, introdotti dal gruppo di matematici Nicolas Bourbaki, sono studiati soprattutto perch\u00e9 per essi \u00e8 valida una forma del principio dell'uniforme limitatezza.\nUn insieme formula_2 \u00e8 detto \"bilanciato\" se:\nL'insieme bilanciato formula_4 \u00e8 detto \"assorbente\" se esiste formula_5 tale che:\nUn \"insieme botte\" \u00e8 un insieme convesso, bilanciato, assorbente e chiuso.\nUno spazio botte \u00e8 uno spazio vettoriale topologico con una topologia localmente convessa tale per cui ogni insieme botte \u00e8 un intorno del vettore nullo."}
{"id": "4677502", "revid": "729019", "url": "https://it.wikipedia.org/wiki?curid=4677502", "title": "Rete tranviaria di Bydgoszcz", "text": "La rete tranviaria di Bydgoszcz \u00e8 la rete tranviaria che serve la citt\u00e0 polacca di Bydgoszcz, composta da nove linee."}
{"id": "4677503", "revid": "123794764", "url": "https://it.wikipedia.org/wiki?curid=4677503", "title": "Hiromi Miyake", "text": "Hiromi \u00e8 la figlia di Yoshiyuki Miyake, medagliato olimpico, campione mondiale, nonch\u00e8 Presidente della Federazione giapponese di sollevamento pesi."}
{"id": "4677504", "revid": "729019", "url": "https://it.wikipedia.org/wiki?curid=4677504", "title": "Rete tranviaria di Elbl\u0105g", "text": "La rete tranviaria di Elbl\u0105g \u00e8 la rete tranviaria che serve la citt\u00e0 polacca di Elbl\u0105g, composta da cinque linee."}
{"id": "4677506", "revid": "1573940", "url": "https://it.wikipedia.org/wiki?curid=4677506", "title": "Hsu Shu-ching", "text": ""}
{"id": "4677508", "revid": "729019", "url": "https://it.wikipedia.org/wiki?curid=4677508", "title": "Rete tranviaria di Gorz\u00f3w Wielkopolski", "text": "La rete tranviaria di Gorz\u00f3w Wielkopolski \u00e8 la rete tranviaria che serve la citt\u00e0 polacca di Gorz\u00f3w Wielkopolski, composta da cinque linee."}
{"id": "4677512", "revid": "729019", "url": "https://it.wikipedia.org/wiki?curid=4677512", "title": "Rete tranviaria di Grudzi\u0105dz", "text": "La rete tranviaria di Grudzi\u0105dz \u00e8 la rete tranviaria che serve la citt\u00e0 polacca di Grudzi\u0105dz, composta da due linee."}
{"id": "4677513", "revid": "39884", "url": "https://it.wikipedia.org/wiki?curid=4677513", "title": "Christine Girard", "text": "Quattro anni prima, alle Olimpiadi di Pechino 2008, vinse la medaglia di bronzo nella stessa categoria dei 63 kg."}
{"id": "4677516", "revid": "729019", "url": "https://it.wikipedia.org/wiki?curid=4677516", "title": "Rete tranviaria di Brno", "text": "La rete tranviaria di Brno \u00e8 la rete tranviaria che serve la citt\u00e0 morava di Brno. \u00c8 formata da tredici linee urbane e ha una lunghezza complessiva di circa 70,4\u00a0km; \u00e8 la seconda rete pi\u00f9 estesa della Repubblica Ceca e la prima in Moravia. \u00c8 anche la sedicesima pi\u00f9 antica del mondo e una delle pi\u00f9 antiche in servizio, dal 1869.\n\u00c8 gestita dalla societ\u00e0 \"Dopravn\u00ed podnik m\u011bsta Brna\" (Societ\u00e0 di trasporto pubblico della citt\u00e0 di Brno).\nStoria.\nDopo l'istituzione dei servizi di omnibus, la prima linea tranviaria brunese fu la Brno-Kr\u00e1lovo Pole, inaugurata il 17 agosto 1869 con trazione ippica. La linea aveva capolinea fuori Porta Laetorum, all'inizio La\u017eansk\u00fd Platz/La\u017eansk\u00e9ho n\u00e1m\u011bst\u00ed, all'esterno del perimetro urbano. Il 28 maggio 1884 venne inaugurata una seconda linea con trazione a vapore.\nNel 1896 la societ\u00e0 B.L.E.G. present\u00f2 un progetto di elettrificazione della rete tranviaria urbana, realizzando l'anno dopo una linea sperimentale da Cejl a Piazza Maggiore (\"Velk\u00e9 n\u00e1m\u011bst\u00ed\"), per dimostrare i vantaggi del nuovo sistema. Pertanto dal 1899 la societ\u00e0 B.E.S. (Br\u00fcnner elektrischen Strassenbahnen \u2013 Spole\u010dnost brn\u011bnsk\u00fdch elektrick\u00fdch pouli\u010dn\u00edch drah) subentr\u00f2 nella gestione della rete, la cui elettrificazione venne completata nel 1900.\nRete.\nLa rete si compone di 11 linee urbane:"}
{"id": "4677517", "revid": "62004", "url": "https://it.wikipedia.org/wiki?curid=4677517", "title": "Memoria\u0142 Henryka \u0141asaka 2013", "text": "Il Memoria\u0142 Henryka \u0141asaka 2013, quindicesima edizione della corsa e valida come evento dell'UCI Europe Tour 2013 categoria 1.2, si svolse il 10 agosto 2013 su un percorso di 178,8\u00a0km. Fu vinto dal francese Florian S\u00e9n\u00e9chal che termin\u00f2 la gara in 4h14'53\", alla media di 42,08\u00a0km/h.\nAl traguardo 130 ciclisti portarono a termine la gara."}
{"id": "4677520", "revid": "599013", "url": "https://it.wikipedia.org/wiki?curid=4677520", "title": "Aboshi", "text": ""}
{"id": "4677522", "revid": "110157", "url": "https://it.wikipedia.org/wiki?curid=4677522", "title": "Il signore delle anime (Ir\u00e8ne N\u00e9mirovsky)", "text": "Il signore delle anime (titolo originale \"Le ma\u00eetre des \u00e2mes\") \u00e8 un romanzo di Ir\u00e8ne N\u00e9mirovsky scritto nel 1939.\nTrama.\nIl romanzo parla di un giovane medico, Dario Asfar, che vive in miseria in una Francia a lui estranea per la sua origine sovietica e dove la gente lo guarda con diffidenza: insomma vive tutti i problemi socio-economici di un immigrato che cerca di mettere radici in un territorio ostile, avendo a carico una moglie, di nome Clara, ed un figlio, Daniel. L'incontro con un magnate, uomo d'affari, Wanders e con l'eterea moglie di questi, Sylvie, per la quale Dario prover\u00e0 una profonda devozione, fa crescere nel giovane medico il desiderio di riscatto sociale e di poter arrivare alla ribalta. Dopo aver fatto abortire l'amante del signor Wanders, Elinor Bennet, Sylvie lascia la casa e si reca a Parigi ma presto viene denunciata dal marito per abbandono del tetto coniugale (proprio come desiderava Elinor, che riesce in questo modo a farsi sposare dal signor Wanders.\nDario decide a sua volta di trasferirsi a Parigi, con la moglie ed il figlioletto, sotto la celata scusa che l\u00ec avrebbe avuto un giro di clientela pi\u00f9 vasto e si reca dal suo amico/paziente, Ange Martinelli, che gli concede un prestito di quattromila franchi sentendosi molto in debito con il giovane medico per aver salvato la vita di suo figlio affetto da una brutta polmonite. \nDario, in questo modo, si reca a Parigi lasciando Nizza. L\u00ec, su consiglio della scaltra Elinor, inizia a curare la gente affetta da \"malattie nervose\" e sfruttando il suo fascino diventa un medico ricco e affermato. Alla morte di sua moglie Clara sposa Elinor anche lei rimasta vedova.\nIl libro ha una conclusione amara, infatti nonostante tutti diano a vedere di stimarlo, egli sa di essere sempre considerato un ciarlatano e un mascalzone: questo marchio, (un po' alla \"Mastro Don Gesualdo di Giovanni Verga) lo accompagner\u00e0 per tutta la vita."}
{"id": "4677524", "revid": "729019", "url": "https://it.wikipedia.org/wiki?curid=4677524", "title": "Rete tranviaria di Liberec", "text": "La rete tranviaria di Liberec \u00e8 la rete tranviaria che serve la citt\u00e0 ceca di Liberec, composta da cinque linee."}
{"id": "4677525", "revid": "729019", "url": "https://it.wikipedia.org/wiki?curid=4677525", "title": "Valentin Hristov", "text": ""}
{"id": "4677528", "revid": "287204", "url": "https://it.wikipedia.org/wiki?curid=4677528", "title": "Ovanengo", "text": ""}
{"id": "4677530", "revid": "938", "url": "https://it.wikipedia.org/wiki?curid=4677530", "title": "Iv\u00e1n Cambar", "text": "Nella stessa categoria ha partecipato anche alle Olimpiadi di Pechino 2008, terminando al sesto posto."}
{"id": "4677531", "revid": "729019", "url": "https://it.wikipedia.org/wiki?curid=4677531", "title": "Rete tranviaria di Most e Litv\u00ednov", "text": "La rete tranviaria di Most e Litv\u00ednov \u00e8 la rete tranviaria che serve le citt\u00e0 ceche di Most e Litv\u00ednov, composta da quattro linee."}
{"id": "4677532", "revid": "584834", "url": "https://it.wikipedia.org/wiki?curid=4677532", "title": "Rete tranviaria di Most", "text": ""}
{"id": "4677534", "revid": "1543377", "url": "https://it.wikipedia.org/wiki?curid=4677534", "title": "Ginnastica ai Giochi della VIII Olimpiade - Salita alla fune", "text": "La competizione della salita alla fune di Ginnastica artistica dei Giochi della VIII Olimpiade si \u00e8 svolta allo stadio di Colombes dal 17 al 20 luglio 1924."}
{"id": "4677536", "revid": "729019", "url": "https://it.wikipedia.org/wiki?curid=4677536", "title": "Rete tranviaria di Olomouc", "text": "La rete tranviaria di Olomouc \u00e8 la rete tranviaria che serve la citt\u00e0 ceca di Olomouc, composta da cinque linee."}
{"id": "4677537", "revid": "729019", "url": "https://it.wikipedia.org/wiki?curid=4677537", "title": "Rete tranviaria di Ostrava", "text": "La rete tranviaria di Ostrava \u00e8 la rete tranviaria che serve la citt\u00e0 ceca di Ostrava, composta da diciassette linee."}
{"id": "4677539", "revid": "729019", "url": "https://it.wikipedia.org/wiki?curid=4677539", "title": "Rete tranviaria di Plze\u0148", "text": "La rete tranviaria di Plze\u0148 \u00e8 la rete tranviaria che serve la citt\u00e0 ceca di Plze\u0148; \u00e8 composta da tre linee."}
