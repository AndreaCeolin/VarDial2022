{"id": "4616339", "revid": "599013", "url": "https://it.wikipedia.org/wiki?curid=4616339", "title": "Periodizzazione (esercizio coi pesi)", "text": "Nell'esercizio con sovraccarichi (\"resistance training\"), la periodizzazione (\"periodization\") si riferisce alla sistematica variazione dei parametri e delle variabili dell'allenamento durante un programma di allenamento sul lungo termine. La \"periodizzazione\" \u00e8 ampiamente usata nella progettazione di un allenamento coi pesi per evitare lo stallo nella progressione dei miglioramenti, l'eccesso di \"stress\", il sovrallenamento e il rischio di infortuni, massimizzando i guadagni delle prestazioni e degli adattamenti e consentendo il recupero fisico.\nStoria.\nLa \"periodizzazione\" \u00e8 un approccio utilizzato nella programmazione di un allenamento con sovraccarichi che prevede un'alternanza ciclica e sistematica nella variazione dei principali parametri di allenamento, prevalentemente l\"'intensit\u00e0\" (il carico sollevato come percentuale sul massimale) e il \"volume\" (carico x ripetizioni x serie). Le radici di questa particolare forma di programmazione sono da ritrovare nell'Europa dell'est attorno agli anni cinquanta, dove diversi allenatori, preparatori e scienziati dello sport dedicati alla preparazione di alcuni dei pi\u00f9 grandi atleti del periodo, conclusero che non importasse quanto in forma fossero gli atleti, poich\u00e9 il recupero e la prestazione avrebbero risentito di allenamenti troppo duri per periodi troppo protratti durante il periodo di preparazione. Questa squadra di specialisti venne portata ad ideare qualcosa di molto rivoluzionario nei programmi di allenamento per quell'epoca, al fine di ottimizzare la prestazione dei loro atleti. Questo sistema si fondava su diverse fasi di allenamento in cui venivano previsti periodi eseguiti ad alto volume e a bassa intensit\u00e0, alternando questi cicli a fasi di allenamento a basso volume e ad alta intensit\u00e0. Questo sistema di allenamento con i pesi inizi\u00f2 a ricevere una maggiore attenzione solo tra la fine degli anni sessanta e la prima met\u00e0 degli anni settanta, quando gli scienziati dello sport iniziarono a pubblicare i loro lavori. Fu in questo periodo che la \"periodizzazione\" venne definitivamente stabilita come concetto scientifico da ricercatori provenienti da paesi dell'Europa dell'est come Russia, Romania e Germania Est. Tra i principali nomi spiccano Leonid Matveyev, Nikolai Ozolin, ed altri, i quali permisero la diffusione del nuovo concetto anche Germania Occidentale en preparazione delle Olimpiadi di Monaco 1972 Negli Stati Uniti nello stesso periodo. Nel corso degli ultimi decenni, le diverse forme di \"periodizzazione\" hanno raggiunto una notevole popolarit\u00e0, stabilendosi come i metodi predominanti nella programmazione degli allenamenti coi pesi a lungo termine.\nGeneral Adaptation Syndrome (GAS) e sovrallenamento.\nLe radici teoriche di base della \"periodizzazione\" provengono dalla mente del noto medico austriaco di origini ungheresi Hans Selye, che per primo ha presentato la teoria della sindrome generale di adattamento (o GAS, dall'inglese \"General Adaptation Syndrome\"). Selye individu\u00f2 una fonte di \"stress\" biologico denominato \"eustress\", che consiste da una parte in un adattamento positivo nell'aumento della crescita muscolare e della forza, e da una parte in uno stato di \"distress\", ovvero lo \"stress\" negativo che pu\u00f2 provocare effetti avversi come danni tissutali, malattia e morte. La teoria di Selye suggerisce che il corpo si adatta all'allenamento in tre diverse fasi:\nQuindi \u00e8 possibile concludere che qualsiasi sia la causa di uno \"stress\" intenso che turba l'organismo - in questo caso l'esercizio coi pesi - lo stesso avr\u00e0 la tendenza a reagire con una sequenza preordinata di riposte al fine di ristabilire l'omeostasi o l'equilibrio interno. Un eccesso di fattori stressogeni porter\u00e0 ad un eccesso di \"stress\" dai connotati negativi, mentre un'adeguata dose di \"stress\" porter\u00e0 ad un adattamento all'ambiente. Dunque il concetto di \"periodizzazione\" si fonda sul principio del GAS con l'intento di evitare la fase di adattamento definitivo ad uno stimolo determinato con conseguente stallo e arresto dei progressi, cos\u00ec come l'eccesso di \"stress\" indotto da allenamenti troppo logoranti mantenuti per periodi prolungati, il quale culminerebbe nell'asaurimento fisico e nella \"sindrome da sovrallenamento\" (OTS). La OTS rappresenta, tra i vari fattori, il decremento della prestazione a lungo termine proprio a causa dell'aumento di alcuni parametri come l'intensit\u00e0 e/o il volume. Per tanto, uno dei principali obiettivi del \"periodizzazione\" \u00e8 quello di evitare la \"sindrome da sovrallenamento\", la quale coincide con la terza fase del GAS.\nNonostante questi propositi, alcuni autori (Stone et al., 1999) segnalano che un modello periodizzato possa prevedere anche una fase di \"overreaching\". L\u2019\"overreaching\" (o \"sovraffaticamento\") pu\u00f2 essere definito in altri termini come il \"sovrallenamento a breve termine\", il quale pu\u00f2 essere pi\u00f9 facilmente gestito e contenuto prima che possa degenerare nella vera e propria \"sindrome da sovrallenamento\" (OTS). A volte l\u2019\"overreaching\" pu\u00f2 essere il risultato di un microciclo (indicativamente una settimana) organizzato volutamente in maniera particolarmente intensa e stressante. Se l\u2019\"overreaching\" risulta come un evento pianificato e il recupero \u00e8 sufficiente, ci\u00f2 porta ad un adattamento positivo e ad un miglioramento della prestazione. Se il modello di \"periodizzazione\" prevede una fase di \"overreaching\" pianificata, questa consiste in un sensibile aumento del volume o dell'intensit\u00e0 a breve termine (1-2 settimane) seguito da un ritorno al normale programma (\"periodizzazione in overreaching\"). In altri termini, l\u2019\"overreaching\" organizzato pu\u00f2 essere previsto come una sorta di microciclo o di breve mesociclo all'interno di un programma periodizzato per massimizzare i guadagni di una determinata qualit\u00e0, il cui culmine sarebbe rappresentato dall'esasperazione a breve termine di una delle variabili necessarie a sviluppare questa stessa qualit\u00e0 muscolare specifica.\nCaratteristiche.\nLa \"periodizzazione\" \u00e8 un metodo organizzativo per la progettazione dei programmi di allenamento con sovraccarichi sul lungo termine. In altri termini si riferisce alla programmazione di un anno di allenamento dividendo questo periodo in diverse fasi di durata variabile che si distinguono nella differente impostazione dei diversi parametri di allenamento e nel relativo obiettivo specifico, ma che condividono anche pi\u00f9 obiettivi comuni, ovvero la prevenzione del sovrallenamento, degli infortuni fisici e dello stallo nei progressi. \u00c8 necessario segnalare come il concetto di \"periodizzazione\" sia stato definito in maniere differenti da diversi autori e non manchi di controversie nel suo riconoscimento. Essa viene definita da alcuni autori come \"\"...un sensibile e ben pianificato approccio di allenamento, che massimizza i guadagni di allenamento e il miglioramento della prestazione.\" (Dawson, 1996). Altri la descrivono come \"intenzionale sequenza di differenti componenti dell'allenamento (cicli e sessioni di allenamento a lungo, medio e breve termine) per l'ottenimento dello stato e dei risultati pianificati desiderati dall'atleta\" (Issurin, 2003), o similmente, \"...la periodizzazione \u00e8 la sequenza predeterminata di sessioni di allenamento e competizioni.\"\" (Nadori e Granek, 1989). La \"periodizzazione\" \u00e8 solitamente suddivisa in tre tipi di cicli:\nLa \"periodizzazione\" rappresenta la manipolazione programmata delle diverse variabili e parametri di allenamento (come carico, serie e ripetizioni) per massimizzare gli adattamenti indotti dall'allenamento, prevenire l'insorgenza di \"sindrome da sovrallenamento\" (OTS) e prevenire gli infortuni. Alcuni documenti recenti ne suggeriscono l'applicazione anche nei programmi di riabilitazione. La \"periodizzazione\" fornisce numerose possibilit\u00e0 di impostazione e viene organizzata manipolando i diversi parametri di allenamento. Nonostante vengano solitamente citate solo intensit\u00e0 e volume, altre variabili potenzialmente manipolabili, in alcuni casi comunque connesse con i parametri citati, sono:\nSebbene esistano alcune evidenze scientifiche contrarie sulla funzionalit\u00e0 della \"periodizzazione\" sul medio-breve termine (10-15 settimane), il pi\u00f9 delle volte essa si \u00e8 dimostrata necessaria o superiore ai programmi non periodizzati per lo sviluppo della forza massimale. In letteratura \u00e8 stato ampiamente dimostrato che l'allenamento coi pesi periodizzato riesca a favorire un miglioramento dei risultati rispetto ai programmi non periodizzati. Inoltre potrebbe essere necessario un periodo abbastanza lungo per ci\u00f2 che la \"periodizzazione\" risulti superiore ad un programma non periodizzato, in quanto \u00e8 possibile che tempi minori non dimostrino differenze significative tra i due metodi. Una potenziale limitazione degli studi in ambito di \"periodizzazione\" \u00e8 la durata limitata dei test, che normalmente si estende solo fino a 15 settimane o meno, quando invece un macrociclo raggiungerebbe i 12 mesi.\nFortemente radicata nella teoria Sindrome Generale di Adattamento (GAS) di Selye, la \"periodizzazione\" viene applicata per ottimizzare i principi di sovraccarico, secondo cui il sistema neuromuscolare si adatta ad un carico o uno \"stress\" inaspettato. Le principali variabili dell'allenamento coi pesi sono l'intensit\u00e0, il volume e la frequenza; le interazioni di queste variabili determinano lo stimolo specifico. Per ci\u00f2 che il sistema neuromuscolare si adatti al massimo carico di allenamento o allo \"stress\", sono necessarie delle alterazioni del volume e dell'intensit\u00e0. A causa delle richieste crescenti, il sistema neuromuscolare si adatta risultando in un aumento delle prestazioni muscolari. Se viene permesso al sistema di adattarsi ai fattori di \"stress\" senza una concomitante variazione del sovraccarico, non sono necessari ulteriori adattamenti, e il progresso nei risultati desiderati va incontro ad uno stallo. Concettualmente, la \"periodizzazione\" contribuisce ad evitare questo problema perch\u00e9 il carico sul sistema neuromuscolare \u00e8 in continua evoluzione. Inoltre, la \"periodizzazione\" pu\u00f2 essere utile grazie all'aggiunta di variazioni negli allenamenti, evitando cos\u00ec di andare incontro alla svogliatezza a causa di programmi di allenamento monotoni o lo stallo nei progressi, un evento riconosciuto come \"burnout\".\nLa maggior parte delle persone presenta una distribuzione delle fibre muscolari che consiste approssimativamente nel 50% a contrazione lenta e nel 50% a contrazione rapida, anche se queste variano tra i soggetti, e anche all'interno del corpo del singolo individuo. Le caratteristiche fisiologiche e metaboliche delle fibre a contrazione lenta (tipo 1, adatte alla resistenza) e a contrazione rapida (tipo 2, adattate alla forza e all'esplosivit\u00e0), sono argomento comune in quasi tutti gli attuali testi di fisiologia dell'allenamento. Tuttavia, le spiegazioni fisiologiche per cui i programmi di \"periodizzazione\" funzionano cos\u00ec efficacemente stanno iniziando ad essere comprese dagli scienziati dell'esercizio solo negli ultimi anni. Una spiegazione accettata \u00e8 che l'approccio di allenamento sistematico imposto dai programmi periodizzati fornisce un sovraccarico soddisfacente per specifici tipi di fibre muscolari permettendo ad altre fibre un recupero. Di conseguenza, il recupero fisico viene compreso nella progettazione di un programma di allenamento periodizzato. I cicli che alternano fasi ad alto volume e a bassa intensit\u00e0 con fasi a basso volume e ad alta intensit\u00e0 producono un adeguato stimolo e allo stesso tempo un adeguato recupero per i diversi tipi di fibre muscolari, minimizzando la possibilit\u00e0 di sperimentare la terza fase del GAS, ovvero quella dell'esaurimento, e quindi del sovrallenamento.\nTipi di periodizzazione.\nEsistono diversi metodi di \"periodizzazione\", tuttavia, a causa delle differenze di sesso, tipo di corporatura, composizione corporea, percentuali di fibre muscolari, et\u00e0, salute, livello di forma fisica e genetica, pu\u00f2 essere problematico riconoscere l'esistenza di un programma di \"periodizzazione\" ideale per tutti, considerando anche l'obiettivo specifico ricercato. Mentre la variazione di per s\u00e9 gioca un ruolo importante nell'ottimizzazione dei miglioramenti correlati alle prestazioni, non tutti i programmi che includono una componente riguardante la variabilit\u00e0 forniscono risultati simili. In altre parole, la variazione casuale dei diversi parametri di allenamento senza un particolare criterio potrebbe non produrre i risultati desiderati, portando a credere che i programmi pianificati falliscano. Come sar\u00e0 possibile verificare in seguito, la ricerca ha frequentemente paragonato diversi tipi di \"periodizzazione\" rilevando la superiorit\u00e0 di determinati modelli per alcuni scopi specifici. In questo senso si potrebbe presumere che per ogni obiettivo specifico esistano delle migliori forme di \"periodizzazione\", sebbene ci\u00f2 debba essere ulteriormente verificato e accertato dalla ricerca a causa di molteplici fattori condizionanti che rendono queste conclusioni non ancora definitive. I modelli di \"periodizzazione\" si dividono essenzialmente in tre grandi categorie:\nPeriodizzazione lineare o classica (LP).\nLa \"periodizzazione lineare\" (LP, da \"linear periodization\") o \"periodizzazione classica\" si compone partendo inizialmente da un alto volume e una bassa intensit\u00e0. L'allenamento in \"periodizzazione lineare\" progredisce attraverso mesocicli o fasi programmate in cui il volume diminuisce mentre aumenta l'intensit\u00e0 in maniera progressiva. Questo stile di allenamento, proprio per il fatto di iniziare con basse intensit\u00e0 e alti volumi, viene suddiviso in diverse fasi consecutive a partire da endurance, ipertrofia, forza, potenza, e fasi di transizione, sebbene non sempre vengano previste tutte le fasi proposte. Basato normalmente su un periodo di tempo di 12 mesi, il programma viene definito come macrociclo, mentre le altre due categorizzazioni sono il mesocliclo (3-4 mesi) e il microciclo (1-4 settimane). Ogni mesociclo \u00e8 rivolto ad un unico obiettivo. Il primo mesociclo potrebbe essere quello di \"endurance\", durante il quale vengono previste basse intensit\u00e0 e alte ripetizioni, tra le 15-20, e l'obiettivo \u00e8 quello di sviluppare la resistenza alla fatica. Segue il mesociclo di \"ipertrofia\", in cui si assiste ad un aumento dell'intensit\u00e0 correlato a riperizioni inferiori, attorno a 8-12, progettato per stimolare la crescita o il volume muscolare. Segue poi il mesociclo di forza che alza ulteriormente l'intensit\u00e0 abbassando le ripetizioni a 5-8. Infine il mesociclo di potenza, che mantiene alte intensit\u00e0 ma abbassa le ripetizioni a 1-5 ripetizioni. Per concludere, la fase di recupero o di scarico riduce il volume oppure impone un riposo totale. Questo tipo di \"periodizzazione\" \u00e8 spesso definito come lo stile \"classico\" dell'allenamento periodizzato, creato in origine dallo scienziato russo Leonid Matveyev negli anni cinquanta, venne poi promosso da noti autori come Mike Stone e Tudor Bompa.\nPeriodizzazione non lineare o ondulata (NLP o UP).\nLa \"periodizzazione non lineare\" (NLP, da \"non-linear periodization\") o \"periodizzazione ondulata\" (UP, da \"undulating periodization\") \u00e8 l'altro principale modello di \"periodizzazione\", e la sua elaborazione \u00e8 dovuta al contributo di professionisti come lo scienziato russo Yuri Verkhoshansky e il coach canadese Charles Poliquin. Piuttosto che impostare una progressione lineare aumentando e riducendo progressivamente le variabili, la NLP/UP varia il volume e l'intensit\u00e0 di allenamento (assieme ad altre variabili) in brevi periodi di tempo, e questo pu\u00f2 verificarsi da allenamento ad allenamento o di settimana in settimana. In altri termini, il volume e l'intensit\u00e0 di allenamento sono aumentati e diminuiti su base regolare. Il metodo quindi si basa sul concetto che tali variabili vengono alterate con maggiore frequenza (giornaliera, settimanale, bisettimanale ecc) per consentire al sistema neuromuscolare pi\u00f9 frequenti periodi di recupero, distinguendosi ampiamente dal metodo tradizionale in cui l'intensit\u00e0 aumenta e il volume diminuisce progressivamente con l'avanzare le mesociclo. Le fasi specifiche sono molto pi\u00f9 brevi, fornendo pi\u00f9 frequenti cambiamenti di stimolo che possono essere altamente favorevoli per i guadagni della forza e dell'ipertrofia. Diversamente dal tradizionale modello lineare, la NLP/UP coniuga in un breve ciclo (anche nell'arco di una sola settimana) allenamenti volti allo sviluppo di due o pi\u00f9 qualit\u00e0 che devono essere sviluppate, come ad esempio la potenza e l'ipertrofia. Esistono poi ulteriori sottocategorie di \"periodizzazione ondulata\": Kraemer e Fleck hanno ampliato il concetto di NLP includendo la \"periodizzazione non lineare pianificata\" (PNLP, \"planned non-linear periodization\") o \"flessibile\" (FNLP, \"flexible non-linear periodization\"), mentre altri ricercatori facevano una distinzione tra \"periodizzazione ondulata giornaliera\" (DUP, \"daily undulating periodization\") o \"ondulata settimanale\" (WUP, \"weekly undulating periodization\").\nPeriodizzazione lineare inversa (RLP).\nLa \"periodizzazione lineare inversa\" (RLP, da \"reverse linear periodization\"), \u00e8 un modello meno comune in origine tastato in una ricerca condotta da Rhea et al. (2003). Questo consiste essenzialmente nell'invertire i principi della \"periodizzazione lineare classica\" (LP). In questo modello, si parte con allenamenti ad alta intensit\u00e0 e basso volume, per poi ridurre gradualmente l'intensit\u00e0 aumentando il volume durante la progressione del programma nel mesociclo. Sebbene meno diffuso rispetto alla \"periodizzazione lineare classica\", proprio lo studio che per primo la speriment\u00f2 ne dimostr\u00f2 una maggiore efficacia per migliorare la prestazione di \"endurance muscolare locale\" rispetto alla \"lineare classica\" o a quella \"ondulata\", mentre ha dimostrato di favorire uno sviluppo inferiore della forza e del miglioramento della composizione corporea.\nPeriodizzazione in overreaching.\nLa \"periodizzazione in overreaching\" \u00e8 una forma poco conosciuta di \"periodizzazione\" descritta da Stone et al. (1999). Pi\u00f9 che un modello di \"periodizzazione\", si tratta di una particolare fase a breve termine che non condiziona il modello di per s\u00e9, ma che prevede semplicemente un \"overreaching pianificato\" al suo interno. Per tanto questa modalit\u00e0 potrebbe ipoteticamente essere introdotta all'interno dei tre modelli sopra descritti. Questa consiste nell'organizzare periodicamente una fase a breve termine, della durata di 1 o 2 settimane, in cui vengono aumentati sensibilimente il volume o l'intensit\u00e0, per poi tornare al normale programma di allenamento. Questo potrebbe rappresentare l'esasperazione di una variabile che in quel dato periodo risulta gi\u00e0 enfatizzata. Questo modello \u00e8 usato principalmente da atleti esperti, che pi\u00f9 possono beneficiare di un periodo di \"overreaching\" pianificato.\nLa ricerca.\nLa ricerca nel campo della \"periodizzazione\" si \u00e8 concentrata principalmente sulla variazione del volume (ripetizioni totali per allenamento o ripetizioni totali x massa sollevata) e dell'intensit\u00e0 (% 1RM) di allenamento. Anche se i meccanismi fisiologici di base che spiegano le differenze tra i programmi periodizzati e non periodizzati deve essere ancora pienamente approfondita e chiarita, gli effetti sugli adattamenti neurali ed evitare il sovrallenamento sono stati suggeriti pi\u00f9 volte come possibili fattori influenti.\nLa maggior parte degli studi comparativi in cui veniva stabilita la differenza tra i programmi periodizzati e non, ha dimostrato da tempo la superiorit\u00e0 dei programmi periodizzati su quelli non periodizzati in termini di maggiori guadagni della forza, miglioramenti della composizione corporea e delle abilit\u00e0 motorie. In queste indagini, i programmi sono stati valutati in base alle variazioni nella forza e potenza, come il massimale (1-RM) su panca e squat, la potenza nel salto verticale e in altezza, e gli \"sprint\" su cicloergometro. Gli studi possono variare nella durata da 7 a 24 settimane. Normalmente questi studi dimostrano che, anche nel corso di un periodo relativamente breve di tempo (la durata di un mesociclo), possono essere ottenuti miglioramenti significativamente maggiori tramite la variazione sistematica del volume e dell'intensit\u00e0 rispetto ai programmi non periodizzati con serie e ripetizioni costanti (ovvero le classiche 3 serie da 10 ripetizioni). In due studi separati, i gruppi testarono un programma basato su monoserie a cedimento confrontandolo con un gruppo che sperimentava l'allenamento periodizzato. Entrambi i metodi hanno comportato miglioramenti in misure di forza e di potenza nel periodo di allenamento. Tuttavia, il gruppo periodizzato dimostr\u00f2 incrementi significativamente maggiori rispetto al gruppo monoserie. Un punto che pu\u00f2 essere discusso nell'interpretazione di questi risultati \u00e8 la maggiore quantit\u00e0 di volume di allenamento (ripetizioni, serie e carico totale sollevato) nei programmi periodizzati, che pu\u00f2 spiegare le differenze nei guadagni delle prestazioni tra i due gruppi. Ad ogni modo questi risultati possono fornire una delle tante prove scientifiche a sostegno dell'uso dei programmi periodizzati e basati su serie multiple, che continua ad essere oggetto di dibattito tra i professionisti del fitness. Per approfondire l'effetto dell'influenza del volume di allenamento totale, programmi lineari a serie multiple (ripetizioni e serie costanti) sono stati confrontati con i programmi periodizzati classici (diminuzione del volume e aumento dell'intensit\u00e0 nel tempo). Nella maggior parte dei casi, i programmi basati sulla \"periodizzazione\" consentirono di ottenere miglioramenti significativamente maggiori in termini di performance. Pertanto, esistono abbastanza prove scientifiche per sostenere un'appropriata manipolazione del volume e dell'intensit\u00e0.\nConclusioni e considerazioni pratiche.\nIl principio della \"periodizzazione\", quindi la periodica e regolare variazione pianificata degli stimoli e dei parametri di allenamento, \u00e8 stato da tempo riconosciuto come un metodo superiore ai programmi non periodizzati o casuali per lo sviluppo dei guadagni in termini di prestazioni, adattamenti, sviluppo della massa muscolare e un generale miglioramento della composizione corporea. Questa realt\u00e0, originata dagli anni cinquanta e accettata definitivamente dal mondo scientifico e sportivo a partire dagli anni settanta, \u00e8 oggi applicata con criterio da preparatori atletici, allenatori, personal trainer e atleti.\nRidurre il volume di allenamento prima della gara, programmare periodi di riposo attivo, e introdurre periodi rivolti agli allenamenti di potenza e di forza per stimolare l'attivazione di diversi sistemi energetici, sono tutte variazioni mirate a sfruttare la Sindrome Generale di Adattamento (GAS). Nelle linee guida per il miglioramento delle prestazioni esistono ulteriori variabili qualitative come la motivazione, l'adesione ed il consenso nell'affrontare un piano di allenamento, fattori che non possono essere sottovalutati come determinanti per il successo di qualsiasi programma. Per esempio, Stone et al. (1999) sostiene che il livello di non adesione ad un programma senza variazioni \u00e8 attribuibile alla monotonia e la noia tipiche di questo tipo di approccio. Possono esistere quindi fattori psicologici che influenzano ulteriormente la qualit\u00e0 e la quantit\u00e0 del lavoro svolto durante l'allenamento. Anche se la ricerca in ambito di \"periodizzazione\" si concentra sull'effetto della variazione del volume e dell'intensit\u00e0, dovrebbe essere chiaro che queste non sono le uniche variabili che determinano gli adattamenti indotti dall'allenamento. Oltre ad offrire stimoli ed adattamenti differenti e complementari, che si concretizzano in una generale maggiore efficacia dei programmi nel lungo termine, la \"periodizzazione\" offre anche vantaggi psicologici legati alla motivazione e all'adesione a svolgere gli allenamenti.\nParagone tra modelli di periodizzazione: la ricerca.\nI diversi modelli di \"periodizzazione\" sono stati spesso comparati per stabilire quali potessero rivelarsi pi\u00f9 produttivi per lo sviluppo degli adattamenti, della prestazione del miglioramento della composizione corporea o dei guadagni muscolari.\nBaker et al.(1994) confrontarono l'efficacia di 3 modelli di organizzazione, ovvero 2 modelli di \"periodizzazione\" (lineare e non lineare) e un programma non periodizzato, sulla forza massimale e sul salto verticale in 22 uomini allenati eseguendo un programma di allenamento di 12 settimane per 3 giorni a settimana. In un ciclo di allenamento di breve durata, la \"periodizzazione lineare\" provoc\u00f2 gli stessi guadagni di quella ondulata. Inoltre, i meccanismi che contribuirono allo sviluppo di forza e potenza erano diversi. I miglioramenti nella forza massimale non necessariamente equivalgono ai miglioramenti nelle attivit\u00e0 di potenza come il salto, evidenziando chiaramente la specificit\u00e0 dell'allenamento.\nRhea et al. (2002) paragonarono gli effetti della \"periodizzazione lineare\" o \"ondulata\" sullo sviluppo della forza. L'allenamento includeva 3 serie di panca e leg press, 3 giorni a settimana per 12 settimane. Il gruppo lineare vari\u00f2 l'intensit\u00e0 alle settimane 4 e 8, mentre il gruppo ondulato lo variava su base giornaliera (luned\u00ec, mercoled\u00ec e venerd\u00ec). Entrambi i gruppi svilupparono una forza maggiore, ma il gruppo ondulato ottenne miglioramenti maggiori.\nL'anno successivo, la stessa \u00e9quipe fronteggiata da Rhea et al. (2003) confront\u00f2 la \"periodizzazione\" lineare, ondulata, e lineare inversa, per verificare le differenze nello sviluppo della resistenza muscolare locale. I 3 modelli presentavano un volume e un'intensit\u00e0 equiparate. I partecipanti eseguirono 3 serie di leg extension 2 giorni a settimana. Il gruppo lineare esegu\u00ec serie da 25 RM, 20 RM, e 15 RM, cambiando ogni 5 settimane. Il gruppo lineare inverso progred\u00ec esattamente in ordine inverso. Il gruppo ondulato cambi\u00f2 variabili ad ogni allenamento: 25 RM, 20 RM, e 15 RM, ripetuti per le 15 settimane. Tutti e 3 i modelli aumentarono la resistenza muscolare locale, ma il gruppo lineare inverso dimostr\u00f2 miglioramenti rispetto agli altri.\nBuford et al. (2007) confrontarono dei modelli di \"periodizzazione\" nel corso di un programma di allenamento di 9 settimane con un volume equiparato e intensit\u00e0 per forza. Essi confrontarono la \"periodizzazione lineare\", l\u2019\"ondulata giornaliera\", e l\u2019\"ondulata settimanale\". Il programma di allenamento per ciascun gruppo dur\u00f2 di 9 settimane, con una frequenza di 3 volte a settimana. Gli atleti sono stati testati a 4 settimane per regolare il loro 1-RM. Cinque settimane dopo, sono stati testati nuovamente per confrontare i risultati. Anche se tutti e 3 i gruppi hanno migliorato forza, non venne rilevata alcuna differenza significativa tra i gruppi.\nKok et al. (2009) compararono i modelli di periodizzazione lineare e ondulata sui guadagni della forza su donne non allenate. Venti donne vennero sottoposte ad un periodo di condizionamento di 3 settimane per stabilire il 1-RM sullo squat e sulla panca piana prima di venire assegnate in maniera casuale nei gruppi di periodizzazione lineare e ondulato per 9 settimane, allenandosi 3 volte a settimana. Prima dell'inizio, e durante il programma, ogni 3 settimane, vennero misurate la forza massima, la potenza, la massa corporea, la circonferenza degli arti e la sezione trasversale del muscolo. Entrambi i gruppi migliorarono la forza e la potenza, la circonferenza degli arti. Anche la sezione trasversale (ipertrofia) aument\u00f2 in entrambi i gruppi. Il confronto tra le periodizzazione lineare e ondulata con volume e intensit\u00e0 pareggiati sugger\u00ec che entrambi i programmi erano egualmente efficaci per migliorare la forza e la potenza in donne attive ma non allenate.\nHoffman et al. (2009) confrontarono i modelli di \"periodizzazione\" su giocatori di football americano, tra cui un gruppo non periodizzato, un gruppo in \"periodizzazione lineare\", e un gruppo in \"periodizzazione ondulata pianificata\". Tutti gli atleti parteciparono ad un programma di condizionamento fuori stagione di 15 settimane. Non venne rilevata alcuna differenza significativa nella forza e potenza tra i gruppi.\nPrestes et al. (2009) compararono la \"periodizzazione lineare\" con la \"lineare inversa\" per determinare gli effetti sulla forza massimale e sulla composizione corporea in donne allenate usando carichi tra le 4 e le 12 RM. Questo studio fu il primo ad esaminare intensit\u00e0 cos\u00ec elevate. Gli atleti si allenarono per 12 settimane con ognuno di questi modelli di periodizzazione. Il gruppo lineare aument\u00f2 il carico ogni 1-4 settimane, riducendo il volume. Quindi, ogni settimana l'intensit\u00e0 aumentava per il gruppo lineare e diminuiva nel gruppo lineare inverso. Il recupero venne attuato diminuendo il carico a 12 RM al 4\u00b0, 8\u00b0, e 12\u00aa settimana, nonch\u00e9 diminuendo la loro frequenza da 3 a 2 sessioni a settimana. Sia la \"periodizzazione lineare\" che \"lineare inversa\" favorirono un aumento della forza massimale per la parte superiore e inferiore del corpo. Tuttavia la \"periodizzazione lineare\" favor\u00ec una maggiore forza massima rispetto a quella inversa. Il gruppo lineare dimostr\u00f2 miglioramenti della composizione corporea, riducendo il grasso corporeo e aumentando la massa magra, cosa che non venne osservata nel gruppo inverso. In questo studio venne quindi dimostrato che, rispetto alla \"periodizzazione lineare inversa\", quella classica porta ad effetti pi\u00f9 positivi sulla composizione corporea e sulla forza massima quando l'intensit\u00e0 \u00e8 compresa tra 4 e 14 RM.\nIn un altro studio di Prestes et al. (2009) venne confrontata la periodizzazione lineare con i modello ondulato giornaliero per verificare le differenze nella composizione corporea e nella forza massima in un programma di 12 settimane. Quaranta uomini giovani (et\u00e0 media 21 anni) con u minimo di 1 anno di esperienza con i pesi vennero distribuiti nei due gruppi. Al termine del periodo venne osservato che la periodizzazione ondulata giornaliera produceva un maggiore guadagno di forza massima rispetto al modello lineare in soggetti allenati.\nNegli studi di Prestes \u00e8 necessario fare una segnalazione relativa ad una controversia sulle definizioni dei modelli di \"periodizzazione\". Ci\u00f2 in quanto nelle ricerche in questione le variazioni di intensit\u00e0 e volume avvenivano su base settimanale, rientrando pi\u00f9 facilmente nel modello \"ondulato settimanale\" piuttosto che in quello \"lineare classico\". Nella \"periodizzazione lineare\" classica, le variazioni di volume e intensit\u00e0 non sono cos\u00ec frequenti, e variano nell'arco dei mesocicli e non dei microcicli, quindi si potrebbe concludere che i modelli presentati nelle ricerche di Prestes facciano pi\u00f9 correttamente riferimento alla \"periodizzazione ondulata settimanale\" con progressione lineare.\nJimenez e Paz (2011) analizzarono gli effetti del modello lineare e ondulato sulla forza muscolare della parte inferiore del corpo su soggetti anziani. Un gruppo di anziani fisicamente attivi ma non allenati coi pesi venne diviso in tre gruppi, tra cui uno in \"periodizzazione lineare\", uno ondulata e uno di controllo. I soggetti dei gruppi periodizzati, di et\u00e0 non superiore ai 65 anni, parteciparono ad un programma di allenamento coi pesi di 12 settimane svolgendo 2 sessioni a settimana. Al termine del periodo di studio, vennero rilevati simili valori nello sviluppo della forza e della potenza tra i due gruppi diversamente dal gruppo di controllo. I risultati suggerirono che i modelli periodizzati sono efficaci per migliorare la forza e la potenza nella popolazione anziana. Tuttavia, il fatto che vennero ottenuti risultati simili tra i gruppi fece concludere che fossero necessarie pi\u00f9 ricerche. Il fatto che lo studio fosse stato rivolto alla popolazione anziana per altro pu\u00f2 non rappresentare una condizione di valutazione ideale per gli atleti o per i soggetti giovani dediti all'esercizio coi pesi.\nMiranda et al. (2011) paragonarono la \"periodizzazione lineare\" e quella \"ondulata giornaliera\" testando carichi corrispondenti a 1-RM e 8-RM. Venti soggetti allenati vennero assegnati in uno dei due gruppi in maniera casuale. Dopo 12 settimane, i guadagni di forza risultarono simili, ma il gruppo che seguiva il modello ondulato giornaliero ottenne una maggiore risposta all'ipertrofia in tutti i gruppi muscolari allenati.\nSim\u00e3o et al. (2012) paragonarono gli effetti della \"periodizzazione lineare\" e \"ondulata\" sull'ipertrofia muscolare e sulla forza. Trenta uomini allenati vennero distribuiti in 3 gruppi, lineare, ondulato e di controllo. Il programma ondulato variava l'allenamento bisettimanalmente durante le settimane 1-6, e su base giornaliera durante le settimane 7-12. Il programma lineare seguiva un modello in cui l'intensit\u00e0 e il volume variavano ogni 4 settimane. Entrambi i modelli di \"periodizzazione\" favorirono un aumento della forza e dell'ipertrofia muscolare, ma il modello ondulato favor\u00ec maggiori miglioramenti rispetto a quello lineare.\nSpineti et al. (2013) paragonarono gli effetti dei modelli di periodizzazione ondulata (giornaliera) o lineare sullo sviluppo della forza e dell'ipertrofia su 4 esercizi: \"curl per bicipiti\", \"estensioni per tricipiti\", \"lat machine\" e \"panca piana\". Ventinove uomini allenati con i pesi vennero divisi a random in 3 gruppi: gruppo ondulato, lineare, e di controllo (non si allenava). Gli scienziati misurarono le differenze nelle prestazioni di forza massima, forza isometrica e volume muscolare prima e dopo le 12 settimane di studio. I soggetti che seguivano il modello ondulato variavano il volume e l'intensit\u00e0 su base giornaliera, mentre quelli del modello lineare li variavano ogni 4 settimane. I risultati dello studio indicarono che il gruppo ondulato ottenne maggiore forza sul curl per bicipiti e sulle estensioni per tricipiti, e una maggiore ipertrofia dei bicipiti e tricipiti. Ma non vennero osservate differenze significative nella panca piana e nella lat machine, le quali venivano svolte nell'ultima parte della sessione. I ricercatori conclusero che entrambi i modelli di periodizzazione fossero efficienti per migliorare i guadagni di forza e di ipertrofia. Tuttavia, la periodizzazione ondulata promuoveva maggiori guadagni di forza e ipertrofia rispetto alla lineare per gli esercizi che venivano svolti all'inizio della sessione.\nConclusioni.\nSulla base dei risultati forniti dalle ricerche in cui sono state paragonate diverse forme di periodizzazione, emergono dei risultati in alcuni casi contrastanti. Ci\u00f2 pu\u00f2 essere dovuto alle numerose variabili, alle specialit\u00e0 degli atleti, al grado di allenamento dei soggetti, al sesso, alle modalit\u00e0 di \"periodizzazione\" specifiche, ai carichi e ai volumi specifici, alla frequenza, alla durata dei cicli, alla durata degli studi e in generale a diversi disegni di studio. Come gi\u00e0 accennato, potrebbe dover trascorrere un periodo adeguatamente lungo per ci\u00f2 che la \"periodizzazione\" risulti superiore ad un programma non periodizzato. Ci\u00f2 potrebbe significare che anche paragonando due o pi\u00f9 modelli di \"periodizzazione\" nell'arco di periodi di tempo relativamente brevi (come 12-15 settimane), i risultati non risultino necessariamente attendibili. Nelle ricerche in cui non sono state rilevate differenze tra modelli di \"periodizzazione\" nei guadagni e nei progressi fisici, il periodo in cui si estendevano questi studi non superava le 12 settimane, e questo potrebbe sollevare qualche dubbio sul fatto che tali conclusioni possano risultare valide anche a lungo termine. Tuttavia, normalmente le analisi sui programmi periodizzati raggiungono periodi di 15 settimane al massimo. Ci\u00f2 che comunque pu\u00f2 essere notato, \u00e8 che diverse forme di \"periodizzazione\" possono potenzialmente fornire dei guadagni diversi verso un maggiore sviluppo di diverse qualit\u00e0 muscolari.\nLe due forme di \"periodizzazione\" pi\u00f9 comuni, cio\u00e8 la lineare e l'ondulata, in alcuni casi hanno provocato miglioramenti della forza simili, mentre altre volte il modello ondulato si \u00e8 rivelato superiore al lineare per questo scopo. Anche per quanto riguarda la potenza, i modelli lineare e ondulato non hanno dato risultati significativamente differenti. In termini di endurance muscolare locale, la \"periodizzazione lineare inversa\" sembra aver favorito tra tutte risultati superiori alla \"lineare classica\" e all'ondulata. In termini di miglioramento della composizione corporea (guadagno massa magra e riduzione massa grassa) la \"periodizzazione lineare\" (settimanale) si \u00e8 presentata superiore alla \"periodizzazione lineare\" inversa (settimanale). Per concludere, l'ipertrofia muscolare sembra aver risposto meglio al programma periodizzato ondulato rispetto a quello lineare, altre volte i due programmi hanno fornito risultati simili, ma il lineare ha provocato risultati superiori al lineare inverso. Come pu\u00f2 essere notato, alcuni risultati sono controversi, lasciando intendere che queste constatazioni non siano necessariamente definitive. Ad esempio, analisi recenti hanno mostrato che la periodizzazione ondulata giornaliera possa essere superiore alla periodizzazione lineare per lo sviluppo di forza e ipertrofia solo nei primi esercizi svolti nelle sessioni. Tuttavia questi dati possono contribuire a delineare uno scenario pi\u00f9 chiaro e preciso sulle potenziali utilit\u00e0 dei diversi metodi di \"periodizzazione\" esistenti, al fine di poter selezionare la modalit\u00e0 teoricamente pi\u00f9 idonea per lo sviluppo di una determinata qualit\u00e0 o adattamento muscolare.\nIn sintesi:\nEsempi di periodizzazione.\nLinee guida parametri per obiettivo specifico.\nVariabili:\nIpertrofia:\nForza/Ipertrofia:\nForza:\nTransizione:\nComparazione tra 3 modelli di periodizzazione.\nSettimane:\n1-3 settimane:\n4-6 settimane:\n7-9 settimane:\n10-12 settimane:\n13-15 settimane:\nModello di periodizzazione classica.\nMesociclo:\nSerie (volume):\nRipetizioni:\n% 1-RM (intensit\u00e0):\nModello di periodizzazione ondulata giornaliera.\nMicrociclo:\nSerie:\nRipetizioni massime (RM):\nTempi di recupero:\nModello di periodizzazione ondulata giornaliera sul medio termine.\nSettimana 1:\nSettimana 2:\nSettimana 3:\nSettimana 4:\nModello di periodizzazione ondulata giornaliera sul lungo termine.\nSettimane 4-8:\nSettimane 8-12:\nSettimane 12-16:\nSettimane 16-20:\nSettimane 20-24:\nModello di periodizzazione lineare sul lungo termine.\nSettimane 4-8: Endurance\nSettimane 8-12: Ipertrofia\nSettimane 12-16: Forza\nSettimane 16-24: Potenza"}
{"id": "4616341", "revid": "1573940", "url": "https://it.wikipedia.org/wiki?curid=4616341", "title": "Stagonopleura oculata", "text": "Il diamante orecchie rosse (\"Stagonopleura oculata\" ) \u00e8 un uccello passeriforme della famiglia degli Estrildidi.\nDistribuzione e \"habitat\".\nQuesto uccello occupa un areale piuttosto limitato, rappresentato dalla porzione sud-occidentale dell'Australia Occidentale, nell'entroterra della citt\u00e0 di Perth. Questa specie si \u00e8 adattata a vivere in un ambiente molto particolare come \u00e8 la foresta di \"Eucalyptus marginatus\" con presenza di un denso sottobosco cespuglioso e di radure erbose sparse: in particolare, il diamante orecchie rosse popola i canyon e le zone pianeggianti, mentre \u00e8 quasi del tutto assente dalle aree montuose.\nDescrizione.\nDimensioni.\nMisura fino a 12\u00a0cm di lunghezza, coda compresa, per un peso che va dagli 8 ai 14 grammi.\nAspetto.\nSi tratta di un uccello dall'aspetto arrotondato, munito di un forte becco conico, piuttosto simile per forma e colorazione al congenere diamante coda di fuoco.\nLa colorazione \u00e8 grigio-olivacea su testa, dorso, ali e coda, con presenza di striature brune su queste ultime tre parti: il petto \u00e8 bianco con striature nere, mentre le penne di fianchi e ventre sono bianche con un largo orlo nero, dando a queste due parti un caratteristico aspetto a mosaico. Il codione \u00e8 di colore rosso carminio, cos\u00ec come rossa \u00e8 una macchia situata poco dietro gli occhi, alla quale la specie deve il proprio nome comune: dai lati del becco, che \u00e8 rosso, parte una banda nera che raggiunge gli occhi, bruno scuri con presenza di cerchio perioculare bianco-bluastro, a formare una mascherina. Le zampe sono di colore carnicino-grigiastro.\nBiologia.\nSi tratta di uccelli che vivono in piccoli gruppi familiari, che passano la maggior parte del tempo fra i cespugli, scendendo piuttosto raramente in campo aperto e rifugiandosi nel folto della vegetazione arborea per riposare durante la notte, in nidi appositamente costruiti. Questi uccelli sono stanziali, tuttavia soprattutto i giovani tendono ad effettuare piccoli spostamenti alla ricerca di territori da colonizzare attorno al primo anno di vita.\nAlimentazione.\nIl diamante orecchie rosse \u00e8 un uccello fondamentalmente granivoro, che si nutre principalmente di semi di graminacee e casuarina: soprattutto durante il periodo riproduttivo, la dieta (che pu\u00f2 comprendere anche bacche, frutti e germogli) pu\u00f2 comprendere anche piccoli insetti volanti.\nRiproduzione.\nLa stagione riproduttiva coincide con la primavera australe, estendendosi pertanto fra agosto e novembre.\nAmbedue i sessi collaborano alla costruzione del nido, che ha forma ellittica, misura fino a 40\u00a0cm, presenta un lungo tunnel d'accesso ed \u00e8 composto da fili d'erba e foglie: esso viene ubicato sui rami terminali degli eucalipti, fra gli otto e i trenta metri d'altezza dal suolo. Al suo interno la femmina depone 4-6 uova bianche, che ambedue i sessi si alternano a covare (incubandole per circa un'ora e mezza ciascuno, salvo poi dormire assieme nel nido durante la notte) per circa venti giorni: i nidiacei vengono accuditi da entrambi i genitori per circa venti giorni, dopodich\u00e9 rimangono nei pressi del nido per almeno altre tre settimane, tornandovi a dormire durante la notte e chiedendo sporadicamente l'imbeccata ai genitori, prima di allontanarsene definitivamente."}
{"id": "4616343", "revid": "767487", "url": "https://it.wikipedia.org/wiki?curid=4616343", "title": "Monti Taita", "text": "I monti Taita (in inglese Taita Hills) sono un gruppo montuoso del Kenya meridionale, situati circa 50\u00a0km ad est del Kilimanjaro. Costituiscono l'estremit\u00e0 settentrionale della catena dei Monti dell'Arco Orientale.\nFauna e flora.\nI monti sono ricoperti da una foresta nebulosa con numerosi endemismi sia floristici che faunistici. Tra i primi si possono citare le numerose specie di \"violette africane\" (\"Saintpaulia\" spp.), esclusive di questa regione, mentre tra i secondi si possono ricordare il tordo dei monti Taita (\"Turdus helleri\") e l'apalis dei Taita (\"Apalis fuscigularis\"); altre specie quali il falco delle Taita (\"Falco fasciinucha\") e l'averla delle Taita (\"Lanius dorsalis\"), pur presenti, hanno un areale ben pi\u00f9 esteso.\nMerita inoltre una menzione la presenza del raro anfibio gimnofione \"Boulengerula niedeni\" (Herpelidae). "}
{"id": "4616344", "revid": "466539", "url": "https://it.wikipedia.org/wiki?curid=4616344", "title": "Evan Goldberg", "text": "Biografia.\nEvan Goldberg nasce nel 1982 a Vancouver, nella provincia canadese della Columbia Britannica, da una famiglia ebraica, cresciuto nel quartiere Marpole. Frequenta la Point Grey Secondary School e successivamente l'Universit\u00e0 McGill di Montr\u00e9al. Nel 2004 lavora per soli tre giorni come modello per l'azienda d'abbigliamento American Apparel. Nello stesso anno, dopo la laurea, comincia a lavorare come sceneggiatore, insieme al suo amico d'infanzia e futuro compagno di commedia Seth Rogen, per la serie televisiva \"Da Ali G Show\", ideata ed interpretata da Sacha Baron Cohen. \u00c8 co-proprietario della societ\u00e0 Gravy Train Poutinerie.\nLa collaborazione con Seth Rogen.\nNel 2007 inizia una stretta collaborazione con l'amico Seth Rogen, che continua tuttora. A partire dal 2007 collaborano a diversi film, tra i quali \"Molto incinta\", \"Suxbad - Tre menti sopra il pelo\", \"Strafumati\", \"Funny People\" e \"The Green Hornet\". Entrambi fan sfegatati del cartone animato \"I Simpson\", nel 2009 conoscono il produttore televisivo della serie animata James L. Brooks, il quale, fan del loro film \"Suxbad - Tre menti sopra il pelo\", decide di dargli l'opportunit\u00e0 di scrivere dei soggetti per la serie; tra questi viene accettato uno script, che diventa il primo episodio della ventunesima stagione, intitolato \"Homer il ciccione\"."}
{"id": "4616347", "revid": "112406053", "url": "https://it.wikipedia.org/wiki?curid=4616347", "title": "Servizi Microsoft", "text": "I Servizi Microsoft (o in precedenza raggruppati sotto il nome di 'Windows Live') sono un insieme di servizi web di Microsoft.\nEssi sono in gran parte integrati nel portale MSN.\nI servizi che Microsoft offre sono utilizzabili tramite un web browser o tramite appositi client come Skype.\nQuesto tipo di software, includendo i servizi online di Microsoft e Google, , in quanto i servizi e i dati degli utenti sono disponibili ovunque vi sia accesso a Internet, senza dover installare applicazioni specifiche.\nQuasi tutti i servizi che Microsoft sono in continua evoluzione ed integrazione l'uno con l'altro, alcuni sono disponibili solo in lingua inglese o riservati ad utenti di una certa nazionalit\u00e0.\nIl 4 maggio 2012 Chris Jones sul sito MSDN ha annunciato la decisione di Microsoft di abbandonare il brand Windows Live "}
{"id": "4616352", "revid": "287204", "url": "https://it.wikipedia.org/wiki?curid=4616352", "title": "Niko I Dadiani", "text": "Famiglia.\nNiko nacque dal principe David di Mingrelia e da sua moglie Ekaterine, figlia del tenente generale e poeta Alexander Chavchavadze. Aveva sette anni quando suo padre mor\u00ec e sua madre assunse il controllo del principato in qualit\u00e0 di reggente. Durante lo scontro di Mingrelia con le forze d'invasione turche all'epoca della Guerra di Crimea, Niko si arruol\u00f2 nell'esercito e rimase accanto a sua madre che rifiut\u00f2 di arrendersi agli Ottomani. Quando sua madre si trasfer\u00ec a San Pietroburgo Niko la accompagn\u00f2 e poi si trasfer\u00ec a Parigi, dove ricevette la sua educazione. Spos\u00f2 la Contessa Maria Adlerberg, figlia del Conte Alexander Adlerberg, un aristocratico russo e Ministro della Corte Imperiale (e cognato di Amalie Adlerberg).\nAbolizione del Principato.\nNel 1866, il principato di Mingrelia fu abolito dall'imperatore russo ma Niko conserv\u00f2 il titolo di Sua Altezza Serenissima il Principe di Mingrelia. Come compenso per le sue perdite, il Principe Dadiani riceve un milione di rubli dal governo russo, che lo aiutarono a salvare i possedimenti dinastici, incluso la Magione Dadiani. Essendo sollevato delle funzioni precedentemente aveva come un principe regnante, Niko fece una brillante carriera nell'esercito imperiale. Fu insignito di una spada d'oro al valor militare durante la Guerra russo-turca (1877-1878), venendo promosso al rango di maggior generale nel 1878. Il Principe Niko mor\u00ec nel 1903 e fu sepolto nel monastero medievale di Martvili accanto a sua madre Ekaterine."}
{"id": "4616361", "revid": "1305772", "url": "https://it.wikipedia.org/wiki?curid=4616361", "title": "Zero Divide", "text": " \u00e8 un videogioco per PlayStation prodotto nel 1995. \u00c8 stato nuovamente pubblicato per PlayStation Portable e PlayStation 3 nel 2010, ma esclusivamente in Giappone.\nModalit\u00e0 di gioco.\nPur presentando un gameplay simile a \"Virtua Fighter\", in quanto il gioco \u00e8 uscito sull'onda della sua uscita, \"Zero Divide\" possiede delle caratteristiche differenti: ad esempio, ogni personaggio presenta diverse parti del corpo, che possono prendere danni maggiori mano a mano che subiscono danni a loro volta. Inoltre, i personaggi possono anche aggrapparsi ai confini del ring, prevenendo cos\u00ec un Ring Out.\nIl gioco presenta anche il minigioco Phalanx.\nPersonaggi giocabili.\nOgni due dei primi otto personaggi nell'elenco, tutti dotati di una propria volont\u00e0, sono programmati da una delle quattro menti della XTAL TOWER: Alex, Leonard, Thor e il loro capo Exe.\nAccoglienza.\nLa critica ha lodato la versione PlayStation per la grafica, la musica techno, la variet\u00e0 dei personaggi nell'aspetto, il gameplay solido, e le nuove meccaniche di gioco rispetto a Virtua Fighter, ma anche criticato la difficolt\u00e0 nell'eseguire le mosse speciali e la potenza eccessiva di vari avversari, oltre che a notare varie similitudini con la serie di \"Virtua Fighter\" in termini di gameplay.\n\"GameFan\" lo ha considerato \"uno dei migliori picchiaduro 3D di tutti i tempi\". La rivista \"Next Generation\" ha notato che, nonostante l'innovazione degli androidi come personaggi giocabili, sono fin troppo bizzarri, e possiedono un set di mosse generico. \"Game Informer\" ha dichiarato: \"ha tutto quello che vi aspettereste da un picchiaduro di prossima generazione: tanta azione, lottatori poligonali rapidi e soprattutto meccaniche di gioco solide.\" \"Computer and Video Games\" lo ha dichiarato \"in certi versi anche migliore\" del \"Virtua Fighter\" originale, con una \"competizione seria\" contro \"Tekken\". \"GamePro\" ha concluso: \"nonostante manchi delle solide fondamenta che lo renderebbero un grande picchiaduro, \"Zero Divide\" non manca certo in grandezza.\" I quattro recensori di \"Electronic Gaming Monthly\" lo hanno votato 29 su 40 (in media 7.25 su 10). \"Maximum\" lo ha votato con tre stelle su cinque."}
{"id": "4616364", "revid": "2163579", "url": "https://it.wikipedia.org/wiki?curid=4616364", "title": "Kirin Holdings", "text": " \u00e8 una holding finanziaria giapponese, facente parte del \"keiretsu\" Mitsubishi, attiva in numerose attivit\u00e0 che spaziano dalla produzione di bibite alla logistica e attivit\u00e0 ingegneristiche arrivando alla ristorazione."}
{"id": "4616370", "revid": "584834", "url": "https://it.wikipedia.org/wiki?curid=4616370", "title": "Marchese di Camden", "text": "Marchese di Camden \u00e8 un titolo nella paria del Regno Unito creato nel 1812 per il politico John Pratt.\nLa famiglia Pratt discendeva da sir John Pratt, che era stato Lord Chief Justice of England and Wales negli anni 1718-1725. Suo figlio Charles Pratt fu lord cancelliere negli anni 1766-1770 e nel 1765 era stato elevato alla paria della Gran Bretagna con il titolo di \"barone Camden\", da Camden Place nella contea del Kent. Nel 1786 fu ulteriormente onorato con i titoli di \"visconte Bayam\", da Bayham Abbey, sempre nella contea del Kent, e di conte di Camden, della paria di Gran Bretagna.\nFu suo figlio John, politico che rivest\u00ec le cariche di lord luogotenente d'Irlanda e di lord presidente del Consiglio, ad essere creato nel 1812 conte della contea di Brecknock (o conte di Brecknock) e marchese di Camden.\nSuo figlio George, il secondo marchese, rappresent\u00f2 Ludgershall, Bath e Dunwich nella Camera dei Comuni e serv\u00ec anche come lord luogotenente del Brecknockshire. Nel 1835 entr\u00f2 nella Camera dei lord con il titolo di \"barone di Camden\". Suo figlio John, il terzo marchese, fu brevemente membro del Parlamento per Brecon nel 1866, prima di succedere al padre prendendo il suo seggio alla Camera dei lord. Suo figlio John, il quarto marchese, fu lord luogotenente del Kent (1905-1943).\nI titoli nobiliari sono detenuti da suo nipote David, il sesto marchese, succeduto al padre John, il quinto marchese, nel 1983.\nLa famiglia vive a Wherwell House, nei pressi di Andover, nel Hampshire. Fino ai primi anni ottanta possedeva anche il Bayham Abbey Estate, vicino a Lamberhurst, nel Kent.\nMarchesi di Camden (1812).\nL'erede \u00e8 il figlio dell'attuale marchese, James William John Pratt, conte di Brecon (1965)."}
{"id": "4616377", "revid": "1711941", "url": "https://it.wikipedia.org/wiki?curid=4616377", "title": "Benny L\u00e9vy", "text": "Fu segretario di Jean-Paul Sartre dal settembre 1973 fino alla morte dello scrittore nel 1980.\nEmigrato in Israele nel 1997, si stabil\u00ec a Gerusalemme dove fond\u00f2 con Alain Finkielkraut e Bernard-Henri L\u00e9vy l'Institut d'\u00e9tudes l\u00e9vinassiennes, istituto di studi su Emmanuel L\u00e9vinas, che diresse fino alla morte nel 2003."}
{"id": "4616379", "revid": "71433", "url": "https://it.wikipedia.org/wiki?curid=4616379", "title": "Alexander Ludwig (1984)", "text": ""}
{"id": "4616380", "revid": "124123", "url": "https://it.wikipedia.org/wiki?curid=4616380", "title": "Tehem", "text": "La sua pi\u00f9 importante opera \u00e8 sicuramente Zap College, ma \u00e8 anche conosciuto per aver ideato l'altra serie fumettistica \"Malika Secouss\".\nBiografia.\nThierry Maunier \u00e8 nato il 16 gennaio 1969 a Charenton-le-Pont, un piccolo sobborgo di Parigi, da genitori proveniente da Riunione, regione d'oltremare francese. All'et\u00e0 di 5 anni, Maunier si trasfer\u00ec nell'isola di Riunione, dove visse per la seguente decade. All'et\u00e0 di 15 anni, egli fece ritorno a Parigi, per dedicarsi agli studi artistici.\nIl suo primo impiego \u00e8 stato trovato nel campo dell'istruzione prioritaria francese, anche se poi decide di trasferirsi nuovamente nell'isola di Riunione, dove divenne insegnante di disegno. Successivamente, collaborer\u00e0 con il Ministero dell'Istruzione francese, per poi dedicarsi a tempo pieno al fumetto, trasferendosi poi nella Francia continentale.\nIn relazione alla sua passione per l'arte, in particolare per il fumetto, Tehem lavor\u00f2 a lungo nella rivista di disegno \"Le Cri du margouillats\", per poi pubblicare l'operetta \"Tiburce\", attraverso la casa editrice Centre du Monde. Tuttavia, la sua notoriet\u00e0 gli verr\u00e0 garantita grazie alla serie Malika Secouss, comprendente 9 albi e rappresentante della vita di sobborgo cittadino.\nTehem, a partire dal 2002 per\u00f2, verr\u00e0 occupato a tempo pieno dalla serie fumettistica Zap College, gi\u00e0 pre-pubblicata nel 2001 all'interno della rivista Okapi. Grazie proprio a queste pubblicazioni, nel 2003 egli riusc\u00ec a vincere il premio Alpha-Art come miglior fumetto per ragazzi (tra i 9 e 12 anni), nel corso dell'annuale Festival international de la bande dessin\u00e9e d'Angoul\u00eame.\nA seguito di ci\u00f2, Tehem ottenne l'impiego di colorista per la serie \"La grippe coloniale\", mentre, a partire dal 2005, con il rimpiazzo di Eric Baptizat, Tehem dar\u00e0 vita alla serie fumettistica \"Marie Frisson\", che vede, come disegnatore, Olivier Supiot.\nCollaborazioni internazionali.\nNel 2006, Tehem collabor\u00f2 con l'associazione Pas d'\u00e9ducation, pas d'avenir, contribuendo quindi a garantire una miglior educazione a livello mondiale.\nPubblicazioni.\nTutte le pubblicazioni di Tehem, ad eccezione di \"Tiburce\" e \"La grippe coloniale\", sono state edite dalla casa editrice Gl\u00e9nat. Queste due sono state pubblicate rispettivamente da \"Vents d'Ouest\" e \"Centre du Monde\"."}
{"id": "4616381", "revid": "716642", "url": "https://it.wikipedia.org/wiki?curid=4616381", "title": "R\u00faben Bentancourt", "text": "Caratteristiche tecniche.\nRub\u00e9n Bentancourt \u00e8 un giocatore forte fisicamente, efficace di testa e ha un ottimo senso della posizione, ma ha anche una grande propensione al sacrificio. In patria ad inizio carriera \u00e8 stato paragonato ad Edinson Cavani.\nCarriera.\nClub.\nIl 29 agosto 2011 ha firmato un contratto quadriennale con la squadra olandese del , diventando cos\u00ec il primo calciatore uruguayano nella storia del club. Dopo aver giocato per alcuni anni nelle giovanili del club olandese, nella stagione 2013-2014 ha segnato un gol in 19 presenze nella seconda serie olandese con la squadra riserve del PSV.\nIl 31 gennaio 2014, ultimo giorno di calciomercato, \u00e8 stato acquistato a titolo definitivo dall'Atalanta. Ha esordito con la squadra bergamasca il 6 aprile 2014 in Atalanta-Sassuolo. Chiude la sua prima stagione in Italia con 3 presenze senza gol in Serie A.\nIl 5 agosto 2014 passa in prestito con diritto di riscatto e controriscatto al Bologna, squadra neoretrocessa in Serie B. Fa il suo esordio con la nuova maglia il 18 agosto 2014 quando entra dalla panchina nella partita di Coppa Italia persa per 2-1 contro l'Aquila. Il successivo 12 settembre a Pescara fa il suo esordio assoluto in Serie B nella partita vinta per 3-2 dalla sua squadra, sostituendo Robert Acquafresca al 62'.\nIl 7 febbraio 2015 lascia il Bologna con un bilancio di 5 presenze senza reti in campionato e passa in prestito al , in Uruguay. Fa il suo esordio nel Defensor il 15 marzo 2015, quando gioca gli ultimi 26 minuti della partita persa per 2-0 sul campo del Pe\u00f1arol.\nIl 14 luglio 2015, dopo essere rientrato per fine prestito all'Atalanta, passa in prestito secco all'; fa il suo esordio con la squadra amaranto il 13 settembre, quando gioca gli ultimi venticinque minuti della partita persa in casa per 1-0 contro l'Aquila. Segna la prima rete con la squadra toscana il 6 dicembre, sbloccando il match contro la Pistoiese (finito poi 1-1). Chiude la stagione con 4 reti in 29 presenze; dopo essere tornato per fine prestito all'Atalanta, il 15 luglio 2016 rescinde il contratto con il club orobico.\nIn seguito si accasa al , squadra della massima serie argentina, che lascia 6 mesi pi\u00f9 tardi senza aver giocato nessun incontro ufficiale. Nel gennaio del 2017 passa al , club della seconda divisione brasiliana, da cui viene svincolato all'inizio del giugno del medesimo anno, dopo aver giocato 3 partite nel Campionato Paranaense.\nIl successivo 24 luglio si accasa al , formazione della prima divisione uruguaiana; il 18 agosto, al suo esordio in squadra, segna anche il suo primo gol con la nuova maglia (che coincide anche con la sua prima rete in carriera nella prima divisione uruguaiana) nella partita vinta per 3-2 sul campo del ; lascia la squadra il 31 dicembre 2017, con un bilancio di 17 presenze e 10 reti nella prima divisione uruguaiana. Dal gennaio del 2018 gioca nell', formazione della prima divisione colombiana; realizza la sua prima rete in Colombia il 18 febbraio 2018, nella partita persa per 2-1 sul campo dell'. Chiude la stagione con 26 presenze (15 in campionato, 2 nella coppa nazionale colombiana, 3 in Coppa Libertadores e 6 in Coppa Sudamericana, competizione nella quale il suo club \u00e8 inoltre semifinalista), con un solo gol segnato (in campionato).\nNel 2019 si trasferisce all', club della prima divisione messicana, che, dopo 6 partite di campionato senza mai segnare, nel gennaio del 2020 lo cede al , club della prima divisione uruguaiana, con cui all'esordio in campionato segna subito una rete, nella vittoria per 2-1 sul campo del . Nel 2021, dopo 14 reti in 35 partite di campionato, passa al , sempre nella prima divisione uruguaiana.\nNazionale.\nNel 2013 ha partecipato al Campionato sudamericano di calcio Under-20 2013 con l'Uruguay Under-20 classificatasi terza. Nel corso del torneo ha giocato in totale 4 partite, 3 delle quali da titolare, segnando anche una rete nella partita pareggiata per 3-3 contro i pari et\u00e0 del Per\u00f9 l'11 gennaio 2013. \u00c8 nella lista dei convocati anche per i Mondiali Under-20 del giugno dello stesso anno, nei quali gioca gli ultimi 24 minuti della partita vinta per 4-0 contro l'Uzbekistan nei quarti di finale, segnando anche una rete.\nStatistiche.\nPresenze e reti nei club.\n\"Statistiche aggiornate al 27 aprile 2018.\""}
{"id": "4616388", "revid": "767487", "url": "https://it.wikipedia.org/wiki?curid=4616388", "title": "Anouar Hadouir", "text": "Carriera.\nHa giocato ininterrottamente nella massima serie olandese dal 2002 al 2011, giocando anche 2 partite in Intertoto ed una in Coppa UEFA (con anche un gol segnato) con il Willem II nella stagione 2005-2006. Dopo una stagione nella seconda serie tedesca all'Alemannia, a partire dalla stagione 2012-2013 \u00e8 tornato in Eredivisie, al NAC Breda, con cui ha segnato un gol in 21 presenze."}
{"id": "4616392", "revid": "118331696", "url": "https://it.wikipedia.org/wiki?curid=4616392", "title": "Joseph Colon", "text": "Biografia.\nColon (onnesso alla parola francese \"colombe\" - 'colomba') fu un membro della rinomata famiglia Trabotto, nota per il grande numero di studiosi e talmudisti. Dopo l'espulsione finale degli ebrei dal Regno di Francia in 1394, la sua famiglia emigr\u00f2 prima nella Franche-Comt\u00e9 e poi nella citt\u00e0 di Chamb\u00e9ry, capitale del Ducato di Savoia, luogo di una notevole popolazione ebraica e rabbinica. Tra questi ultimi figurava Yohanan Treves, l'ultimo rabbino capo di Francia e Yeshaya Astruc ben Abba Mari.\nL'anno esatto e il luogo di nascita di Joseph Colon non sono conosciuti con esattezza, ma si \u00e8 stimato che sia stato all'inizio del 1420 a Chamb\u00e9ry, una citt\u00e0 la cui popolazione ebraica era principalmente di origine francese piuttosto che tedesca. Fu in questo ambiente che il giovane Joseph Colon ricevette la sua formazione talmudica, che fu fortemente impregnata dello stile, tradizioni e metodologia talmudica dell'ebraismo medievale francese. Studi\u00f2 principalmente sotto la guida di suo padre, Salomone Trabotto, stimato talmudista e cabalista, sebbene Joseph si riferisca anche ad altri suoi maestri, ricordando di aver partecipatp ad erudite discussioni con altri studiosi locali. Colon lasci\u00f2 Chamb\u00e9ry nei primi anni 1450 e si stabil\u00ec nel Piemonte italiano, che era diventato parte del Ducato di Savoia. Questo trasferimento fu il risultato di una combinazione di nuove opportunit\u00e0 oltralpe insieme ad un aumento dell'antisemitismo nella Savoia Transalpina. Non fu tuttavia una conseguenza della cacciata degli ebrei dalla Savoia, avvenuto solo nel 1471. Per un certo tempo Joseph Colon condusse una vita errante e fu costretto a guadagnarsi la vita con l'insegnamento ai bambini.\nViaggi e fama.\nVerso il 1469 Colon offici\u00f2 come rabbino a Piove di Sacco, nel territorio veneto, e poi si spost\u00f2 a Mestre, vicino a Venezia. Successivamente fu rabbino a Bologna e Mantova e, secondo un'annotazione nell'opera \"Shalshelet ha-Qabbalah\" del talmudista imolese Gedaliah Ibn Yahya, venne coinvolto in una disputa col filosofo e medico italiano Rabbi Judah Messer Leon, risultando nell'espulsione di entrambi da parte delle autorit\u00e0. Subito dopo si trasfer\u00ec a Pavia. Allo stesso tempo, le decisioni del Colon in materie civili e questioni religiose venivano richieste da molte citt\u00e0 tedesche, come per esempio da Ulm e Norimberga, nonch\u00e9 da paesi lontani come Costantinopoli. Scrisse un commento sul Pentateuco e delle \"novell\u00e6\" sul Talmud e sul codice legale di Moses ben Jacob di Coucy, il \"Sefer Mitzvot Gadol\". Il suo contributo maggiore sono stati per\u00f2 i suoi \"responsa\". Raccolti dopo la sua morte dal genero Rabbi Gershon Treves e da uno dei suoi allievi, Hiyya Me\u00efr ben David, furono pubblicati a Venezia nel 1519 da Daniel Bomberg. Vennero successivamente ripubblicati molte volte; nel 1984 sono stati pubblicati circa cinquanta nuovi responsa presi dal manoscritto, ma molti altri dei suoi responsa rimangono inediti. Trabotto mor\u00ec a Pavia all'et\u00e0 di circa 60 anni e fu sepolto nel cimitero ebraico che all'epoca si trovava presso il monastero di Sant'Apollinare. La maggior parte dei riferimenti biografici sono d'accordo con questa data di morte, sebbene uno citi il 1484, quattro anni dopo la data generalmente accettata.\nResponsa.\ni responsa di Colon sono tra le produzioni classiche in questo campo della letteratura rabbinica e hanno esercitato un'enorme influenza sul successivo sviluppo del Legge ebraica o Halakhah. Le sue decisioni hanno avuto un'influenza enorme su tutto lo sviluppo giurisprudenziale successivo. La sua influenza \u00e8 particolarmente degno di nota nell'ambito aschenazita, che si riflette nelle glosse di Moses Isserles sul \"Shulchan Aruch\". I responsa di Colon sono il pilastro centrale della Halakhah italiana posteriore e non c'\u00e8 nessun rabbino italiano dei secoli XVI-XVIII che non lo citi. Questi responsa si distinguono per la sua conoscenza enciclopedica e analisi sistematica delle fonti. Colon tenta di individuare i principi fondamentali alla base delle sue fonti e chiarire il quadro concettuale entro il quale rende le sue sentenze. Il suo metodo legale ricorda anche la modalit\u00e0 di analisi nota come \"pilpul\". Le tradizioni fondamentali (o \"minhag\") giocano un ruolo unico nel suo pensiero e ne definisce l'autorit\u00e0. In tale contesto, Joseph Colon \u00e8 il difensore di una scuola distintamente francese della legge/tradizione aschenazita. Il \"Mishneh Torah\" di Maimonide gode di una posizione preminente nei suoi scritti: i suoi ampi commenti al riguardo, presenti in tutti i suoi responsa e appunti di lezioni, hanno contribuito a definire l'impostazione degli studiosi successivi. I responsa di Colon sono contrassegnati da un enorme rispetto verso le autorit\u00e0 del passato: esitando a prendere una decisione che scegliesse tra questi, fece ricorso a metodi di determinazione legale che eliminavano o riducevano al minimo questa necessit\u00e0 di scelta (per es.. Halakhah \"k'Bathra'i\").\nLa fiducia in s\u00e9 stesso era notevole, ma aveva un forte rispetto per il diritto e la giustizia. Fermamente, anche se rispettosamente, Colon rimprover\u00f2 il posek tedesco Rabbi Israele Bruna, importante talmudista del suo tempo, di aver oltrepassato i limiti della sua autorit\u00e0. Il responsum nr. 4, indirizzato alla congregazione di Ratisbona, \u00e8 molto importante: un certo numero di ebrei di quella comunit\u00e0 erano stati falsamente accusate e una somma di denaro di dover essere raccolta per il loro riscatto, ma le comunit\u00e0 ebraiche circostanti si rifiutarono di contribuire, almeno nella misura in cui si trattava di pagare una tassa fissa invece di dare contributi volontari. Colon decise che le comunit\u00e0 in questione non potevano rifiutarsi di pagare la loro parte, dal momento che la stessa falsa accusa poteva essere fatta in futuro anche contro di loro e se gli imputati in questo caso specifico fossero stati provati innocenti e riscattati, anche le altre comunit\u00e0 sarebbero state al sicuro da pericoli."}
{"id": "4616399", "revid": "716642", "url": "https://it.wikipedia.org/wiki?curid=4616399", "title": "Elson Hooi", "text": "Carriera.\nClub.\nNella stagione 2012-2013 ha segnato 4 gol in 33 presenze nella massima serie olandese ed un gol in 3 presenze in Coppa d'Olanda. Ha inoltre giocato per sei mesi in prestito nel Viborg, squadra della massima serie danese; dal 2016 gioca all'Ermis Aradippou, nella massima serie cipriota.\nNazionale.\nHa esordito in nazionale nel 2015. Nel 2017 e nel 2019 ha partecipato alla CONCACAF Gold Cup."}
{"id": "4616400", "revid": "717966", "url": "https://it.wikipedia.org/wiki?curid=4616400", "title": "Joseph Colon Trabotto", "text": ""}
{"id": "4616406", "revid": "606039", "url": "https://it.wikipedia.org/wiki?curid=4616406", "title": "Kaimichi cornuto", "text": ""}
{"id": "4616407", "revid": "599013", "url": "https://it.wikipedia.org/wiki?curid=4616407", "title": "The Sacred Mushroom", "text": "I Sacred Mushroom furono un gruppo musicale statunitense attivo dal 1964-65 fino a circa il 1968-69.\nStoria.\nLa \"band\" prendeva il nome dall'omonimo locale di Cincinnati presso il quale era solita esibirsi ed era centrata sulla figura dei fratelli Goshorn (Larry, chitarra solista e voce di ispirazione blues e folk e Danny, voce).\nIl suo genere spaziava dal pop rock melodico al rock psichedelico passando per il blues.\nPubblic\u00f2 un 45 e un 33 giri prima di sciogliersi all'inizio del 1969.\nLarry Goshorn, che del gruppo era anche il compositore, scrisse entrambi i brani del 45 giri \"Break Away Girl / Yellow Fellow\"\u00a0; l'unico album, eponimo, pubblicato dal gruppo, presenta tutte composizioni originali \u2014 ancora opera di Goshorn \u2014 e una \"cover\" di \"I'm Not Like Everybody Else\", scritta nel 1964 da Ray Davies e originariamente eseguita dai Kinks.\nNonostante la copertina (un disegno artistico rappresentante un fungo nello stile grafico tipico degli anni sessanta) suggerisse uno stile musicale rock psichedelico dell'album, nondimeno la stampa specializzata lo classifica nel genere blues rock.\nDopo lo scioglimento del gruppo i fratelli Goshorn continuarono la loro attivit\u00e0, entrando nel gruppo folk e country rock Pure Praire League, rimanendovi fino al 1985.\nL'album \"The Sacred Mushroom\" fu ristampato due volte in vinile (anni ottanta ancora da Parallax; 1984 dalla francese Eva, numero di catalogo 852125) e altrettante su CD (ancora Eva, 1993, numero di catalogo B30, e l'italiana Akarma, 2002, numero di catalogo AK 198)."}
{"id": "4616409", "revid": "729019", "url": "https://it.wikipedia.org/wiki?curid=4616409", "title": "Citoarchitettonica della corteccia cerebrale", "text": "La citoarchitettura o citoarchitettonica della corteccia cerebrale \u00e8 lo studio della citoarchitettura della corteccia cerebrale del cervello, ovvero della disposizione dei suoi corpi cellulari neuronali.\nDescrizione.\nOriginariamente realizzata dalla scuola di Wernike la pratica utilizza la struttura e l'organizzazione delle cellule in livelli per definire le aree funzionali della corteccia. Applicata in particolare allo studio del sistema nervoso centrale, la citoarchitettonica \u00e8 uno dei modi disponibili per analizzare il cervello (insieme all'anatomia, alla topografia, all'autoradiografia recettoriale, all'immunoistochimica, ecc), ottenendo sezioni del cervello e poi colorandole con agenti chimici che rivelano in che modo i corpi delle cellule nervose siano \"impilati\" in strati. Lo studio della parcellizzazione delle \"fibre nervose\" (principalmente \"assoni\") in strati \u00e8 oggetto della \"mieloarchitettonica\" (dal greco \"\u03bc\u03c5\u03b5\u03bb\u03cc\u03c2\"=midollo + \"\u03b1\u03c1\u03c7\u03b9\u03c4\u03b5\u03ba\u03c4\u03bf\u03bd\u03b9\u03ba\u03ae\"=architettura), un approccio complementare alla citoarchitettonica.\nStoria.\nLa nascita della citoarchitettura della corteccia cerebrale umana viene accreditata allo psichiatra viennese Theodor Meynert (1833-1892), che nel 1867 not\u00f2 variazioni regionali nella struttura istologica di diverse parti della materia grigia negli emisferi cerebrali. Altri scienziati del cervello che successivamente hanno contribuito con ulteriori studi classici sulla citoarchitettonica corticale sono:\nIl metodo Nissl.\nIl metodo di colorazione di Nissl (da Franz Nissl il neuroscienziato e istologo che invent\u00f2 la tecnica) \u00e8 comunemente usato per determinare la citoarchitettura delle strutture neuroanatomiche, utilizzando comuni agenti come il thionin, il violetto cresolo o il rosso neutro. Questi coloranti macchiano intensamente gli \"organi di Nissl\" (il reticolo endoplasmatico rugoso), che sono abbondanti nei neuroni e rivelano modelli specifici di citoarchitettura nel cervello. Altre tecniche di colorazione comuni utilizzate dagli istologi per altri tessuti (come la Colorazione con ematossilina eosina) lasciano al tessuto cerebrale un'apparenza in gran parte omogenea e non rivelano il livello di organizzazione che mostra la colorazione di Nissl.\nLa Colorazione Nissl rivela dettagli che vanno dal macroscopico, come ad esempio il modello laminare della corteccia cerebrale o gli schemi nucleari intercambiabili del diencefalo e del tronco cerebrale, al microscopico, come ad esempio le distinzioni tra singoli neuroni e glia in ogni sottoregione del sistema nervoso centrale. Molte altre tecniche neuroanatomiche e citoarchitettoniche sono a disposizione per integrare la citoarchitettura col metodo Nissl, tra cui l'immunoistochimica e l'ibridazione in situ, che permettono di etichettare qualsiasi gene o proteina espressa in qualsiasi gruppo di cellule del cervello. Tuttavia, la citoarchitettura con Nissl rimane un metodo di partenza affidabile, economico, familiare e un punto di riferimento per i neuroscienziati che desiderano esaminare o comunicare i loro risultati in un quadro anatomico ampiamente riconosciuto e/o in riferimento ad atlanti neuroanatomici che utilizzano la stessa tecnica."}
{"id": "4616411", "revid": "125093574", "url": "https://it.wikipedia.org/wiki?curid=4616411", "title": "Terence Kongolo", "text": "Biografia.\nHa un fratello, Rodney, che milita nell'.\nCaratteristiche tecniche.\nDifensore centrale longilineo che pu\u00f2 essere schierato anche da terzino e da mediano, veloce e atletico, \u00e8 dotato di buona tecnica individuale. \u00c8 bravo nell'impostazione dell'azione e nel gioco aereo.\nCarriera.\nClub.\nFeyenoord.\nNella stagione 2011-2012 ha fatto il suo esordio in prima squadra, giocando una partita in Eredivisie. Nella stagione successiva gioca invece 5 partite in campionato, una nei preliminari di Champions League e 2 in Coppa d'Olanda, nelle quali segna 2 reti.\nNel 2013-2014 gioca in tutto 18 partite per poi diventare titolare nella stagione seguente dopo il Mondiale in Brasile.\nMonaco ed esperienze inglesi.\nIl 3 luglio 2017 passa ai francesi del per 15 milioni di euro firmando un contratto per cinque anni.\nIl 2 gennaio 2018 viene ceduto in prestito all', da cui viene riscattato l'8 giugno, firmando un quadriennale con il club inglese. Rimasto anche dopo la retrocessione in Championship dell'anno seguente, nel gennaio del 2020 passa in prestito al ma l\u20198 febbraio al debutto contro il si infortuna gravemente terminando anzitempo la stagione. Al termine della stagione ritorna all'.\nNazionale.\nHa segnato una rete in 4 presenze negli Europei Under-17 del 2011 (chiusi dagli \"orange\" con la vittoria del torneo), partecipando anche ai Mondiali Under-17 dello stesso anno, nei quali gioca 3 partite senza segnare; l'anno seguente ha giocato una partita amichevole con l'Under-18, esordendo nel 2012 con l'Under-19, con la cui maglia ha giocato numerose partite amichevoli e 3 partite negli Europei di categoria nel 2013. Il 14 agosto 2013 ha esordito con la maglia dell'Under-21 in una partita amichevole persa per 2-1 contro i pari et\u00e0 della Repubblica Ceca. Il 12 ottobre esordisce con l'Under-20 in una partita amichevole; nel successivo mese di novembre ha giocato la sua prima partita in carriera nelle qualificazioni agli Europei Under-21.\nIl 17 maggio 2014 ha esordito in una partita amichevole con la nazionale maggiore, venendo poi convocato per i Mondiali di Brasile 2014, conclusi al terzo posto dagli Arancioni e durante i quali viene impiegato nei minuti finali della partita vinta 2-0 contro il Cile.\nStatistiche.\nPresenze e reti nei club.\n\"Statistiche aggiornate al 19 agosto 2020.\""}
{"id": "4616412", "revid": "235890", "url": "https://it.wikipedia.org/wiki?curid=4616412", "title": "Derivata convettiva", "text": ""}
{"id": "4616413", "revid": "1793900", "url": "https://it.wikipedia.org/wiki?curid=4616413", "title": "Tour \u00c9g\u00e9e", "text": "La Tour Eg\u00e9e \u00e8 un grattacielo di uffici di 40 piani e alto 155 metri. Il grattacielo si trova nel distretto degli affari de La D\u00e9fense, precisamente a Courbevoie, comune alla periferia ovest di Parigi.\nCostruzione.\nLa torre \u00e8 stata costruita nel 1999, ed \u00e8 la \"gemella\" della Tour Adria."}
{"id": "4616414", "revid": "235890", "url": "https://it.wikipedia.org/wiki?curid=4616414", "title": "Derivata lagrangiana", "text": ""}
{"id": "4616416", "revid": "1343317", "url": "https://it.wikipedia.org/wiki?curid=4616416", "title": "Timing Diagram", "text": "Un timing diagram o diagramma temporale, nella versione 2.0 del linguaggio Unified Modeling Language, \u00e8 uno specifico tipo di diagramma di interazione, dove l'attenzione \u00e8 focalizzata sui vincoli di tempo.\nI timing diagram sono usati per esplorare il comportamento di un oggetto in un dato periodo di tempo. Un timing diagram \u00e8 una forma speciale di sequence diagram. Le differenze tra timing diagram e sequence diagram riguardano gli assi, che sono al contrario: il tempo viene incrementato da sinistra a destra e le 'lifelines' sono mostrate in compartimenti separati disposti verticalmente."}
{"id": "4616420", "revid": "113716213", "url": "https://it.wikipedia.org/wiki?curid=4616420", "title": "Innocent Gentillet", "text": "Biografia.\nNato a Vienne intorno al 1532, \"Innocent Gentillet\" fu un giurista che esercit\u00f2 a Grenoble oltre che a Vienne. La sua adesione al movimento ugonotto, specialmente al seguito di Fran\u00e7ois de Bonne de Lesdigui\u00e8res, lo costrinse tuttavia a riparare a pi\u00f9 riprese a Ginevra a causa dei conflitti religiosi che scuotevano la Francia in quel periodo storico. \nI suoi due caratteri principali confluirono all'interno dei suoi scritti. In particolar modo, l'opera per cui \u00e8 maggiormente ricordato \u00e8 il \"Discours sur les moyens de bien gouverner et maintenir eb bonne paix un royaume ou autre principaut\u00e9, divisez en trois parties: asavoir, du conseil, de la religion et police que doit tenir un prince. Contre Nicolas Machiavel Florentin\", opera maggiormente nota con la formula sintetica di \"Discours contre Machiavel\", o \"Anti-Machiavel\". Quest'opera apparve anonima nel 1576 senza luogo di stampa n\u00e9 nota tipografica: solo dopo diverse stampe successive, nel 1585 comparve il nome del suo autore. \nAttaccando le idee che Niccol\u00f2 Machiavelli aveva esposto nella sua opera Il Principe, Gentillet rappresent\u00f2 una delle prime voci (insieme a Fran\u00e7ois Hotman) di quella linea di pensiero nota come \"antimachiavellismo\", che si svilupp\u00f2 soprattutto in Francia in polemica con una teorica di governo priva di scrupoli morali. Una simile lettura riduttiva dell'opera di Niccol\u00f2 Machiavelli era dettata anche dalla preoccupazione dei giuristi francesi di vedersi soppiantati nei favori della corte francese di Caterina de' Medici dai fuoriusciti italiani come Jacopo Corbinelli. Il nesso tra \"machiavellici\" e \"italiani\" serviva a rivendicare un modo francese di pensare alla politica, rispettoso della tradizione giuridica. A seguito del clamore che segu\u00ec a questa netta presa di posizione, Gentillet nel maggio del 1576 pubblic\u00f2 una \"Declaration de l'auteur des discours contre Machiavel, pour satisfaire aux plaintifs d'aucuns Italiens\", in cui il giurista smentiva di essere stato mosso da risentimento contro la nazione italiana, ma che intendeva arginare quelle idee che si mostravano come sovvertitrici degli ordini costituiti e che erano estranee alla antica tradizione giuridica."}
{"id": "4616423", "revid": "585241", "url": "https://it.wikipedia.org/wiki?curid=4616423", "title": "Judah Minz", "text": "Vita e opere.\nRisulta dai responsa di Solomon Luria che Minz fu l'autore di una serie di ordinanze (\"takanot\") a Padova. Secondo il Rabbino Capo Mordecai Ghirondi, fu professore di filosofia presso l'Universit\u00e0 di Padova. Ghirondi inoltre scrisse che, in riconoscimento dei servizi di Minz come docente, le autorit\u00e0 dell'universit\u00e0 affissero il suo ritratto, con un'iscrizione riconoscente, nel corridoio dell'universit\u00e0, sopra la scalinata. Tuttavia \u00e8 molto probabile che Ghirondi confuse Minz con Elijah Delmedigo o Abramo di Balmes, entrambi i quali tennero conferenze di filosofia davanti ad un pubblico cristiano. Nel sacco di Padova, poco dopo la morte di Minz, quasi tutti i suoi scritti vennero distrutti. Joseph ben Abraham Minz, suo nipote, scopr\u00ec sedici dei suoi \"responsa\" e questi furono pubblicati a Venezia nel 1553 per i tipi di Me\u00efr Katzenellenbogen, che stamp\u00f2 nello stesso volume i propri \"responsa\" e il \"Seder Gittin wa-chalitzah\" di Abraham Minz. Questi \"responsa\" furono successivamente modificati e integrati con un commentario esteso e una prefazione di Johanan ben Mos\u00e8 Preschel. I \"responsa\" di Judah Minz, sebbene scarsi di numero, danno informazioni interessanti sulla storia della sua epoca e sui costumi ebraici a Padova. Nel 1505 partecip\u00f2 all'evento del Birkat Hachama (, \"Benedizione del sole\") ed aveva gi\u00e0 pi\u00f9 di cento anni. Mor\u00ec a Padova nel 1508, ultracentenario.\nNote.\n - Cfr. rispettivo articolo \"s.v.\" \"Minz\", con la bibliografia di cui sopra."}
{"id": "4616425", "revid": "599013", "url": "https://it.wikipedia.org/wiki?curid=4616425", "title": "Kevin McAlinden", "text": "Carriera.\nNazionale.\nVenne convocato nella nazionale britannica che partecip\u00f2 ai Giochi olimpici del 1948, disput\u00f2 due dei quattro incontri giocati dalla sua nazionale in quell'edizione."}
{"id": "4616426", "revid": "717966", "url": "https://it.wikipedia.org/wiki?curid=4616426", "title": "Judah ben Eliezer ha-Levi Minz", "text": ""}
{"id": "4616428", "revid": "212348", "url": "https://it.wikipedia.org/wiki?curid=4616428", "title": "Juanita Kreps", "text": "Biografia.\nNata nel Kentucky, la Kreps si laure\u00f2 in economia alla Duke University dove alcuni anni pi\u00f9 tardi venne assunta come docente; la Kreps ricopr\u00ec anche la carica di vicedirettrice dell'universit\u00e0.\nNel 1972 divenne la prima donna a dirigere il NYSE e nel frattempo fu membro di numerosi consigli di amministrazione.\nQuando nel 1976 Jimmy Carter vinse le presidenziali, la Kreps fu scelta come segretario al Commercio, prima donna nella storia a rivestire tale carica e quarta donna in assoluto a fare parte di un gabinetto presidenziale.\nLa Kreps mantenne l'incarico per oltre due anni e mezzo, finch\u00e9 nell'ottobre del 1979 rassegn\u00f2 le proprie dimissioni in seguito al tentato suicidio del marito Clifton. L'uomo mor\u00ec nel 2000 e la moglie gli sopravvisse per dieci anni; Juanita Kreps mor\u00ec nel luglio del 2010 per complicazioni dovute alla malattia di Alzheimer."}
{"id": "4616430", "revid": "433605", "url": "https://it.wikipedia.org/wiki?curid=4616430", "title": "Castello di Matinale", "text": "Il castello di Matinale, o castello di Rudovaco, \u00e8 un castello di Cancello, frazione del comune di San Felice a Cancello, in provincia di Caserta. Sorge su un'elevazione che domina l'entrata della valle di Suessola.\nStoria.\nLa costruzione del Matinale \u00e8 attribuita a Tommaso II d'Aquino, conte di Acerra, in occasione delle sue nozze con Margherita di Svevia, figlia illegittima dell'imperatore Federico II, nozze avvenute prima del 1247. La dote della sposa comprendeva il feudo di Suessola, al quale apparteneva anche il casale di Cancello.\nSecondo la tradizione locale un'originaria fortificazione longobarda del IX secolo sarebbe stata opera di un certo Rudovaco e sarebbe passata alla sua morte al conte di Acerra, Cullezio. Questi avrebbe voluto unire con un percorso sotterraneo il proprio castello di Acerra a quello di Cancello, provocando la rovina del lato occidentale e non pot\u00e9 provvedere al restauro in seguito alla sua morte in battaglia. Il castello sarebbe stato restaurato o ricostruito poi dal normanno Ramperto e ancora dai conti Mattaloni nel XII secolo.\nIl castello ospit\u00f2 i re di Sicilia Guglielmo il Malo (1131-1166) e Manfredi di Svevia (1232-1266) e i duchi di Rebursa e ancora, in epoca angioina il re Ladislao I e i Carafa in epoca aragonese.\nNel XV secolo era abbandonato, avendo perduto la propria funzione militare. Fu sede di un'osteria e ospit\u00f2 probabilmente una chiesa arcipretale dedicata a San Tommaso apostolo.\nNel 1799 il generale francese Jean \u00c9tienne Championnet vi stabil\u00ec il proprio quartier generale e in seguito divenne covo di briganti.\nFu donato agli inizi del Novecento dalla famiglia D'Aquino, principi di Caramanico, al barone Giovanni Barracco. Durante la seconda guerra mondiale ospit\u00f2 nel 1943 il comando alleato.\nDescrizione.\nIl castello si presenta con una pianta quadrata con torri angolari quadrate e una quinta torre sul lato nord-ovest a protezione di una postierla. La torre pi\u00f9 alta misura 20 m di altezza. Delle finestre strombate si aprono nelle torri e sulle mura\nLe strutture sono in muratura incerta, con angoli in blocchi bugnati, con larghi bordi lisci, oltre i 7 m di altezza. Lo spessore della muratura raggiunge circa 2,5 m nelle torri.\nIl portale di accesso principale si apre sul lato sud-ovest, presso una delle torri, e presenta un doppio archivolto in blocchi di calcare bianco, con il canale di scorrimento per la saracinesca di chiusura, e una mostra esterna a bugnato liscio con profilo superiore a punta di lancia (analogo ai portali dei castelli normanno-svevi di Bari e di Gioia del Colle).\nAll'interno si articolava in quattro ali a due piani intorno ad un cortile, con ambienti dalle varie coperture (volte a botte acute, a crociera o lignee su archi). Attualmente si conserva solo l'ala sud-orientale."}
{"id": "4616431", "revid": "287204", "url": "https://it.wikipedia.org/wiki?curid=4616431", "title": "Roland Nemeth", "text": ""}
{"id": "4616432", "revid": "1272592", "url": "https://it.wikipedia.org/wiki?curid=4616432", "title": "Antonio Cappello", "text": ""}
{"id": "4616433", "revid": "1310927", "url": "https://it.wikipedia.org/wiki?curid=4616433", "title": "Sebasti\u00e1n Vel\u00e1squez", "text": "Carriera.\nHa giocato 2 partite in CONCACAF Champions League con la maglia del Real Salt Lake. Nel dicembre 2016 viene ingaggiato dal Real Monarchs, franchigia affiliata al Real Salt Lake, per disputare il campionato nella lega USL."}
{"id": "4616434", "revid": "1573940", "url": "https://it.wikipedia.org/wiki?curid=4616434", "title": "Furcifer verrucosus", "text": "Furcifer verrucosus () \u00e8 un sauro della famiglia Chamaeleonidae, endemico del Madagascar.\nDescrizione.\nI maschi crescono fino a una lunghezza totale di 56 centimetri e le femmine raggiungono 21 cm. Sulla sua testa ha una cresta a forma di elmo formata da squame. Entrambi i sessi hanno una fila di grandi squame che formano una linea laterale. La coda lunga \u00e8 prensile. Comunemente grigio o marrone, presenta una striscia bianca intermittente lungo ciascun lato. Le femmine di solito sono di colore pi\u00f9 chiaro e i maschi sono spesso sfumati di verde su pancia, coda e arti.\nBiologia.\nSi nutre in gran parte di insetti che cattura con la sua lunga lingua appiccicosa. La femmina depone da 30 a 60 uova all'anno e queste vengono incubate per circa 200 giorni.\nDistribuzione e habitat.\nLa specie \u00e8 diffusa nella parte occidentale e meridionale del Madagascar, dal livello del mare sino a 210 m di altitudine.\nConservazione.\nLa \"IUCN Red List\" classifica \"F. verrucosus\" come specie a basso rischio (\"Least Concern\").\nLa specie \u00e8 inserita nella Appendice II della \"Convention on International Trade of Endangered Species\" (CITES).\n\u00c8 presente all'interno del parco nazionale di Andohahela, del parco nazionale di Zombitse-Vohibasia e del parco nazionale di Tsimanampetsotsa."}
{"id": "4616440", "revid": "287204", "url": "https://it.wikipedia.org/wiki?curid=4616440", "title": "Ibolya Csak", "text": ""}
{"id": "4616441", "revid": "3831", "url": "https://it.wikipedia.org/wiki?curid=4616441", "title": "Castello di Rudovaco", "text": ""}
{"id": "4616443", "revid": "36426", "url": "https://it.wikipedia.org/wiki?curid=4616443", "title": "Biagio vescovo", "text": ""}
{"id": "4616447", "revid": "30610", "url": "https://it.wikipedia.org/wiki?curid=4616447", "title": "Tour Adria", "text": "La Tour Adria, anche conosciuta anche come Tour Technip (dal nome della societ\u00e0 che la ha in affitto), \u00e8 un grattacielo di uffici di 40 piani e alto 155 metri. Il grattacielo si trova nel quartiere degli affari de La D\u00e9fense, precisamente a Courbevoie.\nCostruzione.\nLa torre \u00e8 stata costruita nel 1999 ed \u00e8 la \"gemella\" della Tour \u00c9g\u00e9e.\nDescrizione.\nUn primo progetto prevedeva che la torre fosse di colore bianco, ma alla fine si \u00e8 optato per il colore nero con vetri riflettenti.\nLa torre \u00e8 divisa in due parti:"}
{"id": "4616448", "revid": "124776168", "url": "https://it.wikipedia.org/wiki?curid=4616448", "title": "Primera Divisi\u00f3n 2013-2014 (Spagna)", "text": "La Primera Divisi\u00f3n 2013-2014 \u00e8 stata l'83\u00aa edizione della massima serie, commercialmente denominata \"Liga BBVA\", del campionato spagnolo di calcio, disputato tra il 17 agosto 2013 e il 18 maggio 2014 e concluso con la vittoria del al suo decimo titolo.\nCapocannoniere del torneo \u00e8 stato Cristiano Ronaldo () con 31 reti.\nStagione.\nNovit\u00e0.\nNella stagione precedente sono retrocesse il , il e il , che sono rispettivamente arrivate 18\u00aa, 19\u00aa e 20\u00aa.Dalla Segunda Divisi\u00f3n l' e il sono riuscite a centrare la promozione dopo il termine della stagione regolare: la prima si \u00e8 laureata campione del torneo, la seconda \u00e8 tornata in Primera Divisi\u00f3n dopo un solo anno di militanza nella seconda serie spagnola.\nL' \u00e8 riuscita a raggiungere la Liga dopo la vittoria nei play-off.\nLa comunit\u00e0 autonoma pi\u00f9 rappresentata \u00e8 quella dell'Andalusia, con cinque squadre (Betis, Siviglia, M\u00e1laga, Granada e Almer\u00eda). Seguono la comunit\u00e0 di Madrid (Atl\u00e9tico Madrid, Getafe, Rayo Vallecano e Real Madrid) e la Comunit\u00e0 Valenciana (Elche, Levante, Valencia e Villarreal) con quattro ciascuna, Catalogna (Barcellona ed Espanyol) e Paesi Baschi (Athletic Bilbao e Real Sociedad) con due, e chiudono Castiglia e Le\u00f3n (Real Valladolid), Galizia (Celta Vigo) e Navarra (Osasuna) con una squadra a testa.\nFormula.\nAl torneo partecipano 20 squadre che si sfidano in un girone all'italiana secondo la struttura pi\u00f9 consueta dei campionati calcistici moderni. Ogni partecipante deve sfidare tutti gli altri per due volte: la prima nel girone d'andata, l'altra nel girone di ritorno. L'ordine in cui vengono affrontate le altre squadre \u00e8 stabilito dal calendario, il quale stabilisce tutte le partite d'andata che verranno ripetute nello stesso ordine al ritorno, con l'inversione per\u00f2 del terreno di gioco. Vengono assegnati tre punti per la vittoria, uno per il pareggio e zero per la sconfitta, indipendentemente dal fattore campo.\nCome la stagione precedente, per via del Ranking Uefa le prime tre squadre si qualificano per la UEFA Champions League, la 4\u00aa classificata nei turni preliminari della stessa competizione. Accedono alla UEFA Europa League la 5\u00aa e la 6\u00aa classificata e la vincitrice della Coppa del Re 2013-2014. Qualora quest'ultima per\u00f2 avesse gi\u00e0 ottenuto la qualificazione alle competizioni UEFA (quindi fosse arrivata tra la 1\u00aa e la 6\u00aa posizione in campionato) allora a qualificarsi per la UEFA Europa League sar\u00e0 la squadra finalista perdente oppure quella che ha terminato la stagione in 7\u00aa posizione. Le ultime 3 squadre retrocedono direttamente in Segunda Divisi\u00f3n 2014-2015.\nClassifica finale.\nLegenda:\nRegolamento:\nSquadra campione.\nRiserve:\nTiago Mendes (23), Adri\u00e1n L\u00f3pez \u00c1lvarez (22), Cristian Rodr\u00edguez (20), Mario Su\u00e1rez Mata (16), Jos\u00e9 Ernesto Sosa (15), Diego (13), Toby Alderweireld (12), Emiliano Ins\u00faa (6), Javier Manquillo (2), Daniel Aranzub\u00eda (1), Jos\u00e9 Gim\u00e9nez (1)\nRisultati.\nTabellone.\nLeggendo per riga si hanno i risultati casalinghi della squadra indicata in prima colonna, mentre leggendo per colonna si hanno i risultati in trasferta della squadra in prima riga.\nStatistiche.\nSquadre.\nPrimati stagionali.\nSquadre\nPartite\nIndividuali.\nClassifica marcatori.\nDurante il campionato \u00e8 stata messa a segno una quadripletta da Carlos Vela (Real Sociedad), durante Real Sociedad - Celta Vigo 4-3.\nArbitri.\nDi seguito \u00e8 indicata, in ordine alfabetico, la lista dei venti arbitri che hanno diretto almeno una partita della Primera Divisi\u00f3n 2013-2014. Tra parentesi \u00e8 riportato il numero di incontri diretti."}
{"id": "4616449", "revid": "538762", "url": "https://it.wikipedia.org/wiki?curid=4616449", "title": "Seija Hyyti\u00e4inen", "text": "Biografia.\nIn Coppa del Mondo ottenne il primo risultato di rilievo il 18 marzo 1988 a Jyv\u00e4skyl\u00e4 (17\u00aa) e l'unico podio il 4 marzo 1989 a H\u00e4meenlinna (3\u00aa). In carriera prese parte a tre edizioni dei Mondiali, vincendo una medaglia."}
{"id": "4616450", "revid": "287204", "url": "https://it.wikipedia.org/wiki?curid=4616450", "title": "Seija Hyytiainen", "text": ""}
{"id": "4616451", "revid": "104458", "url": "https://it.wikipedia.org/wiki?curid=4616451", "title": "Seija Hyytiaeinen", "text": ""}
{"id": "4616452", "revid": "287204", "url": "https://it.wikipedia.org/wiki?curid=4616452", "title": "Karolina Szabo", "text": ""}
{"id": "4616453", "revid": "767487", "url": "https://it.wikipedia.org/wiki?curid=4616453", "title": "Jermaine Taylor (calciatore)", "text": "Carriera.\nNazionale.\nViene convocato per la Copa Am\u00e9rica Centenario negli Stati Uniti."}
{"id": "4616455", "revid": "287204", "url": "https://it.wikipedia.org/wiki?curid=4616455", "title": "Jolan Kleiber-Kontsek", "text": ""}
{"id": "4616457", "revid": "695564", "url": "https://it.wikipedia.org/wiki?curid=4616457", "title": "Mark &quot;Thurop&quot; Van Orman", "text": ""}
{"id": "4616460", "revid": "3831", "url": "https://it.wikipedia.org/wiki?curid=4616460", "title": "Castello Svevo (Augusta)", "text": ""}
{"id": "4616461", "revid": "871355", "url": "https://it.wikipedia.org/wiki?curid=4616461", "title": "Synn\u00f8ve Thoresen", "text": "Biografia.\nIn Coppa del Mondo ottenne l'unico podio, nonch\u00e9 primo risultato di rilievo, il 18 marzo 1989 a Steinkjer (3\u00aa). In carriera prese parte a tre edizioni dei Mondiali, vincendo due medaglie."}
{"id": "4616464", "revid": "287204", "url": "https://it.wikipedia.org/wiki?curid=4616464", "title": "Synnove Thoresen", "text": ""}
{"id": "4616465", "revid": "104458", "url": "https://it.wikipedia.org/wiki?curid=4616465", "title": "Synnoeve Thoresen", "text": ""}
{"id": "4616469", "revid": "3831", "url": "https://it.wikipedia.org/wiki?curid=4616469", "title": "Castello Svevo (Brindisi)", "text": ""}
{"id": "4616473", "revid": "339392", "url": "https://it.wikipedia.org/wiki?curid=4616473", "title": "Federazione Cinese", "text": ""}
{"id": "4616475", "revid": "3831", "url": "https://it.wikipedia.org/wiki?curid=4616475", "title": "Castello Svevo (Termoli)", "text": ""}
{"id": "4616476", "revid": "1272592", "url": "https://it.wikipedia.org/wiki?curid=4616476", "title": "Chiesa della Gran Madre di Dio", "text": ""}
{"id": "4616478", "revid": "3831", "url": "https://it.wikipedia.org/wiki?curid=4616478", "title": "Castello Normanno-Svevo (Bari)", "text": ""}
{"id": "4616480", "revid": "3831", "url": "https://it.wikipedia.org/wiki?curid=4616480", "title": "Castello normanno-svevo di Gioia del Colle", "text": ""}
{"id": "4616481", "revid": "1310927", "url": "https://it.wikipedia.org/wiki?curid=4616481", "title": "Oriol Rosell", "text": ""}
{"id": "4616482", "revid": "99678824", "url": "https://it.wikipedia.org/wiki?curid=4616482", "title": "Cascata R\u00f6thbach", "text": "La cascata R\u00f6thbach \u00e8 la cascata pi\u00f9 alta della Germania con una altezza di 470 metri.\nIl salto \u00e8 intorno a Berchtesgaden, nel Parco nazionale Berchtesgaden."}
{"id": "4616483", "revid": "3831", "url": "https://it.wikipedia.org/wiki?curid=4616483", "title": "Castello Normanno-Svevo (Sannicandro di Bari)", "text": ""}
{"id": "4616485", "revid": "3831", "url": "https://it.wikipedia.org/wiki?curid=4616485", "title": "Castello svevo di Trani", "text": ""}
{"id": "4616486", "revid": "1793900", "url": "https://it.wikipedia.org/wiki?curid=4616486", "title": "Obertauern", "text": "Obertauern \u00e8 una stazione sciistica austriaca che si estende sul gruppo montuoso dei Tauri di Radstadt, nel Salisburghese. Si estende nel territorio di due comuni, Tweng e Untertauern.\nAttrezzata con oltre 100\u00a0km di piste e 26 impianti di risalita, si estende tra i 1000 e i 2526\u00a0m s.l.m. ed \u00e8 attrezzata sia per lo sci alpino sia per lo sci nordico. La stazione ha ospitato una tappa della Coppa del Mondo di biathlon 1990."}
{"id": "4616487", "revid": "599013", "url": "https://it.wikipedia.org/wiki?curid=4616487", "title": "Chris Jacke", "text": "Carriera professionistica.\nJacke fu scelto dai Green Bay Packers nel corso del sesto giro del Draft 1989. Vi gioc\u00f2 nove stagioni fino al 1996. Nel suo ultimo anno coi Packers, contribu\u00ec a far terminare la stagione regolare con un record di 13-3 e alla vittoria nel Super Bowl XXXI contro i New England Patriots. Nel 1997 Jacke divenne free agent e firm\u00f2 coi Pittsburgh Steelers. Si infortun\u00f2 nel training camp e con essi non disput\u00f2 mai alcuna gara. Nel corso di quella stessa stagione firm\u00f2 coi Washington Redskins, giocandovi una sola gara. Termin\u00f2 la sua carriera con gli Arizona Cardinals nelle stagioni 1998 e 1999. Jacke \u00e8 al terzo posto nella storia della franchigia di Green Bay dietro Ryan Longwell e Don Hutson per punti segnati. Fu inserito dall'Associated Press nel First-team All-Pro nel 1993 e nel 2013 fu inserito nella Green Bay Packer Hall of Fame."}
{"id": "4616488", "revid": "729019", "url": "https://it.wikipedia.org/wiki?curid=4616488", "title": "Operazione Source", "text": "L'operazione Source venne messa in atto dagli Alleati il 20 settembre 1943 per affondare o rendere inutilizzabile la nave da battaglia tedesca \"Tirpitz\", l'incrociatore da battaglia Scharnhorst e l'incrociatore L\u00fctzow.\nPremesse.\nPer l'inizio del 1943 lo scontro tra convogli alleati e forze aeronavali tedesche inizi\u00f2 a spostarsi a favore dei primi: scorte pi\u00f9 numerose e nuovi strumenti di lotta anti-sommergibili, unitamente al sempre pi\u00f9 frequente appoggio aereo dato dai velivoli imbarcati sulle portaerei di scorta o dai bombardieri a lungo raggio fecero crollare sensibilmente le perdite che gli U-Boot erano in grado di infliggere; nei primi due mesi del 1943 ben 59 mercantili dei convogli JW 51, JW 52 e JW 53 riuscirono a raggiungere i porti sovietici al prezzo di soli quattro mercantili affondati, anche se a met\u00e0 marzo il comando britannico sospese ulteriori invii dopo che la ricognizione segnal\u00f2 il concentramento a Narvik di una potente squadra di superficie tedesca con la \"Tirpitz\", lo \"Scharnhorst\" e il \"L\u00fctzow\". A corto di bersagli, la Kriegsmarine organizz\u00f2 per i primi di agosto l'operazione Wunderland II, inviando nuovamente un gruppo di U-Boot nel mare di Kara: in attacchi con siluri e mine quattro sommergibili affondarono altrettanti cargo sovietici, un risultato al di sotto delle aspettative.\nL'attacco.\nGli Alleati successivamente cercarono in vari modi di mettere fuori gioco la \"Tirpitz\", denominata dai norvegesi \"La regina solitaria del Nord\" (\"Den ensomme Nordens Dronning\"), che costituiva una costante minaccia ai convogli artici, e la attaccarono nella sua base di K\u00e5fjord, nei pressi di Alta nell'estremo nord della Norvegia; l'operazione Source lanciata il 20 settembre 1943 venne condotta da sei sommergibili tascabili Classe X ed aveva come bersaglio oltre alla \"Tirpitz\" anche la \"Scharnhost\" e la \"Lutzow\", da attaccare con cariche esplosive poste a contatto subacqueo; solo la \"Tirpitz\" venne raggiunta ed attaccata da due sottomarini sui tre ad essa destinati, HMS X6 e X7, mentre l'X5 venne colpito durante l'avvicinamento; la nave imbarc\u00f2 1400 t di acqua restando apparentemente operativa; in realt\u00e0 la nave non pot\u00e9 muoversi fino all'aprile 1944 per i gravissimi danni e non effettu\u00f2 pi\u00f9 missioni di guerra fino al suo affondamento. Due altri minisub, HMS X9 e X10, mossero verso gli ormeggi dello \"Scharnhost\" ma non lo trovarono agli ormeggi ed abbandonarono l'operazione; l'X 10 torn\u00f2 al sottomarino madre con problemi meccanici. L'ultimo cerc\u00f2 di attaccare il Lutzow ma incontr\u00f2 seri problemi con le sue cariche di demolizione e le lanci\u00f2 prematuramente, ma detonarono danneggiando irrimediabilmente il battello che dovette essere abbandonato. I comandanti dell'X 6 e dell X 7 vennero insigniti della Victoria Cross."}
{"id": "4616489", "revid": "279320", "url": "https://it.wikipedia.org/wiki?curid=4616489", "title": "BJ Penn", "text": ""}
{"id": "4616490", "revid": "3831", "url": "https://it.wikipedia.org/wiki?curid=4616490", "title": "Castello Svevo (Porto Recanati)", "text": ""}
{"id": "4616492", "revid": "37401", "url": "https://it.wikipedia.org/wiki?curid=4616492", "title": "Castello Svevo (Rocca Imperiale)", "text": ""}
{"id": "4616494", "revid": "287204", "url": "https://it.wikipedia.org/wiki?curid=4616494", "title": "Attila Horvath", "text": ""}
{"id": "4616495", "revid": "486946", "url": "https://it.wikipedia.org/wiki?curid=4616495", "title": "Fortezza Svevo-Angioina di Lucera", "text": ""}
{"id": "4616497", "revid": "2010200", "url": "https://it.wikipedia.org/wiki?curid=4616497", "title": "Norby il robot stravagante", "text": "Norby, il robot scombinato (\"Norby the Mixed-Up Robot\") \u00e8 un romanzo breve di fantascienza per ragazzi scritto da Janet e Isaac Asimov e pubblicato nel 1983. \u00c8 il primo capitolo della serie dedicata alle avventure del robot Norby e del suo padroncino Jeff.\n\u00c8 stato pubblicato in italiano per la prima volta nel 1985.\nTrama.\nJeff \u00e8 un ragazzo goffo e impacciato, che dopo aver combinato un guaio con i computer dell'accademia spaziale in cui studia, viene rispedito sulla terra da suo fratello maggiore per paura che abbia imparato qualche segreto di Stato, con l'obbligo di comprarsi un robot professore in grado di spiegare in modo eccellente per poter studiare comunque. Alla fine Jeff, per non spendere tanto, decide di guardare i modelli pi\u00f9 vecchi, dove trova un robot molto particolare, con il busto costituito solo da una scatola di chiodi Norb. Dopo vari avvertimenti molto duri del commesso, Jeff decide di comprarlo nonostante secondo il venditore mostrasse qualche problema, scegliendo per lui il nome Norby."}
{"id": "4616509", "revid": "287204", "url": "https://it.wikipedia.org/wiki?curid=4616509", "title": "Gabor Mate", "text": ""}
{"id": "4616510", "revid": "3831", "url": "https://it.wikipedia.org/wiki?curid=4616510", "title": "Castello Normanno", "text": ""}
{"id": "4616511", "revid": "3831", "url": "https://it.wikipedia.org/wiki?curid=4616511", "title": "Castello Normanno (Adrano)", "text": ""}
{"id": "4616512", "revid": "3831", "url": "https://it.wikipedia.org/wiki?curid=4616512", "title": "Castello Normanno (Patern\u00f2)", "text": ""}
{"id": "4616514", "revid": "339392", "url": "https://it.wikipedia.org/wiki?curid=4616514", "title": "AS Andria", "text": ""}
{"id": "4616517", "revid": "481349", "url": "https://it.wikipedia.org/wiki?curid=4616517", "title": "Silicon on insulator", "text": ""}
{"id": "4616519", "revid": "3831", "url": "https://it.wikipedia.org/wiki?curid=4616519", "title": "Castello normanno-aragonese di San Nicandro Garganico", "text": ""}
{"id": "4616522", "revid": "117599499", "url": "https://it.wikipedia.org/wiki?curid=4616522", "title": "Real Betis Balompi\u00e9 2008-2009", "text": "Questa pagina raccoglie i dati riguardanti il Real Betis Balompi\u00e9 nelle competizioni ufficiali della stagione 2008-2009.\nStagione.\nIl Real Betis finisce al diciottesimo posto in classifica.\nIn Coppa del Rey arriva ai quarti di finale."}
{"id": "4616526", "revid": "3831", "url": "https://it.wikipedia.org/wiki?curid=4616526", "title": "Castello Normanno (Spinazzola)", "text": ""}
{"id": "4616530", "revid": "3831", "url": "https://it.wikipedia.org/wiki?curid=4616530", "title": "Castello Normanno (Terlizzi)", "text": ""}
{"id": "4616533", "revid": "287204", "url": "https://it.wikipedia.org/wiki?curid=4616533", "title": "Agricoltura in Thailandia", "text": "L'agricoltura in Thailandia \u00e8 un'attivit\u00e0 molto competitiva, differenziata e specializzata, con esportazioni di grande successo e a livello internazionale. Il Paese \u00e8 uno dei maggiori esportatori su scala mondiale, soprattutto di riso, prodotto tipico, ed anche in significative quantit\u00e0 di: pesce e i suoi derivati, tapioca, gomma, grano e zucchero. Inoltre, sono in aumento le esportazioni di alimenti sottoposti a lavorazione industriale come il tonno inscatolato, gli ananas ed i gamberi congelati, in particolare del gambero gigante indopacifico. Altro prodotto tipico Thailandese, meno conosciuto del riso, \u00e8 la variet\u00e0 di caff\u00e8 \"Black Ivory, \"di cui il paese \u00e8 luogo d'origine.\nStoria.\nLa storia dell'agricoltura thailandese \u00e8 stata ricostruita grazie ad analisi storiche, scientifiche e sociali dimostrando che la Thailandia ha avuto e ha tuttora un approccio unico e originale verso i moderni metodi applicati all'agricoltura.\nA seguito della rivoluzione neolitica, la societ\u00e0 thailandese, cos\u00ec come la maggior parte dei popoli, si \u00e8 evoluta dalla vita nomade di caccia e raccolta, alla fase agricola, alla vita sedentaria, agli imperi stato-religiosi. Il particolare approccio della Thailandia all'agricoltura, rispetto alla maggior parte delle altre tecniche agricole mondiali, \u00e8 dovuto all'arrivo dei popoli tai nel territorio.\nSin dal I secolo d.C. la cultura del riso glutinoso irriguo del popolo Tai ha permesso il sorgere di strutture amministrative rigorose nel nucleo di una societ\u00e0 pragmatica. Il risultato fu una regolare produzione e conseguente commercializzazione di un'eccedenza alimentare. Oggi, \u00e8 grazie a questi sistemi di coltura del riso che l'agricoltura thailandese ha contribuito al benessere e alla sicurezza dell'intera nazione. \nIl recente sviluppo del settore agricolo ha prodotto una drastica riduzione del tasso di disoccupazione da oltre il 60% del 1960, a meno del 10% nei primi anni 2000. Nello stesso periodo i prezzi degli alimentari si sono dimezzati, la povert\u00e0 assoluta \u00e8 diminuita e la malnutrizione dei bambini \u00e8 calata sensibilmente. Questi risultati sono stati ottenuti grazie alla forte presenza statale nell'assicurare investimenti nel settore, alla creazione e alla possibilit\u00e0 di accesso al credito e grazie a riuscite iniziative private nel settore agricolo. Ci\u00f2 ha sostenuto la transizione della Thailandia verso un'economia industrializzata.\nGrazie alla concessione di nuove terre ai lavoratori disoccupati, l'agricoltura thailandese ebbe tra il 1960 ed il 1970 una forte espansione. Fra il 1962 e il 1983, il settore agricolo crebbe con un tasso medio del 4,1% all'anno e nel 1980 impiegava pi\u00f9 del 70% della popolazione attiva. Il governo comprese che gli sviluppi nel settore dell'agricoltura erano necessari e propedeutici all'industrializzazione della nazione, mantenendo pertanto esportazioni fortemente tassate, da un lato, per contenere i prezzi interni bassi, dall'altro alzando la disponibilit\u00e0 economica per gli investimenti in altre aree dell'economia. Mentre i settori industriali e dei servizi si sviluppavano, i lavoratori migrarono verso queste attivit\u00e0, costringendo il reparto agricolo ad una riduzione della manodopera. Vennero concesse agevolazioni legislative forzando le banche a fornire l'adeguato credito al settore agricolo, attraverso l'intermediazione della Banca per l'Agricoltura e le Cooperative Agricole (BAAC). Lo stato ha inoltre investito anche nell'educazione, nell'irrigazione e nelle strade rurali. Grazie a tale pianificazione l'agricoltura ha continuato di crescere, tra il 1983 e il 2007 al ritmo del 2,2 %, anche se attraverso la disponibilit\u00e0 di met\u00e0 dei lavoratori rurali degli anni 80.\nMentre l'agricoltura riduceva il suo peso, sia in termini di contributo economico, che di forza lavoro, l'industrializzazione in aumento e l'americanizzazione della Thailandia a partire dagli anni sessanta, ha contribuito all'incremento dell'occupazione e all'autosufficienza, all'appoggio sociale rurale e alla custodia culturale. La globalizzazione ha continuato a modificare e a plasmare un'agricoltura, ormai dipendente dall'industria alimentare, che di fatto ha costretto gli agricoltori proprietari di piccole fattorie ad una drastica riduzione dei valori umani e ambientali tradizionali.\nIl settore agroindustriale industriale, sia privato che statale, si \u00e8 espanso dagli anni 1960 ponendo l'agricoltura di sussistenza a margine del processo economico e di conseguenza gli agricoltori, hanno iniziato ad essere visti come una reliquia passata. Comunque, sistemi integrati di produzione intensiva di agricoltura di sussistenza hanno continuato a offrire capacit\u00e0 professionali, non solo finanziarie, ma anche sociali. In questo modo l'agricoltura di sussistenza viene considerata importante sia da un punto di vista sociale che finanziario, veicolo di valori ambientali e culturali. Nel 2004 gli \"agricoltori professionali in Thailandia\" erano il 19,5%.\nL'agricoltura thailandese si distingue per caratteristiche uniche, tra le quali le tecnologie di irrigazione utilizzate nell'arco di un millennio. Inoltre le sue strutture amministrative sono nate in corrispondenza al controllo e alla regolamentazione delle acque agricole. L'agricoltura thailandese dispone di ulteriori margini di maggiore produttivit\u00e0, grazie alle tecnologie conosciute. \u00c8 il primo esportatore di carne di pollo della regione asiatica e di parecchie altre merci, producendo quattro volte il cibo necessario a sfamare la sua popolazione. La Thailandia inoltre cerca di accrescere la sua esportazione di bestiame.\n\u00c8 improbabile che la Thailandia si industrializzi rapidamente; per il prossimo futuro il paese rimarr\u00e0 uno dei paesi agricoli principali del mondo sia in termini sociali, che ambientali ed economici.\nSecondo un'indagine degli anni 2010 del Ministero thailandese dell'Agricoltura e delle Cooperative, il 46,5% del territorio nazionale \u00e8 usato per l'agricoltura. L'8,8% del terreno agricolo \u00e8 destinato all'orticoltura e le terre riservate alla frutta destinata al commercio sono state stimate in 1,6 milioni di ettari. I raccolti principali sono quelli di mango (20,5%), longan (10,4%), durian (5,8%), mangostano (4,1%), longkong (3,7%), rambutan (3%), lychee (1,3%) e mandarino tangerino (0,9%).\nEffetti del cambiamento climatico sull'agricoltura thailandese.\nLa Thailandia \u00e8 uno dei paesi pi\u00f9 affidabili nella produzione agricola. \u00c8 riuscito a rimanere competitivo grazie alla disponibilit\u00e0 di grandi estensioni pianeggianti e alle favorevoli condizioni climatiche, La sola agricoltura, contribuisce ogni anno al PIL della nazione, per circa 1,26 miliardi di baht. Comunque a causa dei grossi cambiamenti climatici mondiali e all' innalzamento delle temperature, la Thailandia ha avuto molti problemi a sostenere diverse produzioni agricole.\nSecondo il dipartimento dei disastri ambientali, la Thailandia ha subito un duro colpo nel 2011 a causa di una serie di inondazioni. Circa 4 milioni di fattorie che coltivavano principalmente riso vennero pesantemente danneggiate, vennero persi circa 100.000 stagni, in cui si allevavano pesci e gamberi, e almeno 110.500 capi di bestiame. Il danno subito dal settore fu cos\u00ec drastico, che al momento la Thailandia non fu pi\u00f9 considerata la 1\u00aa nazione agricola mondiale. \nL'aumento della temperatura globale.\nSi stima che la temperatura globale del pianeta continuer\u00e0 ad aumentare con un tasso costante anche in Thailandia fra un range di 1,2-2 gradi Celsius. Nel centro della Thailandia sono previste nel corso degli anni una diminuzione delle piogge ma in aumento nel nord e nelle parti nordorientali, con una media nei prossimi cinque anni di circa 1.400 mm. Gli agricoltori thailandesi sono stati informati dell'effetto che il mutamento di clima avr\u00e0 in futuro sui loro prodotti. Per esempio: nel nord, troppa pioggia potr\u00e0 danneggiare la radice della pianta di manioca, mentre al centro, la diminuzione potrebbe danneggiare la produzione dello zucchero di canna e del riso. I cambiamenti climatici potrebbero condurre a una riduzione nella qualit\u00e0 del bestiame, modificando il sistema immunitario delle mandrie, di conseguenza riducendone il tasso di sopravvivenza.\nAdattamento significa opportunit\u00e0.\nLa Thailandia ha dato prova di grande capacit\u00e0 di adattamento. Da quando si \u00e8 compreso che il pianeta terra era soggetto ad un costante incremento delle temperature, sono stati creati gruppi innovativi che hanno prodotto nuove politiche di sostentamento per gli agricoltori della nazione, come la \"Strategia Nazionale per la direzione del mutamento del clima\" e il \"Piano d'Alleviamento del Mutamento del clima per l'Agricoltura\". Questi gruppi e politiche hanno creato il \"Centro di Conoscenza e Informazione sul Cambiamento Climatico\" che raccoglie la conoscenza, l'informazione e le ricerche fatte in materia, e la \"Gestione delle risorse delle acque nel Settore dell'Agricoltura,\" gruppo \"\"che sviluppa progetti per una gestione sostenibile del consumo idrico e fornisce una regolamentazione sulla qualit\u00e0 dell'acqua in molte regioni, infine il gruppo per la \"Gestione dei Disastri Naturali\" , una commissione in grado di predire calamit\u00e0 naturali in arrivo, fornendo la logistica e il conforto necessario alle popolazioni colpite dal disastro naturale."}
{"id": "4616535", "revid": "1124164", "url": "https://it.wikipedia.org/wiki?curid=4616535", "title": "Fiumenero", "text": "Fiumenero (\"F\u00f6mnigher\" in dialetto bergamasco, che tradotto significa \"Fumo nero\") \u00e8 una frazione del comune di Valbondione, in provincia di Bergamo.\nGeografia fisica.\nTerritorio.\nLa frazione di Fiumenero occupa la parte meridionale del territorio comunale di Valbondione ad un'altezza di circa 800 m s.l.m. Attraversata dal fiume Serio, si sviluppa su entrambi i versanti della val Seriana, comprendendo per gran parte un territorio dalle caratteristiche montuose, con il nucleo abitativo posto interamente nel fondovalle.\nLa porzione che si estende sul lato orografico destro della valle, che interessa la parte Nord-Ovest del territorio censuario, comprende tutto il bacino idrografico del torrente Nero, con le piccole valli dell'Aser, del Salto e Valsecca.\nIn questo ambito confina ad Ovest con il comune di Gandellino mediante la cresta del Pizzo Ceppo, a Nord-Ovest con Carona tramite il passo di Valsecca, a Nord con la Valtellina lungo lo spartiacque che va dal Pizzo del Diavolo di Tenda al Pizzo Scais, mentre a Nord-Est dalla linea che va dal Pizzo Redorta al fondovalle, antico confine comunale con Bondione.\nQuella sul lato orografico sinistro della vallata confina a Sud con Gromo, a Sud-Est con Colere ed Est con l'altra frazione Lizzola, e comprende le cime dei monti Vigna Soliva e Vigna Vaga ed il laghetto Spigorel.\nLa rete viaria \u00e8 molto semplice ed \u00e8 composta da una sola arteria, la strada provinciale SP49 dell'alta val Seriana, che proviene da Gandellino, attraversa longitudinalmente l'abitato e lo unisce al capoluogo di Valbondione, da cui dista circa cinque chilometri.\nVi sono inoltre numerosi sentieri e mulattiere che collegano il borgo con i centri vicini.\nPer ci\u00f2 che concerne l'idrografia numerosi sono i piccoli corsi d'acqua che bagnano il territorio: per lo pi\u00f9 si tratta di torrenti che si gonfiano solo in seguito ad abbondanti piogge e che raccolgono le acque in eccesso provenienti dai monti circostanti. Il principale di questi \u00e8 il fiume Nero, che prende il nome dal paese e si getta nel Serio da destra.\nStoria.\nPoche sono le informazioni riguardanti questo piccolo borgo montano. Si presume che sul fondovalle fossero presenti sporadici insediamenti gi\u00e0 nell'epoca romana, quando venne scoperta nella zona la presenza di miniere di ferro. Queste portarono un ingente numero di schiavi (i cosiddetti \"Damnata ad Metallam\"), le cui abitazioni avrebbero appunto creato il primo agglomerato urbano.\nNei secoli successivi alla caduta dell'impero romano, la zona venne abitata da gruppi di persone che si spinsero fin qui per trovare scampo alle scorrerie ed alle incursioni delle trib\u00f9 guerriere che imperversavano nei fondovalle.\nDa sempre posto in una posizione defilata, Fiumenero infatti non ha mai vissuto sul proprio territorio episodi storici di rilievo, \"subendo\" le trasformazioni politiche che avvenivano nel resto della provincia o della regione.\nTra i primi documenti storici che riguardano la zona, vi \u00e8 quello datato 957, nel quale l'imperatore Ottone II di Sassonia assegnava in feudo la valle Seriana, inclusa la valle Bondione, al vescovo di Bergamo.\nTuttavia per gran parte del periodo medievale Fiumenero, al pari degli altri piccoli centri della Valle Bondione, gravit\u00f2 costantemente sia in ambito amministrativo che in quello religioso nell'ambito della Val di Scalve. Nonostante questa fosse posta sull'opposto versante orografico e difficilmente raggiungibile, leg\u00f2 a s\u00e9 Fiumenero nell'istituzione denominata \"Comunit\u00e0 Grande di Scalve\", facendolo inoltre dipendere dalla chiesa prepositurale di Vilminore.\nNel corso del XVI secolo vi fu un discreto sviluppo del borgo, al punto che nei primi anni del secolo la locale .chiesa di Sant'Antonio abate venne elevata a rango di parrocchiale, con la popolazione che nella seconda parte del secolo raggiunse circa trecento unit\u00e0, come riportato dalla relazione del comandante della Repubblica di Venezia Giovanni da Lezze.\nIl numero degli abitanti scese drasticamente negli anni compresi tra il 1629 ed il 1631 per via della peste di manzoniana memoria che decim\u00f2 i residenti: la crisi demografica che ne consegu\u00ec fu notevole, dal momento che nel 1666 vennero censite sole 130 persone.\nIn quegli anni la comunit\u00e0 cominci\u00f2 a spingere affinch\u00e9 le venisse riconosciuta maggiore autonomia: il primo passo fu quello di svincolarsi dalla valle di Scalve in ambito religioso, passando dalla vicaria foranea di Scalve a quella di Ardesio, preludio dell'indipendenza amministrativa, arrivata nel 1740 circa.\nIl passaggio dalla Serenissima alla napoleonica Repubblica Cisalpina, avvenuto nel 1797, vide Fiumenero incluso nel Circondario di Clusone, mentre nella successiva riorganizzazione territoriale del 1805 perse l'autonomia, venendo accorpato a Bondione (nelle carte di allora citato come \"Dieci Denari\") e Lizzola nell'entit\u00e0 denominata \"Valbondione\", dipendente a sua volta dal comune di Castione.\nIn seguito alla Restaurazione, nel 1816, l'intera regione pass\u00f2 all'austriaco Regno Lombardo-Veneto, che defin\u00ec nuovamente i confini ripristinando il comune di Fiumenero. Questa entit\u00e0 dur\u00f2 oltre un secolo, fino a quando nel 1927 il regime fascista, nell'ambito di un'opera di soppressione dei piccoli centri in favore dei pi\u00f9 grandi, ne decise la fusione con Bondione, andando a formare l'attuale Valbondione.\nTuttavia a partire dal termine della prima guerra mondiale cominci\u00f2 ad entrare in crisi l'industria estrattiva, con pesanti ripercussioni sulla vita degli abitanti. Gli anni seguenti videro quindi una progressiva diminuzione dei residenti, che scesero dalle 348 unit\u00e0 rilevate nel censimento del 1911, alle 150 attuali. Soltanto negli ultimi decenni del XX secolo il territorio comunale venne interessato da uno sviluppo edilizio dovuto all'incremento dell'industria turistica, grazie alla presenza di itinerari naturalistici ed alla tranquillit\u00e0 del posto.\nEtimologia.\nL'origine del nome, al contrario di quanto potrebbe apparire scontato, non deriva dal colore del fiume che vi scorre. In base a questa errata teoria, perorata per secoli da studiosi locali, l'etimo avrebbe dovuto essere legato alla presenza di lastre di granito ed ardesia di colore olivastro, non certo dal colore delle acque del torrente, peraltro limpidissime.\nLa corretta interpretazione viene fornita dalla dicitura in dialetto bergamasco: \"F\u00f6m negher\", ovvero \"fumo nero\", indirizza le ricerche verso la presenza, peraltro testimoniata da Giovanni Maironi da Ponte nel suo \"Dizionario Odeporico\", di un forno di fusione, accompagnato da una fucina di riduzione, utilizzati per lavorare il ferro estratto in zona, che provocava continui ed intensi fumi di colore nero fin gi\u00e0 da tempi antichi.\nA tal riguardo \u00e8 esplicativa la cartina geografica redatta dal Settala nel 1570, nella quale la localit\u00e0 viene indicata con il nome di \"Fumonegro\".\nLuoghi d'interesse, tempo libero e tradizioni.\nQuesta frazione offre innumerevoli opportunit\u00e0 per chi volesse passare un po' di tempo immerso nella natura, con molti sentieri che si snodano sulle pendici delle propaggini circostanti. Il principale \u00e8 quello che, contrassegnato con il segnavia del CAI numero 227, sale dal centro abitato costeggiando il torrente Nero, inoltrandosi nella valle dell'Aser ed allacciandosi al Sentiero delle Orobie, di rilevanza extra-provinciale.\nQuest'ultimo transita nel territorio di Fiumenero per un lungo tratto che va dal Passo di Valsecca alle pendici del pizzo Redorta, toccando il Bivacco Frattini ed il pi\u00f9 noto rifugio Baroni al Brunone. Da qui \u00e8 possibile raggiungere alcune delle principali vette delle Orobie, tra le quali il pizzo Redorta, la punta Scais, il pizzo Brunone, la cima Soliva ed il Pizzo del Diavolo di Tenda.\nOltre al trekking ed all'alpinismo, negli ultimi anni del XX secolo lungo il torrente Nero ha cominciato a prendere consistenza il fenomeno del torrentismo, che sfrutta le cascate, le strette gole e le forre entro le quali scorre.\nAltra disciplina per la quale molteplici sono le soluzioni offerte dal territorio \u00e8 la mountain bike, per la quale \u00e8 disponibile anche la pista ciclabile, inaugurata nel 2013, che percorre il fondovalle e collega tutti i centri dell'alta valle Seriana.\nPer ci\u00f2 che riguarda le tradizioni, degno di nota \u00e8 il presepio vivente, che riporta alla memoria antichi mestieri, inscenato nel periodo natalizio con la partecipazione di oltre cento comparse.\nA livello architettonico, merita menzione la piccola ma caratteristica chiesa di sant'Antonio Abate. Risalente al XVI secolo circa, presenta opere di buon pregio, tra le quali spicca un dipinto di Domenico Carpinoni. Poco distante si trova anche il piccolo ma caratteristico oratorio dedicato a san Rocco, recentemente ristrutturato, che venne edificato nel 1637 in seguito alla pestilenza di manzoniana memoria."}
{"id": "4616538", "revid": "584834", "url": "https://it.wikipedia.org/wiki?curid=4616538", "title": "Rete ferroviaria dell'Emilia Romagna", "text": ""}
{"id": "4616541", "revid": "1543377", "url": "https://it.wikipedia.org/wiki?curid=4616541", "title": "MI9", "text": "Il British Directorate of Military Intelligence - Section 9 (in italiano: \"Direzione britannica dell'intellingence militare - Sezione 9\"), meglio noto con l'acronimo MI9, era una sezione del Military Intelligence, dipartimento del War Office britannico, attiva tra il 1939 e il 1945 durante la seconda guerra mondiale.\nScopi.\nIl suo compito operativo era quello di assistenza e aiuto ai partigiani operanti nei territori occupati dai nazifascisti e di recupero di militari delle forze alleate che si fossero trovati dietro le linee nemiche (per esempio, piloti abbattuti, prigionieri di guerra in fuga dai campi di prigionia o soldati bloccati dagli eventi bellici, come nel caso della battaglia di Dunkerque).\nAl suo interno, la \"A Force\" era la speciale unit\u00e0 che si occupava specificamente dell'organizzazione della fuga dai campi di detenzione dei prigionieri di guerra alleati e dell'assistenza di coloro che erano evasi."}
{"id": "4616542", "revid": "647919", "url": "https://it.wikipedia.org/wiki?curid=4616542", "title": "Vladimirskij Sobor", "text": ""}
{"id": "4616543", "revid": "117599505", "url": "https://it.wikipedia.org/wiki?curid=4616543", "title": "Real Betis Balompi\u00e9 2009-2010", "text": "Questa pagina raccoglie i dati riguardanti il Real Betis Balompi\u00e9 nelle competizioni ufficiali della stagione 2009-2010.\nStagione.\nIl Real Betis finisce al quarto posto in classifica.\nIn Coppa del Rey arriva al secondo turno."}
{"id": "4616546", "revid": "647919", "url": "https://it.wikipedia.org/wiki?curid=4616546", "title": "Cattedrale di Vladimir (San Pietroburgo)", "text": ""}
{"id": "4616548", "revid": "113326524", "url": "https://it.wikipedia.org/wiki?curid=4616548", "title": "Modena Football Club 1956-1957", "text": "Questa pagina raccoglie le informazioni riguardanti il Modena Football Club nelle competizioni ufficiali della stagione 1956-1957.\nStagione.\nNella stagione 1956-1957 il Modena disput\u00f2 il sedicesimo campionato di Serie B della sua storia.\nOrganigramma societario.\nArea direttiva\nArea tecnica"}
{"id": "4616549", "revid": "28592", "url": "https://it.wikipedia.org/wiki?curid=4616549", "title": "Cattedrale dell'Icona della Madre di Dio di Vladimir", "text": ""}
{"id": "4616551", "revid": "180559", "url": "https://it.wikipedia.org/wiki?curid=4616551", "title": "Parma (Tibet)", "text": "Parma (tibetano: \u0f56\u0f62\u0f0b\u0f58\u0f0b, cinese: ) \u00e8 un villaggio della Cina nella Regione Autonoma del Tibet. Fa parte della contea di Zhongba, nella prefettura di Shigatse.\nIl villaggio si trova sull'altopiano del Tibet, ad una quota di 4.700 m s.l.m.\nL'economia \u00e8 basata sull'allevamento degli yak e su una agricoltura di sussistenza."}
{"id": "4616552", "revid": "838137", "url": "https://it.wikipedia.org/wiki?curid=4616552", "title": "Giovanni Pranzini", "text": "Biografia.\nNato a Castel San Pietro, in provincia di Bologna, il 4 dicembre 1875, viene ordinato sacerdote per l'arcidiocesi di Bologna il 15 agosto 1899 . Nato nell'Emilia Romagna dell'Ottocento fu uno dei primi alti prelati ad intraprendere un dialogo con le forze di sinistra , ebbe contrasti con Mussolini sia da massimalista socialista, sia a seguito del potere fascista dopo di alcuni attacchi fascisti all'azione cattolica e alle federazioni socialiste.\nNei primi anni di sacerdozio \u00e8 cappellano a Mirabello; diviene arciprete fino al 1918 quando viene nominato parroco a Sant'Isaia (Bologna). A Mirabello fonda nel 1900 una Cassa rurale, l'anno successivo istituisce la Casa del lavoro in cui vengono accolte ragazze, affidate alle Suore della Carit\u00e0.\nViene nominato vescovo ausiliare di Bologna e titolare di Diocesarea di Palestina il 13 giugno 1921 e consacrato a Bologna il successivo 26 giugno dal cardinale Vittorio Amedeo Ranuzzi de' Bianchi, coconsacranti il vescovo di Faenza Vincenzo Bacchi e il vescovo di Piacenza Ersilio Menzani.\nIl 18 novembre 1924 viene nominato vescovo di Carpi. Incontra il giovane Zeno Saltini, a cui trasmette la sua esperienza dell'operare nel sociale, facendogli da guida spirituale nella vocazione al sacerdozio.\nNel 1929 organizza il primo congresso eucaristico diocesano.\nNel 1931 ordina sacerdote don Zeno Saltini.\nCura personalmente il bollettino diocesano da lui voluto e promuove la ristrutturazione e l'ampliamento dell'episcopio e della chiesa del cimitero di Carpi.\nMuore il 22 giugno 1935 all'et\u00e0 di 59 anni. La sua salma riposa nel cimitero di Carpi fino al 28 marzo 1988, quando viene traslata in cattedrale e tumulata nel pavimento antistante l'altare di San Valeriano, vicino ad altri vescovi locali.\nGenealogia episcopale.\nLa genealogia episcopale \u00e8:"}
{"id": "4616565", "revid": "599013", "url": "https://it.wikipedia.org/wiki?curid=4616565", "title": "Ji\u0159ina Pelcov\u00e1", "text": "Fino alla dissoluzione della Cecoslovacchia (1993) gareggi\u00f2 per la nazionale cecoslovacca.\nBiografia.\nIn Coppa del Mondo ottenne il primo risultato di rilievo il 19 gennaio 1989 a Borovec (22\u00aa) e l'unica vittoria il 21 dicembre 1997 a Kontiolahti. Nel 1989-1990 si aggiudic\u00f2 la coppa di cristallo.\nIn carriera prese parte a tre edizioni dei Giochi olimpici invernali, (5\u00aa nella sprint, 23\u00aa nell'individuale, 8\u00aa nella staffetta), (49\u00aa nella sprint, 37\u00aa nell'individuale, 7\u00aa nella staffetta) e (35\u00aa nella sprint, 38\u00aa nell'individuale, 6\u00aa nella staffetta) e a sei dei Mondiali, vincendo tre medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "4616567", "revid": "122984908", "url": "https://it.wikipedia.org/wiki?curid=4616567", "title": "Real Betis Balompi\u00e9 2010-2011", "text": "Questa pagina raccoglie i dati riguardanti il Real Betis Balompi\u00e9 nelle competizioni ufficiali della stagione 2010-2011.\nStagione.\nIl Real Betis vince il campionato di seconda divisione e viene promosso in Liga. In Coppa del Re arriva ai quarti di finale."}
{"id": "4616568", "revid": "287204", "url": "https://it.wikipedia.org/wiki?curid=4616568", "title": "Jirina Pelcova", "text": ""}
{"id": "4616569", "revid": "228587", "url": "https://it.wikipedia.org/wiki?curid=4616569", "title": "Lego Mindstorms NXT 2.0", "text": ""}
{"id": "4616574", "revid": "104458", "url": "https://it.wikipedia.org/wiki?curid=4616574", "title": "Ji\u0159\u00edna Adami\u010dkov\u00e1", "text": ""}
{"id": "4616578", "revid": "104458", "url": "https://it.wikipedia.org/wiki?curid=4616578", "title": "Ji\u0159ina Adami\u010dkov\u00e1", "text": ""}
{"id": "4616580", "revid": "599013", "url": "https://it.wikipedia.org/wiki?curid=4616580", "title": "Ji\u0159\u00edna Pelcov\u00e1", "text": ""}
{"id": "4616586", "revid": "339392", "url": "https://it.wikipedia.org/wiki?curid=4616586", "title": "Stati Uniti del Giappone", "text": ""}
{"id": "4616591", "revid": "1573940", "url": "https://it.wikipedia.org/wiki?curid=4616591", "title": "Uroderma magnirostrum", "text": "Uroderma magnirostrum () \u00e8 un pipistrello della famiglia dei Fillostomidi diffuso in America centrale e meridionale.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 54 e 70\u00a0mm, la lunghezza dell'avambraccio tra 41 e 45\u00a0mm, la lunghezza del piede tra 9 e 12\u00a0mm, la lunghezza delle orecchie tra 13 e 17\u00a0mm e un peso fino a 21\u00a0g.\nAspetto.\nLe parti dorsali sono marroni o bruno-grigiastre con la base dei peli pi\u00f9 chiara, mentre le parti ventrali sono bruno-grigiastre. Una striscia dorsale bianca poco visibile si estende dalla nuca fino alla groppa. Il muso \u00e8 allungato e largo. La foglia nasale \u00e8 ben sviluppata, brunastra e lanceolata. Due strisce bianche indistinte sono presenti su ogni lato del viso, la prima si estende dall'angolo esterno della foglia nasale fino a dietro l'orecchio, mentre la seconda, spesso del tutto assente, parte dell'angolo posteriore della bocca e termina alla base del padiglione auricolare. Le orecchie sono larghe, triangolari con l'estremit\u00e0 arrotondata, ben separate, marroni e con i margini pi\u00f9 chiari alla base. Il trago \u00e8 piccolo, affusolato e con il margine posteriore dentellato. Le ali sono attaccate posteriormente alla base dell'alluce. \u00c8 privo di coda, mentre l'uropatagio \u00e8 ridotto ad una membrana priva di peli e con il margine libero a forma di U lungo la parte interna degli arti inferiori. Il calcar \u00e8 corto. Il cariotipo \u00e8 2n=36 FNa=60 o 62.\nBiologia.\nComportamento.\nSi rifugia in gruppi fino a 5 individui all'interno di grandi foglie arrotolate di alberi come la palma \"Astrocaryum murumuru\". I due sessi tendono a formare colonie separate.\nAlimentazione.\nSi nutre probabilmente di frutta e in misura minore di insetti, parti di fiori, nettare e polline.\nRiproduzione.\nFemmine gravide sono state catturate in El Salvador nel mese di giugno, in Nicaragua a marzo e luglio, in Bolivia a settembre e in Brasile a giugno.\nDistribuzione e habitat.\nQuesta specie \u00e8 diffusa negli stati messicani meridionali di Guerrero, Oaxaca, Veracruz e Chiapas; Guatemala meridionale, Honduras e Nicaragua occidentali; El Salvador, Panama, Colombia, Venezuela, Guyana, Ecuador orientale, Per\u00f9, Brasile settentrionale, centrale e orientale, Bolivia settentrionale e centrale.\nVive nelle foreste sempreverdi, foreste decidue e in prossimit\u00e0 di specchi d'acqua all'interno di zone aride fino a 800 metri di altitudine.\nStato di conservazione.\nLa IUCN Red List, considerato il vasto areale, la popolazione presumibilmente numerosa, la presenza in diverse aree protette e la tolleranza alle modifiche ambientali, classifica \"U.magnirostrum\" come specie a rischio minimo (LC)."}
{"id": "4616592", "revid": "599013", "url": "https://it.wikipedia.org/wiki?curid=4616592", "title": "Angus Carmichael", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948, disput\u00f2 solo uno dei quattro incontri giocati dalla sua Nazionale in quell'edizione."}
{"id": "4616593", "revid": "123230427", "url": "https://it.wikipedia.org/wiki?curid=4616593", "title": "Altreconomia", "text": "Altreconomia \u00e8 una rivista mensile di informazione indipendente - 11 numeri l'anno - e una casa editrice che tratta tematiche inerenti all'economia solidale e trasformativa. Temi quali il commercio equo e solidale, la finanza etica, la cooperazione internazionale, il turismo responsabile, la difesa dell'ambiente e dei diritti. Altrecononia \u00e8 una voce critica sull'economia in cui viviamo che racconta quella in cui vorremmo vivere. Oltre alla rivista, Altra Economia Societ\u00e0 Cooperativa, costituita da oltre 600 soci persone fisiche, lettori e persone giuridiche, pubblica libri, offre servizi di comunicazione, organizza eventi, partecipa a progetti.\nLa rivista viene pubblicata sia in formato cartaceo che in formato digitale.\nLe attivit\u00e0.\nLa rivista nasce nel novembre del 1999 da una societ\u00e0 cooperativa e nell'affrontare tematiche sensibili, fornisce informazioni nell'ambito del no profit, e promuove varie iniziative anche insieme ad altre associazioni. Nell'approfondimento delle tematiche affrontate dalla rivista, Altreconomia ha pubblicato circa 250 libri. \nIl sito \u00e8 costantemente aggiornato e pubblica articoli sui temi della rivista e l'attualit\u00e0."}
{"id": "4616594", "revid": "287204", "url": "https://it.wikipedia.org/wiki?curid=4616594", "title": "Dinko Felic", "text": ""}
{"id": "4616595", "revid": "745179", "url": "https://it.wikipedia.org/wiki?curid=4616595", "title": "Max 20 Live Tour", "text": ""}
{"id": "4616605", "revid": "606039", "url": "https://it.wikipedia.org/wiki?curid=4616605", "title": "Cercolabes boliviensis", "text": ""}
{"id": "4616606", "revid": "606039", "url": "https://it.wikipedia.org/wiki?curid=4616606", "title": "Cercolabes tricolor", "text": ""}
{"id": "4616608", "revid": "606039", "url": "https://it.wikipedia.org/wiki?curid=4616608", "title": "Coendou brandtii", "text": ""}
{"id": "4616609", "revid": "606039", "url": "https://it.wikipedia.org/wiki?curid=4616609", "title": "Coendou centralis", "text": ""}
{"id": "4616610", "revid": "606039", "url": "https://it.wikipedia.org/wiki?curid=4616610", "title": "Coendou platycentrotus", "text": ""}
{"id": "4616612", "revid": "606039", "url": "https://it.wikipedia.org/wiki?curid=4616612", "title": "Coendou sanctamartae", "text": ""}
{"id": "4616613", "revid": "606039", "url": "https://it.wikipedia.org/wiki?curid=4616613", "title": "Hystrix cuandu", "text": ""}
{"id": "4616614", "revid": "606039", "url": "https://it.wikipedia.org/wiki?curid=4616614", "title": "Hystrix prehensilis", "text": ""}
{"id": "4616617", "revid": "767487", "url": "https://it.wikipedia.org/wiki?curid=4616617", "title": "Andr\u00e9s Cabrero", "text": ""}
{"id": "4616631", "revid": "599013", "url": "https://it.wikipedia.org/wiki?curid=4616631", "title": "Nicholas Addlery", "text": "Carriera.\nClub.\nDopo aver militato dal 1999 al 2002 nella squadra universitaria dei California Vulcans, si trasferisce nel campionato di Trinidad &amp; Tobago, dove, tra il 2003 e il 2005 gioca con gli Starword Strikers e il San Juan Jabloteh. Nel 2006 passa al Dong Nai, squadra vietnamita, raccogliendo solamente 5 presenze e 2 gol.\nNel 2007 gioca in MLS, tra le file del D.C. United, vincendo a fine stagione l'MLS Supporters' Shield. Passa nel 2008 al Vancouver Whitecaps, militante in USL First Division. Conclude la stagione con 4 gol in 27 presenze e con la vittoria del campionato.\nTra il 2009 e il 2012 gioca con i Puerto Rico Islanders, club di NASL. Colleziona complessivamente 32 gol in 82 presenze in campionato, diventando il miglior marcatore nella storia del club ed esordendo anche in CONCACAF Champions League . Tra il 2009 e il 2010 disputa inoltre alcune partite con l'\u00c1guila, club salvadoregno.\nChiude la carriera a fine 2013, dopo aver disputato l'ultima stagione nei Carolina RailHawks.\nNazionale.\nFa il proprio esordio con la Giamaica il 23 maggio 2009 in occasione dell'amichevole contro Haiti, match conclusosi 2-2, dove sigla anche il suo primo ed unico gol in nazionale.\nPartecipa alla Gold Cup del 2009, dove gioca due spezzoni di partita contro Costa Rica ed El Salvador.\nChiude la propria esperienza in nazionale nel 2010 totalizzando complessivamente 6 presenze ed 1 gol."}
{"id": "4616632", "revid": "287204", "url": "https://it.wikipedia.org/wiki?curid=4616632", "title": "Rho1 Sagittarii", "text": "Rho1 Sagittarii (\u03c11 Sagittarii, \u03c11 Sgr) 1 \u00e8 una stella nella costellazione del Sagittario di magnitudine apparente +3,94. Condivide la lettera greca \"Rho\" della designazione di Bayer con Rho2 Sagittarii, visivamente vicina in cielo ma con la quale non esiste nessuna relazione fisica. Dista 127 anni luce dal sistema solare.\nOsservazione.\nSi tratta di una stella situata nell'emisfero celeste australe, ma di bassa declinazione: ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto a alte latitudini. Nell'emisfero sud invece appare circumpolare solo nel continente antartico. Data la sua magnitudine pari a 3,94, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nCaratteristiche fisiche.\nRho1 Sagittarii \u00e8 una subgigante di tipo spettrale A9IV, avente una temperatura superficiale di . Il suo raggio \u00e8 3,1 volte quello del Sole, la massa quasi il doppio ed \u00e8 34 volte pi\u00f9 luminosa della nostra stella. \u00c8 una variabile del tipo Delta Scuti, una delle pi\u00f9 brillanti di questo gruppo; la sua variazione di luminosit\u00e0 \u00e8 di 0,02 magnitudini in un periodo di poco pi\u00f9 di un'ora.\nOccultazioni.\nPer la sua posizione prossima all'eclittica, tale stella \u00e8 talvolta soggetta ad occultazioni da parte della Luna e, pi\u00f9 raramente, dei pianeti, generalmente quelli interni.\nL'ultima occultazione lunare di \u03c11 Sagittarii \u00e8 avvenuta il 14 settembre 2013.."}
{"id": "4616635", "revid": "729019", "url": "https://it.wikipedia.org/wiki?curid=4616635", "title": "Sci alpino ai IV Giochi olimpici invernali - Combinata femminile", "text": "Tra le competizioni dello sci alpino ai IV Giochi olimpici invernali di Garmisch-Partenkirchen 1936 si disput\u00f2 la combinata femminile.\nLa prova di discesa libera si disput\u00f2 sulla Kandahar il 7 febbraio. Il giorno seguente, 8 febbraio, si tenne la prova di slalom sulla Gudiberg.\nVinse la tedesca Christl Cranz (medaglia d'oro), davanti alla compagna di squadra K\u00e4the Grasegger (medaglia d'argento) e alla norvegese Laila Schou Nilsen (medaglia di bronzo)."}
{"id": "4616638", "revid": "1708406", "url": "https://it.wikipedia.org/wiki?curid=4616638", "title": "Algebra di divisione", "text": "In matematica, in particolare nell'ambito dell'algebra astratta, un'algebra di divisione \u00e8 un'algebra in cui l'operazione di divisione \u00e8, in un certo senso, possibile.\nDefinizione.\nSia formula_1 un'algebra su un campo tale da non consistere del solo elemento nullo. Se per ogni elemento formula_2 ed ogni altro elemento non-nullo \"b\" di formula_1 esiste \"esattamente\" un elemento formula_4 di formula_1 tale che formula_6, ed \"esattamente\" un elemento formula_7 di formula_1 tale che formula_9, allora formula_1 \u00e8 un'algebra di divisione.\nPer algebre associative, la definizione pu\u00f2 essere semplificata: un'algebra associativa su un campo \u00e8 un'algebra di divisione se e solo se possiede un'identit\u00e0 moltiplicativa diversa dall'elemento nullo ed ogni elemento non nullo ammette un inverso moltiplicativo (ossia per ogni formula_2 dell'algebra esiste un formula_4 tale che formula_13, ove formula_14 \u00e8 l'identit\u00e0 moltiplicativa dell'algebra).\nEsempi.\nUno degli esempi pi\u00f9 semplici di algebra di divisione associativa \u00e8 costituito dall'algebra dei numeri reali formula_15.\nSalendo di dimensione si trova l'algebra reale dei numeri complessi formula_16. Per il teorema di Gelfand-Mazur, ogni algebra di Banach che sia anche un'algebra di divisione \u00e8 isomorfa a formula_16.\nI quaternioni formula_18 sono un esempio di algebra di divisione non commutativa sui reali."}
{"id": "4616639", "revid": "767487", "url": "https://it.wikipedia.org/wiki?curid=4616639", "title": "Lance Laing", "text": "Carriera.\nNazionale.\nTra il 2008 ed il 2015 ha giocato complessivamente 11 partite in nazionale, prendendo parte anche alla CONCACAF Gold Cup 2015 ed alla Copa Am\u00e9rica 2015."}
{"id": "4616640", "revid": "729019", "url": "https://it.wikipedia.org/wiki?curid=4616640", "title": "Silvia Dapr\u00e0", "text": "Playmaker di 173\u00a0cm, ha giocato in Serie A1 con , Magenta, Priolo Gargallo, Viterbo, Brianza, Montecchio e Messina."}
{"id": "4616642", "revid": "767487", "url": "https://it.wikipedia.org/wiki?curid=4616642", "title": "Rhacheosaurus gracilis", "text": "Il racheosauro (Rhacheosaurus gracilis) \u00e8 un rettile marino estinto, appartenente ai crocodilomorfi. Visse nel Giurassico superiore (Titoniano, circa 151 milioni di anni fa) e i suoi resti fossili sono stati ritrovati in Europa.\nDescrizione.\nQuesto animale aveva un aspetto piuttosto diverso da quello degli attuali coccodrilli: come molte forme simili (ad esempio \"Geosaurus\" e \"Metriorhynchus\"), \"Rhacheosaurus\" doveva possedere un corpo slanciato e sprovvisto di corazza, con quattro arti trasformati in strutture simili a pagaie (il paio anteriore era pi\u00f9 corto) e una lunga coda terminante in una struttura carnosa bilobata. \"Rhacheosaurus\" si distingueva dalle forme simili per il rostro appuntito e molto sottile.\nClassificazione.\n\"Rhacheosaurus\" appartiene ai metriorinchidi, un gruppo di crocodilomorfi marini dalle zampe trasformate in pagaie e dalla coda bilobata. In particolare, \"Rhacheosaurus\" fa parte di un clade di metriorinchidi noti come Rhacheosaurini, comprendenti anche \"Cricosaurus\" e \"Maledictosuchus\", dalle forme particolarmente snelle.\n\"Rhacheosaurus gracilis\" fu descritto per la prima volta da Hermann von Meyer nel 1831, sulla base di resti fossili provenienti dalla Germania. Successivi studi inclusero il genere \"Rhacheosaurus\" nel pi\u00f9 noto \"Geosaurus\". Solo nel 2009, in uno studio riguardante alcune specie di crocodilomorfi marini dal muso lungo (precedentemente attribuite a \"Geosaurus\", \"Enaliosuchus\" e \"Metriorhynchus\") riclassificate nel genere \"Cricosaurus\", venne riconsiderata la classificazione della specie \"Geosaurus gracilis\", e si re-istitu\u00ec il genere \"Rhacheosaurus\"."}
{"id": "4616643", "revid": "22356", "url": "https://it.wikipedia.org/wiki?curid=4616643", "title": "Rhacheosaurus", "text": ""}
{"id": "4616646", "revid": "767487", "url": "https://it.wikipedia.org/wiki?curid=4616646", "title": "Gracilineustes", "text": "Il gracilineuste (gen. Gracilineustes) \u00e8 un rettile marino estinto, appartenente ai crocodilomorfi. Visse tra il Giurassico medio e il Giurassico superiore (Calloviano - Kimmeridgiano, circa 167 - 155 milioni di anni fa) e i suoi resti sono stati ritrovati in Europa. \nDescrizione.\nQuesto animale aveva un aspetto piuttosto diverso da quello degli attuali coccodrilli: come molte forme simili (ad esempio \"Geosaurus\" e \"Metriorhynchus\"), \"Gracilineustes\" doveva possedere un corpo slanciato e sprovvisto di corazza, con quattro arti trasformati in strutture simili a pagaie (il paio anteriore era pi\u00f9 corto) e una lunga coda terminante in una struttura carnosa bilobata. \"Gracilineustes\" si distingueva dalle forme simili per il rostro appuntito e molto sottile.\nClassificazione.\n\"Gracilineustes\" appartiene ai metriorinchidi, un gruppo di crocodilomorfi marini dalle zampe trasformate in pagaie e dalla coda bilobata. In particolare, \"Gracilineustes\" \u00e8 parte di un clade noto come metriorinchini, contenente le forme pi\u00f9 snelle della famiglia; sembra che \"Gracilineustes\" fosse in una posizione pi\u00f9 derivata rispetto a \"Metriorhynchus\" ma pi\u00f9 basale rispetto a \"Maledictosuchus\", \"Cricosaurus\" e \"Rhacheosaurus\", che includono le forme pi\u00f9 specializzate del gruppo.\nI fossili di questo genere sono stati ritrovati in Francia e in Inghilterra, e inizialmente vennero attribuiti ad altri generi di coccodrilli marini. La prima specie nota, proveniente dal Giurassico superiore (Kimmeridgiano) della Francia, fu attribuita al genere \"Metriorhynchus\" e venne descritta nel 1887 da Lennier (M. acutus). Nel 1913 venne descritto un altro fossile proveniente dal Calloviano dell'Inghilterra, e attribuita alla specie Metriorhynchus leedsi. La confusione tassonomica dei metriorinchidi venne chiarita sono negli anni 2000: uno studio del 2010 metteva in chiaro la tassonomia delle specie attribuite a \"Metriorhynchus\", e venne quindi istituito il genere \"Gracilineustes\", con due specie: \"G. acutus\" e \"G. leedsi\"."}
{"id": "4616650", "revid": "767487", "url": "https://it.wikipedia.org/wiki?curid=4616650", "title": "Bathyopsis", "text": "Il batiopside (gen. Bathyopsis) \u00e8 un mammifero erbivoro estinto, appartenente ai dinocerati. Visse nell'Eocene inferiore - medio (circa 55 - 46 milioni di anni fa) e i suoi resti fossili sono stati ritrovati in Nordamerica (Colorado, Wyoming). \nDescrizione.\nQuesto animale possedeva un corpo allungato e pesante, sorretto da zampe colonnari relativamente corte. Il cranio, lungo 35 - 50 centimetri, era depresso e allungato, con una regione postorbitale piuttosto lunga. Erano presenti due corna cortissime e appaiate, appena dietro la zona delle narici. \"Bathyopsis\" possedeva inoltre un paio di canini superiori allungati, a forma di zanne, che venivano protetti da una sorta di guaina ossea quando la bocca era chiusa. Al contrario di altre forme successive di dinocerati, \"Bathyopsis\" non raggiunse dimensioni gigantesche; si suppone fosse lungo circa 2,5 metri.\nClassificazione.\n\"Bathyopsis\" \u00e8 un rappresentante relativamente primitivo dei dinocerati, un gruppo di mammiferi originatisi nel corso del Paleocene, che in pochi milioni di anni raggiunsero dimensioni ragguardevoli. \"Bathyopsis\" \u00e8 considerato ancestrale a forme successive come \"Uintatherium\" ed \"Eobasileus\", di grandi dimensioni e dalle caratteristiche craniche pi\u00f9 marcate.\n\"Bathyopsis\" \u00e8 stato descritto per la prima volta da Edward Drinker Cope nel 1881; la specie tipo \u00e8 Bathyopsis fissidens. Un'altra specie \u00e8 B. middleswarti, descritta da Wheeler nel 1961 e ritenuta distinta dalla precedente sulla base di alcune caratteristiche (taglia maggiore, corna meglio sviluppate). Studi successivi, per\u00f2, hanno ipotizzato che le differenze potrebbero riflettere un dimorfismo sessuale (Schoch e Lucas, 1985)."}
{"id": "4616654", "revid": "1431409", "url": "https://it.wikipedia.org/wiki?curid=4616654", "title": "C\u00e9sar Falletti", "text": "Caratteristiche tecniche.\nDi corporatura esile, ha una grande visione di gioco. Centrocampista duttile, veloce e di buona tecnica individuale, sa adattarsi in vari ruoli in mezzo al campo, specie come trequartista, ma ha pi\u00f9 volte ricoperto il ruolo di attaccante esterno.\nCarriera.\nClub.\nCresce nel Cerro, nella cui prima squadra arriva ad esordire nella stagione 2011-2012 disputando 9 partite nel campionato uruguaiano, mentre nella stagione successiva gioca da titolare, ottenendo 30 presenze equamente distribuite fra torneo di Apertura e torneo di Clausura.\nIl 30 agosto 2013, arrivato il \"transfert\" dalla federazione uruguaiana, viene ufficializzato il suo acquisto a titolo definitivo dalla ; Conclude la prima stagione in Serie B con 24 presenze e nessuna rete, al di sotto delle aspettative. Pur trovando meno spazio, migliore \u00e8 la sua seconda annata in rossoverde in cui trova peraltro il primo gol con la maglia delle \"Fere\", siglato il 22 novembre 2014 nel sentito derby umbro contro il (sfida terminata 2-2). La stagione 2015-2016 parte con il piede giusto riuscendo a totalizzare 5 reti nelle prime 16 giornate, e il 12 dicembre nella sfida interna vinta 4-0 contro il segna il gol numero 1000 della Ternana in Serie B. Al termine della stagione 2016-17 lascia la societ\u00e0 rossoverde dopo 4 stagioni e 124 presenze con 18 reti messe a segno.\nIl 19 luglio 2017 viene ufficializzato l'acquisto di C\u00e9sar Falletti da parte del Bologna. Dopo due mesi di stop per infortunio il 26 ottobre esordisce con la nuova maglia ed in Serie A nella partita persa in casa dagli emiliani per 2-1 contro la Lazio. Gioca per la prima volta da titolare il 18 febbraio 2018 alla nona partita in A giocata e vinta per 2-1 nel derby contro il Sassuolo, in cui tuttavia venne sostituito dopo una prestazione deludente dal connazionale (oltre che compagno di squadra a Terni, arrivato nell'estate 2013 insieme a Falletti in Umbria, e trasferitosi in Emilia insieme a lui nell'estate 2017) Felipe Avenatti al 54\u00ba minuto.\nLa settimana successiva si riscatta segnando il 2-0 finale nella vittoria interna contro il Genoa, dopo essere subentrato al 62\u00ba minuto all'infortunato Andrea Poli.\nIl 13 agosto 2018 passa, con la formula del prestito, al Palermo, squadra militante in Serie B. Debutta in maglia rosanero il 25 agosto, alla prima giornata di Serie B disputata all'Arechi contro la Salernitana e terminata 0-0, subentrando al 33' del secondo tempo ad Aleksandar Trajkovski. Segna il primo gol con il Palermo il 30 ottobre 2018 nella gara esterna vinta per 0-3 contro il Carpi e valevole per la 10\u00aa giornata di Serie B.\nRientrato al Bologna, il 27 agosto 2019 passa in prestito al Club Tijuana. Esordisce il 29 agosto, subentrando al 69' della partita vinta in casa per 3-2 contro il , valida per la settima giornata del campionato messicano 2019-2020.\nIl 7 settembre 2020 torna alla Ternana, in Serie C. Fornisce un importante contributo al ritorno dei rossoverdi in serie cadetta, realizzando 17 reti in Serie C nel 2020-2021.\nNazionale.\nDal 2010 al 2012 ha fatto parte dell'Under-20 dell'Uruguay, giocando fra l'altro il mondiale del 2011 in Colombia e raccogliendo in tutto 5 presenze e una rete. Dal 2012 al 2014 \u00e8 stato convocato saltuariamente nell'Under-21 uruguaiana in cui ha all'attivo una presenza.\nStatistiche.\nPresenze e reti nei club.\n\"Statistiche aggiornate al 14 gennaio 2022.\""}
{"id": "4616655", "revid": "1573940", "url": "https://it.wikipedia.org/wiki?curid=4616655", "title": "Thyroptera devivoi", "text": "Thyroptera devivoi () \u00e8 un pipistrello della famiglia degli Tirotteridi diffuso nell'America meridionale.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 38,4 e 46\u00a0mm, la lunghezza dell'avambraccio tra 35 e 38\u00a0mm e la lunghezza della coda tra 24,6 e 29\u00a0mm.\nAspetto.\nLa pelliccia \u00e8 lunga e lanuginosa, pi\u00f9 corta sulle spalle. Le parti dorsali sono bruno cannella, mentre le parti ventrali sono bruno-grigiastre o bianche, con la base dei peli nera. Il muso \u00e8 lungo ed appuntito, gli occhi sono piccoli. Le orecchie sono a forma di imbuto, separate e marroni chiare. Il trago \u00e8 corto e con l'estremit\u00e0 arrotondata. Le membrane alari sono bruno-grigiastre scure e attaccate posteriormente alla base dell'artiglio dell'alluce. Sono presenti dei grossi cuscinetti adesivi ovali alla base dei pollici e sulla pianta dei piccoli piedi. La punta della lunga coda si estende leggermente oltre l'ampio uropatagio, il quale \u00e8 ricoperto dorsalmente di file trasversali di piccole formazioni verrucose. Il calcar \u00e8 lungo.\nBiologia.\nComportamento.\nSi rifugia probabilmente tra le fronde delle palme.\nAlimentazione.\nSi nutre di insetti.\nDistribuzione e habitat.\nQuesta specie \u00e8 diffusa nella Guyana sud-occidentale e negli stati brasiliani nord-orientali del Piau\u00ed e del Tocantins.\nVive nelle foreste a galleria, savane e cerrado.\nStato di conservazione.\nLa IUCN Red List, considerato che questa specie \u00e8 conosciuta soltanto da 4 individui provenienti da tre localit\u00e0, che potrebbe trattarsi di due forme differenti e l'habitat nella parte pi\u00f9 meridionale del suo areale viene rapidamente convertito in terreni agricoli e pascoli senza essere a conoscenza dell'impatto che ci\u00f2 potrebbe avere su di essa, classifica \"T.devivoi\" come specie con dati insufficienti (DD)."}
{"id": "4616656", "revid": "647919", "url": "https://it.wikipedia.org/wiki?curid=4616656", "title": "Tirotteridi", "text": ""}
{"id": "4616657", "revid": "1573940", "url": "https://it.wikipedia.org/wiki?curid=4616657", "title": "Thyroptera lavali", "text": "Thyroptera lavali () \u00e8 un pipistrello della famiglia dei Tirotteridi diffuso nell'America meridionale.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 42 e 50\u00a0mm, la lunghezza dell'avambraccio tra 38 e 42\u00a0mm, la lunghezza della coda tra 30 e 32\u00a0mm, la lunghezza del piede tra 4 e 7\u00a0mm, la lunghezza delle orecchie tra 11 e 13\u00a0mm e un peso fino a 9\u00a0g.\nAspetto.\nLa pelliccia \u00e8 lunga e lanuginosa, pi\u00f9 corta sulle spalle. Le parti dorsali sono marroni scure, mentre le parti ventrali sono marroni con la base dei peli pi\u00f9 scura. Il muso \u00e8 lungo ed appuntito, gli occhi sono piccoli. Le orecchie sono a forma di imbuto, separate e marroni chiare. Il trago \u00e8 corto e con l'estremit\u00e0 arrotondata. Le ali sono attaccate posteriormente alla base dell'artiglio dell'alluce. Sono presenti dei grossi cuscinetti adesivi ovali alla base dei pollici e sulla pianta dei piccoli piedi. La punta della lunga coda si estende di circa 4,8-7,2 mm oltre l'ampio uropatagio, il quale \u00e8 ricoperto dorsalmente di file trasversali di piccole formazioni verrucose. Il calcar \u00e8 lungo e con un distinto rigonfiamento lungo il bordo esterno.\nBiologia.\nComportamento.\nSi rifugia probabilmente tra le fronde delle palme.\nAlimentazione.\nSi nutre di insetti catturati in volo sopra corsi d'acqua.\nRiproduzione.\nFemmine gravide sono state catturate nei mesi di gennaio, febbraio e ottobre. Danno alla luce un piccolo alla volta.\nDistribuzione e habitat.\nQuesta specie \u00e8 diffusa nell'Ecuador orientale, Per\u00f9 centrale e nord-orientale, Venezuela centrale e meridionale e nello stato brasiliano settentrionale del Par\u00e1.\nVive nelle foreste sempreverdi.\nStato di conservazione.\nLa IUCN Red List, considerato che ci sono poche informazioni circa il suo areale, lo stato della popolazione e i requisiti ambientali, classifica \"T.lavali\" come specie con dati insufficienti (DD)."}
{"id": "4616659", "revid": "1305772", "url": "https://it.wikipedia.org/wiki?curid=4616659", "title": "If You Were a Movie, This Would Be Your Soundtrack", "text": "If You Were a Movie, This Would Be Your Soundtrack \u00e8 il primo EP degli Sleeping with Sirens, pubblicato il 3 luglio 2012."}
{"id": "4616660", "revid": "547034", "url": "https://it.wikipedia.org/wiki?curid=4616660", "title": "Dodge Spirit", "text": "La Spirit \u00e8 un'autovettura mid-size prodotta dalla Dodge dal 1989 al 1995.\nIl contesto.\nLa Spirit \u00e8 stata introdotta nel gennaio del 1989 come sostituta della Dodge 600. Venne commercializzata con un solo tipo di carrozzeria, berlina quattro porte. L'abitacolo poteva ospitare cinque passeggeri oppure, quando era installato un opzionale sedile anteriore a divanetto, sei passeggeri.\nLa Spirit era il modello della Dodge che era basato sul pianale AA della Chrysler, il quale era una variante della piattaforma K del gruppo. La Spirit fu assemblata a Newark, nel Delaware, ed a Toluca, in Messico. Essa condivideva la progettazione di base con la Chrysler LeBaron berlina prodotta dal 1990 al 1994, con la Plymouth Acclaim commercializzata dal 1989 al 1995 e con la Chrysler Saratoga prodotta nello stesso periodo.\nLa Spirit \u00e8 considerata anche la sostituta della piccola Aries e della hatchback Lancer, sebbene la Shadow, che venne lanciata nel 1987, fu forse la pi\u00f9 logica sostituta dei due modelli citati, dato che con essi condivideva ingombri. La produzione della Spirit termin\u00f2 il 9 dicembre 1994 insieme a quella della Plymouth Acclaim e della Chrysler LeBaron. La Spirit rest\u00f2 comunque in commercio anche nel 1995 e fu sostituita dalla Stratus. La Spirit per\u00f2, rispetto a quest'ultima, vendette meglio.\nCaratteristiche.\nLa Spirit era dotata di una larga parte posteriore che ospitava delle sospensioni ad assale rigido. Quelle anteriori avevano invece una struttura MacPherson. La Spirit differiva principalmente dagli altri modelli basati sul pianale A del gruppo per la calandra e per i fanali posteriori, oltre che per la disponibilit\u00e0 di una versione ad alte prestazioni, la Spirit R/T. \nLa Spirit era dimensionalmente simile alle contemporanee Ford Tempo, Ford Taurus, Honda Accord e Toyota Camry.\nMotorizzazione.\nIl motore base della Spirit e della Spirit LE era un quattro cilindri in linea da 2,5 L di cilindrata avente alimentazione ad iniezione a corpo farfallato, che erogava 100 CV di potenza. Era invece opzionale su tutti i modelli, tranne che sulla Spirit ES, un motore V6 Mitsubishi da 3 L che sviluppava 141 CV. La versione turbocompressa del motore da 2,5 L, che erogava 150 CV, fu disponibile dal 1989 al 1992 nell'equipaggiamento di serie della Spirit ES e tra le opzioni degli altri modelli. Dal 1993 al 1995 fu offerto un motore Flex derivante dal propulsore da 2,5 L e avente alimentazione ad iniezione multipoint, che erogava 107 CV. Questo motore era stato progettato per funzionare con una concentrazione di metanolo superiore all'85%.\nLa versione ad alte prestazioni, la R/T, aveva in dotazione un quattro cilindri in linea sovralimentato da 2,2 L con distribuzione a doppio albero a camme in testa e testata progettata e realizzata dalla Lotus. Questo motore erogava 224\u00a0CV di potenza e 294 N\u2022m di coppia.\nIl motore era montato anteriormente, e la trazione era all\u2019avantreno.\nIl cambio.\nErano disponibili diversi modelli di cambi manuali a cinque rapporti. Nonostante la ricca offerta, poche Spirit li installarono. Tutte le Spirit R/T ebbero invece montato una cambio manuale ad alte prestazioni \"A-568\" a cinque rapporti. Dal 1989 al 1991 tutti i motori V6 furono accoppiati ad un cambio automatico a quattro rapporti con overdrive, che divent\u00f2 opzionale nel 1992 e rimase tale fino al 1995. Sui motori a quattro cilindri in linea era comune il cambio automatico \"Torqueflite\" a tre rapporti. Questa trasmissione era poi disponibile tra gli optional sui motori V6.\nAllestimenti.\nNel 1991 le Spirit ES e R/T avevano in dotazione i cerchioni in lega \"Eurocast\". Nel 1992 furono invece introdotti i cerchioni \"Turbo Blade\".\nAlcuni cerchioni erano in tinta con la carrozzeria, mentre altri erano verniciati con un colore che si abbinava a quello del corpo vettura:\nDal 1993 la Spirit fu offerta con il pacchetto \"Gold\", che era simile all'omonimo allestimento offerto dal 1993 al 1994 sulle Plymouth Acclaim e sulle Dodge Caravan/Plymouth Voyager. Questa opzione includeva degli inserti color oro sui cerchioni e delle strisce adesive dorate. Il pacchetto era offerto sia con i motori a quattro cilindri sia con quelli a sei, ma solamente se associato ad alcuni colori del corpo vettura.\nI cambiamenti durante gli anni.\nIn linea generale, la Spirit rimase pressoch\u00e9 invariata negli anni in cui fu in produzione.\nLa Spirit R/T.\nNel 1991, la Chrysler introdusse una versione ad alte prestazioni della Spirit, la R/T. Questo modello speciale montava una versione del motore da 2,2 L che comprendeva 16 valvole, un doppio albero a camme in testa ed una testata progettata dalla Lotus, la quale vinse la concorrenza della Maserati. Questo propulsore aveva installato un turbocompressore con intercooler ed erogava 224\u00a0CV di potenza e 294 N\u2022m di coppia. La Spirit R/T possedeva anche interni unici e un allestimento esterno peculiare. La sola trasmissione disponibile fu un cambio manuale \"A568\" a cinque rapporti, con gli ingranaggi forniti dalla Getrag. Erano installati di serie dei freni a disco sulle quattro ruote con impianto di ventilazione potenziato, mentre era offerto tra le opzioni il servofreno. Erano montati di serie anche dei cerchioni in lega da 15 pollici.\nLa Spirit R/T aveva delle prestazioni superiori a quelle della BMW M5. La R/T raggiungeva le 60 miglia orarie (97\u00a0km/h) in 5,8 secondi. Secondo la rivista \"Car and Driver\", la Spirit R/T era tra le pi\u00f9 veloci vetture a trazione anteriore offerte all'epoca negli Stati Uniti. Inoltre, il modello era pubblicizzato come \"la pi\u00f9 veloce berlina costruita in America\". Fu scelta dalla rivista \"Motor Trend\" come migliore berlina sportiva negli anni 1991 e 1992, battendo la Ford Taurus SHO. Secondo quanto segnalato da molti possessori, i motori ebbero per\u00f2 dei problemi alle cinghie di distribuzione ed alla testata, che dopo un uso continuo tendeva ad incrinarsi.\nTutte le R/T furono costruite in Messico. Nel 1991, negli Stati uniti, ne furono venduti 1.208 esemplari (774 di colore rosso e 434 di colore bianco). Nel 1992 invece i modelli commercializzati furono 191 (92 rossi, 68 bianchi e 31 color argento). Le uniche novit\u00e0 per il 1992 furono la modifica del primo rapporto (che divent\u00f2 pi\u00f9 corto per ridurre il ritardo del turbo), l'installazione del cruscotto in legno gi\u00e0 montato sulla Chrysler LeBaron berlina, degli inserti di colore nero della calandra e l'installazione di indicatori di direzione anteriori e laterali di colore ambra. \nLe versioni messicane e sudamericane.\nLe Spirit furono commercializzate anche in Messico. Esse per\u00f2 non furono marchiate come Dodge ma come Chrysler, dato che all'epoca, in Messico, il marchio Dodge era utilizzato solamente su modelli di autocarri. La Spirit \u00e8 stata introdotta in Messico nel 1990, cio\u00e8 nell'anno successivo al debutto negli Stati Uniti ed in Canada. Le Spirit prodotte dal 1990 al 1991 ebbero in dotazione la coda delle Plymouth Acclaim commercializzate negli Stati Uniti. All'inizio le Spirit messicane avevano installato una versione del motore da 2,5 L che aveva l'alimentazione a carburatore e che possedeva il controllo elettronico della fasatura d'accensione. Questo motore comprendeva inoltre molti componenti che erano simili a quelli installati su modelli Chrysler negli anni settanta.\nNel 1991 in Messico entrarono in vigore delle nuove norme contro le emissioni inquinanti che erano simili a quelle gi\u00e0 operative negli Stati Uniti ed in Canada. Dato che il motore a carburatore aveva consumi troppo elevati, fu introdotto un sistema ad iniezione. Questo sistema non era per\u00f2 quello a corpo farfallato gi\u00e0 usato sui modelli statunitensi, canadesi ed europei, bens\u00ec quello multipoint. Questa nuova versione del motore da 2,5 L forniva delle prestazioni superiori e delle emissioni pi\u00f9 contenute rispetto al motore omologo utilizzato negli Stati Uniti ed in Canada. Nonostante ci\u00f2, tranne che nella versione sovralimentata, non fu mai utilizzato in questi mercati.\nLa Spirit messicana con motore ad iniezione, che fu prodotta fino al 1995, fu esportata anche in Argentina e Brasile dal 1993 al 1995. A Buenos Aires fu anche utilizzata come auto della polizia.\nLa divisione messicana della Chysler vendette due versioni della Spirit R/T. La R/T base, venduta dal 1991 al 1995, aveva installato un motore sovralimentato da 168\u00a0CV che prevedeva una distribuzione monoalbero e 8 valvole. Inoltre, aveva montato un cambio automatico A413 a tre velocit\u00e0. Queste R/T erano popolari come auto della polizia messicana. \nLa seconda versione era la \"R/T DOHC\". Fu disponibile dal 1992 al 1993 ed utilizzava lo stesso motore da 2,2 L a 16 valvole e doppio albero a camme in testa della versione statunitense. Era accoppiato ad un cambio manuale a cinque rapporti. In Messico erano per\u00f2 disponibili molti accessori lussuosi non offerti negli Stati Uniti, come gli interni in pelle, il tettuccio apribile e dei cerchioni da 16 pollici. Inoltre, in Messico la R/T poteva essere ordinata con diversi tonalit\u00e0 e non solo in colore rosso, bianco e argento come sul mercato statunitense. Anche le Spirit R/T messicane furono marchiare Chrysler. Una versione speciale appartenente alla famiglia della R/T fu la Chrysler Phantom R/T, che fu un modello speciale della LeBaron coup\u00e9. Essa era equipaggiata dal motore da 2,2 L a 16 valvole e doppio albero a camme in testa, a cui era accoppiato un cambio manuale a cinque rapporti. "}
{"id": "4616662", "revid": "126257", "url": "https://it.wikipedia.org/wiki?curid=4616662", "title": "Chrysler Spirit", "text": ""}
{"id": "4616666", "revid": "599013", "url": "https://it.wikipedia.org/wiki?curid=4616666", "title": "Gwyn Manning", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948, disput\u00f2 solo uno dei quattro incontri giocati dalla sua Nazionale in quell'edizione."}
{"id": "4616671", "revid": "6923", "url": "https://it.wikipedia.org/wiki?curid=4616671", "title": "HMS Racoon", "text": "La HMS \"Racoon, a volte scritto anche come HMS \"Raccoon, \u00e8 stata un incrociatore di classe Archer della Royal Navy britannica.\nCostruita nei cantieri di Devonport, fu varata il 1\u00ba febbraio 1886 ed entr\u00f2 in servizio il 1\u00ba marzo 1888. Serv\u00ec nella East Indies Station. Il 27 agosto 1896, fu coinvolta nel bombardamento del Palazzo del sultano Kh\u0101lid durante i 40 minuti della Guerra anglo-zanzibariana.\nA inizio maggio 1901 fece ritorno nel Regno Unito, e fu ancorato a Sheerness il 6 luglio 1901.\nLa nave fu dismessa il 1\u00ba gennaio 1905 e venduta per essere demolita."}
{"id": "4616678", "revid": "599013", "url": "https://it.wikipedia.org/wiki?curid=4616678", "title": "Jimmy McColl (1924)", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948, disput\u00f2 due dei quattro incontri giocati dalla sua Nazionale in quell'edizione."}
{"id": "4616689", "revid": "81195", "url": "https://it.wikipedia.org/wiki?curid=4616689", "title": "Rugby a 7 alla XXVII Universiade", "text": "Il torneo di rugby a 7 della XXVII Universiade si \u00e8 svolto a Kazan', in Russia, dal 14 al 17 luglio 2013. \nAl torneo maschile hanno partecipato 16 rappresentative, a quello femminile 10."}
{"id": "4616694", "revid": "103415782", "url": "https://it.wikipedia.org/wiki?curid=4616694", "title": "Bruscello (teatro)", "text": "Il bruscello \u00e8 una forma arcaica di teatro popolare toscano, profondamente legato al mondo contadino ed oggi quasi estinto.\nEtimologia.\nIl termine \"bruscello\" deriva dalla parola \"arbusto\" ed indica in dialetto toscano un ramo frondoso ed eventualmente ornato. Questa etimologia \u00e8 quella teorizzata nell'Ottocento; pi\u00f9 probabilmente \"bruscello\" deriva da \"bruzzello\", una specie di lanterna in cui era bruciata legna resinosa la cui luce doveva disorientare gli uccelli stanati dai loro pagliai, loro rifugi notturni. I contadini parlavano infatti di caccia col bruscello. Da questa usanza nacque una farsa teatrale in cui si rappresentavano i cacciatori che magnificavano con grandi bugie i loro successi venatori. Successivamente, il bruscello venne utilizzato per raccontare le gesta di eroi come Fioravante, Buovo d'Antona (personaggi dei \"Reali di Francia\"), oppure vicende tratte dalla Bibbia.\nDescrizione.\n\u00c8 una forma di teatro popolare originario della provincia di Siena e diffuso poco oltre, principalmente nella parte meridionale della provincia di Firenze e nella zona occidentale, tra Pescia e Lucca.\nLa rappresentazione \u00e8 cantata, in ottava rima, generalmente con un accompagnamento musicale basato sulla ripetizione di semplici motivetti, spesso con improvvisazioni volte ad evidenziare particolari situazioni sceniche.\nCon la fine della mezzadria e l'inurbamento, il \"bruscello\" \u00e8 rapidamente declinato gi\u00e0 dalla met\u00e0 del XX secolo, sopravvivendo solo nelle rappresentazioni di pochissime compagnie teatrali per lo pi\u00f9 amatoriali.\nTradizione.\nGli attori erano contadini che fungevano da \"bruscellanti\" per diletto o con la speranza di ricevere un pasto come ricompensa per lo spettacolo.\nLe storie erano legate sia alla letteratura classica che alla mitologia, oppure potevano essere composte in base ai recenti accadimenti della zona (infatti, una trama consueta poteva essere un amore contrastato).\nI \"bruscellanti\" si muovevano per la campagna raggiungendo il podere che aveva organizzato l'evento tenendo il \"bruscello\" ben evidente, affinch\u00e9 si potesse averne notizia; il \"bruscello\" veniva piantato ed utilizzato come elemento centrale (e spesso unico) della scena.\nL'origine di questa tradizione \u00e8 persa nei secoli passati e non definibile, data anche la generale assenza di documentazioni fino ai primi studi sul folklore contadino di fine XIX secolo."}
{"id": "4616708", "revid": "1924342", "url": "https://it.wikipedia.org/wiki?curid=4616708", "title": "Del Mar", "text": "Del Mar \u00e8 una cittadina degli Stati Uniti, situata in California, nella contea di San Diego.\n\u00c8 nota come localit\u00e0 balneare californiana e per le corse di cavalli che si tengono ogni estate nell'ippodromo cittadino."}
{"id": "4616709", "revid": "287204", "url": "https://it.wikipedia.org/wiki?curid=4616709", "title": "Cedar + Gold", "text": "Cedar + Gold \u00e8 il terzo album in studio della cantautrice californiana Tristan Prettyman, pubblicato ufficialmente il 2 ottobre 2012 dall'etichetta discografica Capitol Records.\nDall'album sono stati estratti due singoli: \"My Oh My\" il 20 giugno 2012 e \"I Was Gonna Marry You\" il 2 ottobre 2012."}
{"id": "4616715", "revid": "665277", "url": "https://it.wikipedia.org/wiki?curid=4616715", "title": "Discografia Clementino", "text": ""}
{"id": "4616716", "revid": "767487", "url": "https://it.wikipedia.org/wiki?curid=4616716", "title": "Jeff Schroeder", "text": "Dal 2007 \u00e8 divenuto il chitarrista degli Smashing Pumpkins prendendo il posto di James Iha.\nPrecedentemente \u00e8 stato tra i fondatori del gruppo shoegaze The Lassie Foundation, in cui ha militato dal 1996 al 2006."}
{"id": "4616718", "revid": "123386644", "url": "https://it.wikipedia.org/wiki?curid=4616718", "title": "Storia delle ferrovie in Bielorussia", "text": "La prima linea di attraversamento in Bielorussia fu la San Pietroburgo \u2013 Varsavia, che inizi\u00f2 ad operare nel tardo 1862. Questa sezione delle ferrovie russe comprendeva anche la stazione ferroviaria di Hrodna. Durante il 1860 fu costruita anche la linea Daugavpils - Polock che comprendeva una fermata a Vitebsk. La linea Varsavia-Br\u0117st, inaugurata nel 1866, fu successivamente ampliata nel 1877."}
{"id": "4616725", "revid": "256896", "url": "https://it.wikipedia.org/wiki?curid=4616725", "title": "Nuclei Territoriali Antimperialisti", "text": ""}
{"id": "4616727", "revid": "256896", "url": "https://it.wikipedia.org/wiki?curid=4616727", "title": "Gruppi Ricerca Ecologica", "text": ""}
{"id": "4616728", "revid": "1123310", "url": "https://it.wikipedia.org/wiki?curid=4616728", "title": "Istituto Brasiliano delle risorse naturali rinnovabili e ambientali", "text": ""}
{"id": "4616730", "revid": "647919", "url": "https://it.wikipedia.org/wiki?curid=4616730", "title": "Organizzazione Mondiale della Toilette", "text": ""}
{"id": "4616735", "revid": "256896", "url": "https://it.wikipedia.org/wiki?curid=4616735", "title": "Associazione Italiana di Cultura Classica", "text": ""}
{"id": "4616736", "revid": "339392", "url": "https://it.wikipedia.org/wiki?curid=4616736", "title": "Accademia Lunigianense di Scienze", "text": ""}
{"id": "4616737", "revid": "256896", "url": "https://it.wikipedia.org/wiki?curid=4616737", "title": "Istituto Internazionale di Studi Liguri", "text": ""}
{"id": "4616739", "revid": "287204", "url": "https://it.wikipedia.org/wiki?curid=4616739", "title": "HD 211415", "text": "HD 211415 \u00e8 una stella nella costellazione della Gru di magnitudine 5,33, distante 45 anni luce dalla Terra. Nel 2006 la stella fu identificata dall'astrobiologa Margaret Turnbull come una delle stelle vicine pi\u00f9 promettenti in grado di ospitare pianeti extrasolari abitabili, di interesse prioritario nelle ricerche di vita extraterrestre del SETI, assieme a , HD 10307, 18 Scorpii, e 51 Pegasi.\nOsservazione.\nHD 211415 si trova a sud di Al Nair () e , e a sud ovest di e nord di , alla declinazione di \u221253\u00b0, in una posizione fortemente meridionale e ci\u00f2 comporta che la stella sia osservabile prevalentemente dall'emisfero sud, dove si presenta circumpolare anche da gran parte delle regioni temperate; dall'emisfero nord la sua visibilit\u00e0 \u00e8 invece limitata alle regioni temperate inferiori e alla fascia tropicale, pi\u00f9 a sud del parallelo 37\u00ba N. La sua magnitudine pari a 5,33 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso. Il periodo pi\u00f9 propizio per la sua osservazione nel cielo serale ricade nei mesi compresi fra settembre e gennaio.\nCaratteristiche fisiche.\nHD 211415 \u00e8 una stella binaria costituita da una nana gialla e una nana rossa visivamente separate da 3 secondi d'arco, che alla distanza in cui si trova il sistema corrispondono una separazione effettiva di circa 40 UA. La stella gialla di tipo spettrale G0V, \u00e8 un analogo solare, con una temperatura superficiale molto simile a quella solare, di 5846 K, e della stessa massa e luminosit\u00e0. \nL'abbondanza di elementi pi\u00f9 pesanti dell'elio, chiamata metallicit\u00e0, \u00e8 inferiore a quella del Sole; le stime a tal proposito vanno dal 49 al 64%. Altri metalli come cobalto, rame, nichel, zinco e magnesio sono anch'essi presenti in misura notevolmente minore che nel Sole; il magnesio in particolare \u00e8 presente in una quantit\u00e0 pari al 38% di quello presente nella nostra stella. Questo impoverimento \u00e8 meno pronunciato in elementi rari come europio, neodimio e cerio. \nNon c'\u00e8 certezza assoluta tra gli astronomi sull'et\u00e0 del sistema, anche se pare che sia un po' pi\u00f9 giovane del Sole; nel 2008 Mamajek \"et al. \" stimarono l'et\u00e0 da 2,6 a 4,1 miliardi di anni usando due differenti metodi, mentre nel 2004 la Turnbull l'aveva stimata in 3,3 miliardi di anni, stima compatibile con la media delle osservazioni di Mamajek.\nLa stella secondaria \u00e8 una nana rossa poco conosciuta, che dovrebbe avere una massa del 50-60% di quella del Sole, un raggio pari al 56% e una luminosit\u00e0 del 1,8% della luminosit\u00e0 solare."}
{"id": "4616747", "revid": "2030349", "url": "https://it.wikipedia.org/wiki?curid=4616747", "title": "Invasione tedesca del Belgio (1914)", "text": "L'invasione tedesca del Belgio del 1914 si svolse durante la fase iniziale della prima guerra mondiale sul fronte occidentale a seguito della decisione della Germania di dichiarare guerra a Francia e Russia e mettere in azione il cosiddetto piano Schlieffen, la strategia operativa preparata dall'alto comando tedesco in caso di conflitto su due fronti, progettata per ottenere rapidamente la vittoria all'ovest.\nLa strategia tedesca prevedeva un'ampia manovra per aggirare da nord le fortificazioni francesi in Lorena e Alsazia, e quindi una rapida marcia delle armate pi\u00f9 potenti attraverso il neutrale Belgio, dal quale si sperava la collaborazione o quantomeno l'acquiescenza. In realt\u00e0 invece il Belgio respinse l'ultimatum tedesco del 2 agosto e decise coraggiosamente di battersi e contrastare l'invasione contando sull'aiuto anglo-francese. L'esercito tedesco entr\u00f2 in Belgio il 4 agosto e dovette combattere duramente per avanzare in profondit\u00e0 e soprattutto per superare la resistenza delle posizioni fortificate di Liegi e Namur. Grazie alla sua schiacciante superiorit\u00e0 numerica e materiale l'esercito tedesco vinse la coraggiosa resistenza dell'esercito belga ed entr\u00f2 a Bruxelles il 20 agosto. Mentre i resti dell'esercito belga si ritiravano nella fortezza di Anversa, le armate tedesche continuarono l'avanzata verso sud-ovest e il 21 agosto inizi\u00f2 la battaglia delle Frontiere contro l'esercito francese in avvicinamento da sud.\nL'invasione del Belgio fu caratterizzata dalla grande durezza del comportamento delle truppe tedesche che, esasperate dall'inatteso ostacolo e sollecitate a velocizzare al massimo l'avanzata per rispettare i tempi del piano Schlieffen, ricorsero anche a metodi brutali di rappresaglia e repressione per intimidire il nemico e la popolazione e paralizzarne la resistenza.\nNel corso del 1914, civili belgi furono uccisi dalle truppe tedesche. L'operazione \u00e8 anche tristemente nota come Stupro del Belgio. "}
{"id": "4616748", "revid": "28592", "url": "https://it.wikipedia.org/wiki?curid=4616748", "title": "Fontaneto", "text": ""}
{"id": "4616752", "revid": "28592", "url": "https://it.wikipedia.org/wiki?curid=4616752", "title": "Reale villa di Racconigi", "text": ""}
{"id": "4616770", "revid": "486946", "url": "https://it.wikipedia.org/wiki?curid=4616770", "title": "Lista dei Lord Cancelliere e dei Lord Custode", "text": ""}
{"id": "4616773", "revid": "3831", "url": "https://it.wikipedia.org/wiki?curid=4616773", "title": "Ranulf (Lord Cancelliere)", "text": ""}
{"id": "4616776", "revid": "28592", "url": "https://it.wikipedia.org/wiki?curid=4616776", "title": "Monastero di Arona", "text": ""}
{"id": "4616777", "revid": "1318658", "url": "https://it.wikipedia.org/wiki?curid=4616777", "title": "Macario", "text": ""}
{"id": "4616784", "revid": "28592", "url": "https://it.wikipedia.org/wiki?curid=4616784", "title": "Chiesa del Santo Sepolcro (Milano)", "text": ""}
{"id": "4616785", "revid": "282094", "url": "https://it.wikipedia.org/wiki?curid=4616785", "title": "Armadio di ferro", "text": ""}
{"id": "4616788", "revid": "28592", "url": "https://it.wikipedia.org/wiki?curid=4616788", "title": "Cattedrale di San Macario (Aberdeen)", "text": ""}
{"id": "4616789", "revid": "300067", "url": "https://it.wikipedia.org/wiki?curid=4616789", "title": "Paul Turpin", "text": "Carriera.\nCon la Nazionale Under-20 francese ha disputato i FIBA EuroBasket Under-20 2013."}
{"id": "4616794", "revid": "1123126", "url": "https://it.wikipedia.org/wiki?curid=4616794", "title": "Vescovo di Petra", "text": ""}
{"id": "4616796", "revid": "1494169", "url": "https://it.wikipedia.org/wiki?curid=4616796", "title": "Diocesi di Petra", "text": ""}
{"id": "4616797", "revid": "278830", "url": "https://it.wikipedia.org/wiki?curid=4616797", "title": "Lucio Giachin", "text": "Non si hanno molte informazioni sul suo conto. Secondo il produttore Diego Spataro, era un \"regista occasionale\".\nHa diretto solo due pellicole: il western \"Il suo nome era Pot... ma... lo chiamavano Allegria\", assieme a Demofilo Fidani, ed il decamerotico \"Quant'\u00e8 bella la Bernarda, tutta nera, tutta calda\", con lo pseudonimo Lucio Dandolo."}
{"id": "4616798", "revid": "767487", "url": "https://it.wikipedia.org/wiki?curid=4616798", "title": "Dudley (nome)", "text": "Origine e diffusione.\nRiprende il cognome inglese \"Dudley\", derivante a sua volta da un toponimo di origine inglese antica, con il significato di \"radura di Dudda\" (\"Dudda\" era un epiteto inglese antico che voleva dire, forse, \"rotondo\").\nOnomastico.\nEssendo un nome adespota, ovvero non portato da alcun santo, l'onomastico pu\u00f2 essere pertanto festeggiato il 1\u00ba novembre, giorno di Ognissanti."}
{"id": "4616804", "revid": "901803", "url": "https://it.wikipedia.org/wiki?curid=4616804", "title": "Lucio Dandolo", "text": ""}
{"id": "4616805", "revid": "123111457", "url": "https://it.wikipedia.org/wiki?curid=4616805", "title": "Mouhammadou Jaiteh", "text": "Con la Nazionale Under-20 francese ha disputato i FIBA EuroBasket Under-20 2013."}
{"id": "4616806", "revid": "125480019", "url": "https://it.wikipedia.org/wiki?curid=4616806", "title": "Nadir \u00c7ift\u00e7i", "text": "Carriera.\nCarriera.\nNell'estate del 2007 \u00e8 stato acquistato a titolo definitivo dagli inglesi del Portsmouth per una cifra di circa 80000 sterline. Dopo aver giocato per tre stagioni consecutive nel settore giovanile della squadra inglese, nella stagione 2010-2011 ha fatto il suo esordio in prima squadra, giocando 19 partite in Championship (la seconda serie inglese), 1 in FA Cup e 2 in Coppa di Lega, con anche 2 gol segnati (uno in campionato ed uno in Coppa di Lega). A fine stagione \u00e8 stato ceduto per circa 100000 sterline alla squadra turca del Kayserispor, con cui ha giocato 11 partite nella massima serie turca, venendo ceduto a fine stagione al club olandese del NAC Breda.\nNella stagione 2012-2013 ha giocato 7 partite in Eredivisie, senza mai segnare. A fine campionato rimane svincolato, ed il 25 luglio 2013 firma un contratto biennale con gli scozzesi del .\nIl 9 luglio 2015 passa a titolo definitivo al .\nNazionale.\nNel 2008 ha giocato 2 partite amichevoli con la Nazionale Under-17 olandese; in seguito, essendo di origine turca, ha deciso di giocare nella Nazionale del suo Paese d'origine, con cui nel 2012 ha giocato 2 partite negli Europei Under-19. Nel novembre 2010 ha ricevuto una convocazione con la Nazionale turca, senza per\u00f2 scendere in campo."}
{"id": "4616807", "revid": "1543377", "url": "https://it.wikipedia.org/wiki?curid=4616807", "title": "Cuba ai Giochi della XIX Olimpiade", "text": "Cuba partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 115 atleti impegnati in 13 discipline. Portabandiera fu il ginnasta H\u00e9ctor Ram\u00edrez, alla sua seconda olimpiade. Il bottino della squadra, alla sua decima partecipazione ai Giochi, fu di quattro medaglie d'argento: due vennero dell'atletica leggera e due dal pugilato."}
{"id": "4616808", "revid": "339392", "url": "https://it.wikipedia.org/wiki?curid=4616808", "title": "Cattedrale di Bichvinta", "text": ""}
{"id": "4616813", "revid": "1442080", "url": "https://it.wikipedia.org/wiki?curid=4616813", "title": "Prodinoceras", "text": "Il prodinocerato (gen. Prodinoceras) \u00e8 un mammifero erbivoro estinto, appartenente ai dinocerati. Visse tra il Paleocene superiore e l'Eocene inferiore (circa 58 - 53 milioni di anni fa) e i suoi resti fossili sono stati ritrovati in Asia e (forse) in Nordamerica. \nDescrizione.\nQuesto animale possedeva un lungo e robusto corpo a forma di botte, sorretto da arti relativamente corti e abbastanza robusti, ma non colonnari. Il cranio, lungo tra i 30 e i 50 centimetri, possedeva una cresta sagittale ben marcata ed era relativamente corto. Come le forme successive (ad es. \"Bathyopsis\" e \"Uintatherium\") erano presenti gi\u00e0 i lunghi canini superiori simili a zanne; la mandibola era dotata di due espansioni simili a flange ossee che proteggevano le zanne quando la bocca era chiusa. Il cranio era ancora sprovvisto delle caratteristiche corna delle forme successive. L'astragalo era dotato di un collo corto ma ben distinto, caratteristica che si ridurr\u00e0 e scomparir\u00e0 nelle forme successive. In generale, la forma del corpo di \"Prodinoceras\" richiamava vagamente quella dei pantodonti come \"Pantolambda\", ma le forme erano decisamente pi\u00f9 pesanti. \nClassificazione.\n\"Prodinoceras\" \u00e8 considerato il pi\u00f9 primitivo tra tutti i dinocerati, un gruppo di mammiferi tipici del Paleogene che svilupparono le loro dimensioni fino a diventare di aspetto e taglia simile ai rinoceronti. \"Prodinoceras\" \u00e8 stato posto in una famiglia a s\u00e9 stante (Prodinoceratidae), vicina all'origine degli uintateridi (Uintatheriidae).\n\"Prodinoceras\" \u00e8 stato descritto per la prima volta nel 1929 da Matthew, Granger e Simpson, che istituirono la specie tipo Prodinoceras martyr sulla base di resti fossili provenienti dal Paleocene superiore della Mongolia. In anni seguenti vennero descritti altri animali simili, sempre provenienti dall'Asia: Flerov, ad esempio, descrisse Mongolotherium plantigradum sulla base di eloquenti fossili provenienti dall'Eocene inferiore della Mongolia, mentre verso la fine degli anni '70 furono descritti numerosi generi affini a \"Prodinoceras\" provenienti dalla Cina (\"Ganatherium, Jiaoluotherium, Huoyanotherium, Phenaceras\" e \"Pyrodon\"). Attualmente, tutte queste forme sono considerate sinonimi di \"Prodinoceras\".\nAl genere \"Prodinoceras\" sono spesso ascritte anche le specie dei generi nordamericani \"Probathyopsis, Prouintatherium\" e \"Bathyopsoides\" (\"Probathyopsis praecursor, P. successor, P. lysitensis, P. newhilli, Prouintatherium hobackensis\" e \"Bathyopsoides harrisorum\"). Molte di queste specie vissero durante il massimo termico del Paleocene-Eocene."}
{"id": "4616815", "revid": "767487", "url": "https://it.wikipedia.org/wiki?curid=4616815", "title": "Paco van Moorsel", "text": "Carriera.\nDal 2006 al 2012 ha giocato ininterrottamente con il Den Bosch in Eerste Divisie, la seconda serie olandese,\nNella stagione 2012-2013 ha giocato 7 partite in Eredivisie con il Groningen, venendo ceduto in prestito per la stagione successiva al Cambuur, neopromosso in Eredivisie. Nella stagione 2014-2015 ha giocato in seconda serie con il , mentre nella stagione 2015-2016 ha giocato nella medesima categoria con lo , con cui ha conquistato la promozione in Eredivisie vincendo il campionato."}
{"id": "4616816", "revid": "36426", "url": "https://it.wikipedia.org/wiki?curid=4616816", "title": "Viale Giovine Italia", "text": ""}
{"id": "4616822", "revid": "1310927", "url": "https://it.wikipedia.org/wiki?curid=4616822", "title": "Henk Bos", "text": "Carriera.\nHa fatto il suo esordio in prima squadra nella stagione 2011-2012, nella quale ha giocato 4 partite nella massima serie olandese.\nL'anno seguente ha giocato altre 11 partite in Eredivisie, sempre con il Groningen."}
{"id": "4616827", "revid": "305330", "url": "https://it.wikipedia.org/wiki?curid=4616827", "title": "Naufragi della flotta romana nella prima guerra punica", "text": ""}
{"id": "4616829", "revid": "28592", "url": "https://it.wikipedia.org/wiki?curid=4616829", "title": "Vescovo di Carpi", "text": ""}
{"id": "4616835", "revid": "36426", "url": "https://it.wikipedia.org/wiki?curid=4616835", "title": "Casa della Giovent\u00f9 Italiana del Littorio di Firenze", "text": ""}
{"id": "4616837", "revid": "486946", "url": "https://it.wikipedia.org/wiki?curid=4616837", "title": "Repubblica dei Cieli", "text": ""}
{"id": "4616847", "revid": "36426", "url": "https://it.wikipedia.org/wiki?curid=4616847", "title": "Piazza Piave (Firenze)", "text": ""}
{"id": "4616848", "revid": "697352", "url": "https://it.wikipedia.org/wiki?curid=4616848", "title": "Short Bus", "text": ""}
{"id": "4616860", "revid": "874603", "url": "https://it.wikipedia.org/wiki?curid=4616860", "title": "Bandiera del sole nascente", "text": ""}
{"id": "4616863", "revid": "1543377", "url": "https://it.wikipedia.org/wiki?curid=4616863", "title": "Real Madrid Club de F\u00fatbol 2013-2014", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 2013-2014.\nStagione.\nIl Real Madrid comincia la stagione 2013-2014 forte di un 2\u00ba posto conquistato nella scorsa edizione della Liga. Inoltre, \u00e8 guidata dal nuovo tecnico Ancelotti, chiamato a sostituire il portoghese Mourinho. Disputa dunque il campionato per l'83\u00aa volta, tra l'altro consecutiva. Prende parte alla Champions League per la 44\u00aa volta, e partecipa alla 114\u00aa edizione della Copa del Rey.\nL'esordio nella massima serie avviene il 18 agosto contro il Betis (vittoria per 2-1 con la prima rete in maglia bianca di Isco). La seconda giornata, disputata sul campo del Granada, termina 1-0 grazie alla seconda marcatura consecutiva di Karim Benzema. L'incontro \u00e8 preceduto da polemiche relative al portiere Iker Casillas, il quale sarebbe dovuto scendere in campo dal primo minuto, ma a cui \u00e8 stato preferito, per l'ennesima volta, Diego Lopez.\nDopo aver superato anche l'Athletic Bilbao per 3-1, i \"blancos\" subiscono il primo stop per merito del Villareal: dopo essere andati sotto per 1-0, Gareth Bale realizza il primo gol ufficiale con la maglia del Real Madrid, prima di essere raggiunto sul 2-2 nei minuti finali. Dopo la vittoria nella quinta giornata per 4-1 ai danni del Getafe, nel turno infrasettimanale disputato il 25 settembre sul campo dell'Elche, gli uomini di Ancelotti vincono per 1-2 grazie a una doppietta di Cristiano Ronaldo, il cui secondo gol, segnato a tempo scaduto su rigore, ha provocato non poche polemiche tra i giocatori in campo.\nIl derby di Madrid, in programma il 28 settembre, termina con la sconfitta del Real che cede all'Atl\u00e9tico Madrid. Seguiranno le vittorie contro Levante (2-3 nei minuti di recupero) e Malaga (2-0), quindi arriva un'altra sconfitta nel \"Cl\u00e1sico\" a Barcellona: il Real, terzo in classifica, insegue i \"Blaugrana\", che guidano la graduatoria e che vincono l'incontro per 2-1. La sconfitta rimediata, causata da un gioco considerato \"senza idee\", ha scaturito diverse polemiche e critiche nei confronti della squadra e dell'allenatore.\nIn seguito il Real Madrid batte il Siviglia per 7-3, il Rayo Vallecano per 3-2 in trasferta e la Real Sociedad per 5-1. Durante sosta per le Nazionali Sami Khedira rimedia un infortunio al legamento crociato del ginocchio destro che lo terr\u00e0 lontano dal campo per almeno sei mesi. Al rientro dalla pausa le \"Merengues\" vincono per 5-0 contro l'Almer\u00eda, quindi una tripletta di Gareth Bale (la prima con la nuova maglia) permette di superare il Valladolid, sconfitto per 4-0. Il risultato ottenuto contribuisce al record di gol, 30, segnati nel mese di novembre. Seguiranno un pareggio per 2-2 contro l'Osasuna e nell'ultima partita del 2013, in trasferta contro il Valencia, termina con la vittoria per 2-3.\nLa prima partita del nuovo anno solare, contro il Celta Vigo, vede la vittoria dei madridisti per 3-0, cui segue la vittoria contro l'Espanyol nell'ultima giornata del girone d'andata chiuso a 47 punti (-3 rispetta alla coppia di testa formata da Atletico Madrid e Barcellona) frutto di 15 vittorie, due pareggi e altrettante sconfitte.\nIl girone di ritorno si apre con la vittoria per 5-0 contro il Betis, ultimo nella graduatoria; Karim Benzema realizza la rete numero 100 con la maglia della squadra della capitale, mentre Carlo Ancelotti celebra le 500 vittorie da allenatore (su 877 partite). Il campionato prosegue con la vittoria per 2-0 sul Granada.\nNelle prime sette partite 2014 il Real Madrid non subisce alcuna rete, statistica che permette di eguagliare il record stabilito nel 1995, quindi pareggia per 1-1 in trasferta contro l'Athletic Bilbao interrompendo la striscia di vittorie consecutive, oltre a quella dell'imbattibilit\u00e0. Seguir\u00e0 la vittoria per 4-2 casalingo contro il Villarreal; sul finire del primo tempo Mario Gaspar P\u00e9rez realizza l'1-2 interrompendo, a 725 minuti, l'inviolabilit\u00e0 interna della squadra.\nLa vittoria arriva anche nei turni successivi contro Getafe ed Elche, battute entrambe per 3-0. Nella stessa giornata (la 25\u00aa) maturano anche le sconfitte di Barcellona, e di Atl\u00e9tico Madrid che permettono ai \"Blancos\" di conquistare la vetta della graduatoria 63 giornate dopo l'ultima volta. L'incontro successivo \u00e8 il derby al Vicente Calder\u00f3n, pareggiato per 2-2. Dopo la vittoria nella partita successiva per 3-0 contro il Levante, la contemporanea sconfitta del Barcellona permette al Real Madrid di portarti a +4. La successiva partita \u00e8 la vittoria per 1-0 sul Malaga, quindi si arriva al \"Cl\u00e1sico\" di ritorno in cui il Barcellona batte i rivali in un 3-4 e si porta a -1 dai \"Blancos\". La seguente trasferta di Siviglia registra la seconda sconfitta consecutiva per i Blancos (2-1), che tornano alla vittoria con un 5-0 inflitto al Rayo Vallecano nel trentunesimo turno di campionato cui seguir\u00e0 il 4-0 in trasferta contro la Real Sociedad.\nIl Real, nella giornata successiva, battendo 4-0 anche l'Almer\u00eda, sfrutta al meglio la sconfitta del Barcellona e li sorpassa al secondo posto. Nel trentacinquesimo turno le Meregues ottengono il terzo 4-0 consecutivo, riuscendo a sconfiggere l'Osasuna, ma impattano sul 2-2 casalingo contro il Valencia la partita seguente. Le due successive trasferte fruttano agli uomini di Ancelotti un solo punto grazie al pareggio di Valladolid (1-1) e alla sconfitta di Vigo contro il Celta (2-0). Arriva poi il 3-1 casalingo sull'Espanyol all'ultimo turno di campionato, che sancisce la definitiva terza piazza in classifica, frutto di 27 vittorie, 6 pareggi e 5 sconfitte.\nIl sorteggio di Coppa del Re decreta che, ai sedicesimi di finale, le Merengues dovranno vedersela con l'Ol\u00edmpic de X\u00e0tiva, club militante in Segunda Divisi\u00f3n B. La gara d'andata termina 0-0 mentre nel ritorno arriva la vittoria per 2-0 grazie anche alle marcatura di Asier Illarramendi, la prima in carriera. Termina 2-0 anche la prima delle due gare valevoli per gli ottavi, contro l'Osasuna.\nIl terzo 2-0 consecutivo in coppa, rimediato nell'ottavo di ritorno, consente al Real di approdare ai quarti di finale. L'andata dei quarti di finale contro l'Espanyol termina 0-1, stesso risultato della gara di ritorno, che permette a Iker Casillas di giungere a 682 minuti dall'ultimo gol subito; un totale che gli permette di bissare il nuovo primato nella squadra, precedentemente detenuto da Francisco Buyo, fermatosi a quota 615. Rimane a 0 anche il conto dei gol incassati nel 2014, oltre che nella competizione, in cui \u00e8 l'unica ancora imbattuta. Grazie a questa vittoria Carlo Ancelotti eguaglia il primato, stabilito nella stagione 2010-2011, da Jos\u00e9 Mourinho, raggiungendo 20 gare consecutive, tra campionato e coppe, senza sconfitte.\nIn semifinale viene proposto il derby di Madrid: l'andata finisce 3-0 per il Real, mentre la partita di ritorno \u00e8 decisa da una doppietta su calcio di rigore di Cristiano Ronaldo. Iker Casillas giunge a otto partite consecutive nella competizione senza subire alcuna rete. Per il Real sar\u00e0 la 39\u00aa finale di coppa della sua storia.\nL'ultimo atto della competizione si gioca sul neutro del Mestalla di Valencia: esattamente come tre edizioni prima la coppa va al Real Madrid, che si impone 2-1 nel Cl\u00e1sico contro il Barcellona con reti di \u00c1ngel Di Mar\u00eda e Gareth Bale, mentre i blaugrana trovano il momentaneo pareggio con Marc Bartra, segnando per la prima volta a Casillas una rete in coppa questa stagione. Il Real conquista cos\u00ec la Coppa del Re per la 19\u00aa volta nella propria storia.\nIl sorteggio dei gironi di UEFA Champions League abbina il Real Madrid nel gruppo B con Juventus, Galatasaray e Copenaghen. L'esordio avviene il 17 settembre, in Turchia, ospite del Galatasaray: i \"blancos\" vincono per 1-6, grazie alla prima tripletta stagionale di Cristiano Ronaldo. La seconda giornata, disputata a Madrid contro il Copenaghen termina 4-0.\nAlla terza giornata, giocata al Bernab\u00e9u contro la Juventus, le \"Merengues\" vincono per 2-1. Il primo \"stop\" nella competizione arriva il 5 novembre, pareggiando per 2-2 contro I bianconeri. La successiva partita contro il Galatasaray termina 4-1, risultato che sancisce la matematica qualificazione agli ottavi di finale, da prima del gruppo, e il primato di esser divenuta la prima squadra capace di andare a segno per 30 partite consecutive di Champions League. Il sesto e ultimo incontro della fase a gironi, contro il Copenaghen, termina per 2-0, partita in cui Cristiano Ronaldo realizza la nona marcatura nella fase a gironi, che gli garantisce di stabilire un nuovo primato.\nIl sorteggio valido per gli ottavi di finale accoppia gli uomini di Ancelotti con i tedeschi dello Schalke 04. La partita d'andata in trasferta termina con la vittoria per 1-6, e il successo arriva anche nel ritorno, vincendo per 3-1. In questa partita Cristiano Ronaldo si porta a 13 gol stagionali nella competizione fissando il nuovo primato personale, e pareggiando le reti di Ferenc Pusk\u00e1s (242) con la maglia del Real Madrid.\nNel successivo sorteggio per i quarti di finale il Real Madrid \u00e8 abbinato al da cui era stato battuto, in semifinale, un anno prima. La gara d'andata va ai bianchi che, al Bernab\u00e9u, vincono per 3-0. Cristiano Ronaldo giunge a quota 14 gol nella competizione, eguagliando quello che era il record detenuto, in precedenza, da Lionel Messi e Jos\u00e9 Altafini. Nella gara di ritorno il vince per 2-0, risultato non sufficiente per ribaltare l'esito della partita d'andata.\nNell'ultimo sorteggio per le semifinali, il Real Madrid viene accoppiato per la terza volta con una compagine tedesca, i campioni uscenti del Bayern Monaco. Il primo dei due incontri, disputato al Bernab\u00e9u, va ai \"Blancos\" che hanno la meglio sui tedeschi per 1-0 grazie alla rete di Benzema. Nella partita di ritorno i bianchi vincono per 4-0 all'Allianz Arena grazie alle doppiette di Sergio Ramos e Cristiano Ronaldo, raggiungendo la finale dodici anni dopo l'ultima volta, dove affronteranno l'. La partita, disputata a Lisbona, termina per 4-1 per le Merengues dopo i tempi supplementari; i 90' regolamentari si erano conclusi 1-1, grazie al pareggio madrileno maturato allo scadere dei minuti di recupero. I \"blancos\" vincono cos\u00ec la loro decima Coppa dei Campioni/UEFA Champions League.\nMaglie e sponsor.\nLa Adidas continua a essere il fornitore e sponsor tecnico del Real Madrid anche per questa stagione mentre lo sponsor principale della squadra, \u00e8 Fly Emirates.\nLa prima maglia, presentata gi\u00e0 a fine maggio, come da tradizione, \u00e8 completamente bianca. Da un punto di vista estetico quello che colpisce subito l'occhio \u00e8 la decisione di introdurre inserti in arancione sul colletto e sulle maniche della \"camiseta blanca\"; inoltre, il tessuto con il quale \u00e8 stata ricamata la nuova maglia del Real Madrid \u00e8 stato elaborato in modo da giocare con gli effetti di luce, facendo apparire delle strisce orizzontali. La seconda adotta invece una tinta azzurro chiaro con le tre strisce lungo le maniche bianche, cos\u00ec come le personalizzazioni e i marchi di sponsor oltre al fornitore tecnico. Anche su questa maglia \u00e8 presente un richiamo arancione, utilizzato per le cuciture ai lati del costato. La terza, infine, presenta un'insolita tinta arancione con dettagli ricamati in grigio-antracite scuro.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nCalciomercato.\nSessione estiva \"(dall'1/7 al 2/9)\".\nA differenza delle altre stagioni, la sessione estiva 2013-2014 di calcio mercato del Real Madrid si concentra pi\u00f9 sullo sfoltimento che sull'ampliamento della rosa. Gi\u00e0 nei primi giorni di trattative vengono per l'appunto ceduti al Napoli Jos\u00e9 Mar\u00eda Callej\u00f3n, Ra\u00fal Albiol e il centravanti argentino Gonzalo Higua\u00edn dai quali il club madrileno ricava circa 65 milioni di euro, prendendo in considerazione il prezzo del cartellino e degli eventuali bonus.\nPoi \u00e8 il turno di Ricardo Carvalho, che in scadenza di contratto, passa ai francesi del Monaco, club con il quale il portoghese firmer\u00e0 un contratto annuale. Antonio Ad\u00e1n rescinde il proprio contratto per aggregarsi al Cagliari, con il quale disputer\u00e0 solamente due partite, prima di trasferirsi al Betis Siviglia. Denis \u010cery\u0161ev \u00e8 ceduto al Siviglia, con la formula del prestito su cui il club spagnolo pu\u00f2 esercitare il diritto di riscatto, fissato dal Real a circa 3 milioni di euro. Il Getafe riscatta il giovane Pedro Le\u00f3n, come da contratto, versando nelle casse del club di Florentino P\u00e9rez, i 6 milioni di euro che erano stati accordati tra le due societ\u00e0 nell'estate 2011. Michael Essien, in seguito alla stagione 2012-2013 passata con la camiceta blanca, torna al Chelsea Football Club, per poi trasferirsi al Milan.\nA far rumore, negli ultimi giorni di mercato, \u00e8 la cessione di Mesut \u00d6zil all'Arsenal, per 57 milioni di euro. I soldi spesi dal club inglese per averlo hanno fatto s\u00ec che, con oltre 50 milioni di cartellino, divenisse il calciatore tedesco pi\u00f9 pagato di ogni tempo. L'ultima trattava che riguarda le uscite interessa Kak\u00e1 che, dopo quattro stagioni, lascia Madrid per tornare al Milan.\nUn'intensa attivit\u00e0 di sfoltimento della squadra non impedisce, per\u00f2, una campagna acquisti dalle molte spese. Difatti la societ\u00e0 paga tutti e 30 i milioni della clausola rescissoria di Illarramendi, precedentemente in forza alla Real Sociedad, oltre a 2,2 legati a eventuali bonus che potrebbero maturare in caso di vittoria da parte del Real Madrid del titolo nazionale. Per il club basco \u00e8 la cessione pi\u00f9 costosa della sua storia. Dopo un lungo \"diverbio\" con il Manchester City per l'acquisto di Isco, i 21 milioni di euro proposti da Florentino P\u00e9rez, per il \"gioiellino\" spagnolo, convincono il Malaga.\nEntrano a far parte della squadra anche lo spagnolo Carvajal, gi\u00e0 di propriet\u00e0 del Real Madrid Castilla, che per la precedente stagione ha militato in Germania, al Bayer Leverkusen oltre al classe '92 Casemiro, pagato 6 milioni di euro al San Paolo.\nDopo una lunghissima trattativa, il 1\u00ba settembre viene ufficializzato quello che \u00e8 l'acquisto pi\u00f9 costoso della storia del calcio, e riguarda la firma di Gareth Bale, centrocampista mancino prelevato dal Tottenham per una cifra che si aggira intorno ai 100 milioni di euro. La cifra spesa per il gallese, considerata \"esagerata\", ha creato non poche polemiche e disappunti.\nSessione invernale \"(dal 3/1 al 31/1)\".\nLa sessione invernale di calciomercato si conclude senza alcun acquisto n\u00e9 cessione da parte della societ\u00e0.\nStatistiche.\nStatistiche dei giocatori.\nIn \"corsivo\" i giocatori che hanno lasciato la squadra a stagione gi\u00e0 iniziata."}
{"id": "4616864", "revid": "729019", "url": "https://it.wikipedia.org/wiki?curid=4616864", "title": "Coppa del Mondo di freestyle 2004", "text": "La Coppa del Mondo di freestyle 2004 \u00e8 iniziata il 6 settembre 2003 a Mount Buller (in Australia) e terminata il 14 marzo 2004 a Salice d\u2019Ulzio (in Italia). La Coppa del Mondo organizzata dalla F..I..S. ha visto gli atleti, sia uomini che donne, competere in quattro discipline del freestyle, ovvero: salti, gobbe, ski cross e halfpipe. Alla fine della stagione oltre alla Coppa del Mondo generale, sono state assegnate anche le Coppe del Mondo delle singole discipline.\nUomini.\nRisultati.\nLegenda:\nDonne.\nRisultati.\nLegenda:"}
{"id": "4616866", "revid": "1543377", "url": "https://it.wikipedia.org/wiki?curid=4616866", "title": "Tabatha mani di forbice", "text": "Tabatha mani di forbice (\"Tabatha Takes Over\", precedentemente \"Tabatha's Salon Takeover\") \u00e8 un programma televisivo statunitense condotto dalla parrucchiera e personaggio televisivo Tabatha Coffey. Anche se il programma \u00e8 iniziato su Bravo tv nel 2008, in Italia \u00e8 stato trasmesso dal 2011 su Real Time. \nLa trasmissione.\nNel programma Tabatha si reca nei vari saloni di parrucchieri in crisi. Il suo scopo \u00e8 quello di risollevare le sorti di tali attivit\u00e0 che altrimenti, senza il suo aiuto e i suoi consigli rischiano di chiudere. Essa interviene sulla gestione del personale, prendendo in mano l'attivit\u00e0 per una settimana, sia sulla gestione economica. Attualmente Tabatha si occupa anche di intervenire presso anche altre attivit\u00e0 e non solo pi\u00f9 i saloni da parrucchiera.\nNelle prime tre stagioni del programma, Tabatha si occupava solamente di saloni da parrucchiere. Dal 2010 avendo molte richieste al di fuori del mondo dei parrucchieri, decise di estendere il programma anche ad altre attivit\u00e0 come locali, toilette per cani, bar."}
{"id": "4616879", "revid": "1543377", "url": "https://it.wikipedia.org/wiki?curid=4616879", "title": "Pattinaggio di figura ai Giochi della VII Olimpiade - Pattinaggio di figura maschile", "text": "La competizione del pattinaggio di figura maschile dei Giochi della VII Olimpiade si \u00e8 svolta nei giorni dal 25 al 27 aprile 1920 al Palazzo del ghiaccio di Anversa."}
{"id": "4616881", "revid": "118566494", "url": "https://it.wikipedia.org/wiki?curid=4616881", "title": "Suprema Corte Costituzionale dell'Egitto", "text": "La Suprema Corte Costituzionale dell'Egitto () \u00e8 un organo costituzionale giudiziario indipendente della Repubblica Araba d'Egitto. La sua sede si trova nella periferia del Cairo, a Ma'adi. La Suprema Corte \u00e8 stata istituita nel 1979, in sostituzione della Corte suprema creata da Gam\u0101l \u02bfAbd al-N\u0101\u1e63er dieci anni prima.\nNel 2003, Hosni Mubarak nomin\u00f2 come suo vice presidente Tahani al-Gebali, prima donna a ottenere una simile carica istituzionale. Dopo la Rivoluzione del 2011 e l'avvento al potere dei Fratelli Musulmani, la Suprema Corte ha rappresentato uno dei principali ostacoli istituzionali di opposizione a questi ultimi, e al loro programma di reintroduzione graduale della \"Shar\u012b\u02bfa\" nella legislazione egiziana."}
{"id": "4616885", "revid": "110157", "url": "https://it.wikipedia.org/wiki?curid=4616885", "title": "Virginia Wings", "text": "I Virginia Wings sono stati una squadra di hockey su ghiaccio dell'American Hockey League con sede nella citt\u00e0 di Norfolk, nello stato della Virginia. Nati nel 1971 con il nome di Tidewater Wings nel corso degli anni sono stati affiliati alla franchigia NHL dei Detroit Red Wings.\nStoria.\nNel 1971 nacque una nuova franchigia dell'American Hockey League affiliata ai Detroit Red Wings con il nome di Tidewater Wings, in riferimento alla regione della Virginia nota anche come Hampton Roads. Per le tre stagioni successive fu invece nota con il nome di Virginia Wings. I loro rivali statali in AHL erano i Richmond Robins.\nI Wings vinsero nella stagione 1974-75 un John D. Chick Trophy in quanto campioni divisionali. Dopo la chiusura dei Wings lo stato della Virginia fu rappresentato per la stagione 1977-78 dagli Hampton Gulls, mentre i Detroit Red Wings nel 1979 si accordarono con una nuova squadra affiliata nello stato di New York, gli Adirondack Red Wings.\nAffiliazioni.\nNel corso della loro storia i Virginia Wings sono stati affiliati alle seguenti franchigie della National Hockey League:"}
{"id": "4616887", "revid": "263989", "url": "https://it.wikipedia.org/wiki?curid=4616887", "title": "Tidewater Wings", "text": ""}
{"id": "4616894", "revid": "1543377", "url": "https://it.wikipedia.org/wiki?curid=4616894", "title": "Pattinaggio di figura ai Giochi della VII Olimpiade - Pattinaggio di figura femminile", "text": "La competizione del pattinaggio di figura femminile dei Giochi della VII Olimpiade si \u00e8 svolta il giorno 25 aprile 1920 al Palazzo del ghiaccio di Anversa."}
{"id": "4616895", "revid": "991694", "url": "https://it.wikipedia.org/wiki?curid=4616895", "title": "Herbert Kitchener, I conte Kitchener", "text": ""}
{"id": "4616896", "revid": "599013", "url": "https://it.wikipedia.org/wiki?curid=4616896", "title": "Jack Neale", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948."}
{"id": "4616897", "revid": "439868", "url": "https://it.wikipedia.org/wiki?curid=4616897", "title": "Seale", "text": "Seale \u00e8 un villaggio del Surrey, in Inghilterra, facente parte della parrocchia civile di Seale e Sands. Si trova a sud del Hog's Back tra Farnham e Guildford e fa parte del Surrey Hills. Si trova inoltre sulla Via dei Pellegrini.\nStoria.\nLa parrocchia si estende per circa 8 miglia da est a ovest e 3 miglia da nord a sud, in aperta campagna. Il suo nome deriva dalla parola anglosassone per \"sala\" o, in alternativa, per \"salice\".\nNella valle si trova la chiesa parrocchiale di St Laurence. Adiacente alla chiesa vi sono fabbricati agricoli conosciuti come Manor Farm, ora trasformata in negozi di artigianato e una sala da t\u00e8.\nLa chiesa \u00e8 stata fondata nel XII secolo come avamposto della Abbazia di Waverley. Il campanile ospita un carillon di sei campane, la pi\u00f9 antica e pi\u00f9 grande forgiato nel XVI secolo. La chiesa fu ampiamente restaurata e ampliata nel 1860.\nSeale Lodge, costruita come residenza da un gentiluomo nel XIX secolo, fu demolita nel 1970.\nLa scuola del villaggio \u00e8 ora chiusa e trasformata in una casa privata. Tuttavia, vi \u00e8 ancora un municipio, nei pressi della vecchia scuola. Non ci sono negozi o pub e non c'\u00e8 una stazione ferroviaria.\nSeale era, originariamente, parte del grande e ricco maniero di Farnham, di propriet\u00e0 dei vescovi di Winchester, che ha mantenuto i diritti di Warren e altri privilegi feudali nel XIX secolo. Come altre parti del Surrey, tuttavia, da allora ha attirato persone che desideravano vivere in campagna e a poca distanza da altri centri di lavoro, tra cui Londra."}
{"id": "4616901", "revid": "1444001", "url": "https://it.wikipedia.org/wiki?curid=4616901", "title": "Partito Progressista dei Cittadini", "text": "Il Partito Progressista dei Cittadini (in tedesco \"Fortschrittliche B\u00fcrgerpartei in Liechtenstein\", FBP) \u00e8 un partito politico nazional-conservatore del Liechtenstein.\nNonostante la perdita di un seggio nell'elezione del febbraio 2013, \u00e8 passato ad essere il secondo partito pi\u00f9 grande del Landtag, con 10 dei 25 seggi. Fino alle elezioni del febbraio 2013, durante le quali \u00e8 stato eletto Adrian Hasler, Otmar Hasler era stato l'ultimo membro del partito a ricoprire la carica di primo ministro del Liechtenstein."}
{"id": "4616902", "revid": "767487", "url": "https://it.wikipedia.org/wiki?curid=4616902", "title": "Eric Fright", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948."}
{"id": "4616904", "revid": "247222", "url": "https://it.wikipedia.org/wiki?curid=4616904", "title": "Tahani al-Gebali", "text": "Biografia.\nNata in un'umile famiglia del Governatorato di Gharbiyya, si laure\u00f2 nell'Universit\u00e0 del Cairo con una tesi storico-giuridica e, dopo un breve periodo di direzione della sezione \"Affari Giuridici\" dell'Universit\u00e0 di Tanta e aver esercitato la professione di avvocato dal 1987, divenne componente dell'Ufficio permanente dell'Unione degli avvocati arabi (). \nVenne nominata vice presidente della Suprema Corte nel 2003 dal Presidente della Repubblica dell'epoca, Hosni Mubarak. Divenne cos\u00ec la prima donna - nel suo caso musulmana - ad accedere a un simile prestigioso incarico istituzionale.&lt;br&gt; \nCon la sua nomina il regime avvi\u00f2 una serie di cambiamenti da parte del regime, culminati nel 2007 nella nomina di 32 altre personalit\u00e0 in posti di assoluto rilievo istituzionale dell'Egitto. \nIn seguito alla Rivoluzione egiziana del 2011, ella rimase al suo posto, malgrado le critiche nel corso dei primi mesi del mandato del nuovo Presidente della Repubblica Mohamed Morsi, che permise ai suoi seguaci di effettuare pressioni extraparlamentari affinch\u00e9 la Suprema Corte convalidasse la Costituzione varata dall'Assemblea del Popolo egiziana a maggioranza fondamentalista e osteggiata dagli elementi \"liberali\" o comunque anti-fondamentalisti che denunciano la sua strutturale modificazione imposta dai Fratelli Musulmani, maggioranza nel Parlamento, a che senza contare gli assai prossimi salafiti del partito al-Nur.\nFu presidente della \"Lega contro il razzismo e il sionismo\".\nTahani al-Gebali \u00e8 morta nel 2022, per complicazioni da Covid-19. "}
{"id": "4616909", "revid": "155634", "url": "https://it.wikipedia.org/wiki?curid=4616909", "title": "ATP German Open 1968 - Singolare", "text": "Nella prima edizione del torneo \"open\" John Newcombe ha sconfitto in finale Cliff Drysdale per 6-3, 6-2, 6-4."}
{"id": "4616910", "revid": "729019", "url": "https://it.wikipedia.org/wiki?curid=4616910", "title": "Char D2", "text": "Lo Char D2 \u00e8 stato un carro armato per fanteria progettato dalla Francia nei primi anni trenta sulla falsariga del pari classe Char D1. Costruito in serie limitata, il carro era ben corazzato per l'epoca ma il ridotto equipaggio, lo scarso potere di penetrazione del cannone scelto e le mediocri prestazioni sul campo di battaglia lo resero una preda relativamente facile per le efficienti Panzer-Division lanciate alla conquista della Francia nella primavera 1940.\nStoria.\nIl piano di sviluppo dell'arma corazzata steso nel 1926 prevedeva un nuovo carro armato leggero, economico e da produrre in serie, che andasse a sostituire l'obsoleto Renault FT risalente alla prima guerra mondiale: la Renault rispose alle specifiche con lo Char D, un veicolo affatto economico e neppure particolarmente leggero, tant'\u00e8 che venne classificato come \"Char de Bataille\", ovvero carro armato da battaglia principale; il suo costo era comunque inferiore a quello del massiccio Char B1 e si decise di proseguirne la progettazione, che and\u00f2 di pari passo con le sperimentazioni di altri tre prototipi poi evolutisi nei modelli definitivi dell'Hotchkiss H35, del Renault R35 ed dell'FCM 36.\nSviluppo.\nNel 1928 la Renault costru\u00ec dunque due veicoli guida con il nominativo industriale \"NC-28\", mentre l'esercito francese li indic\u00f2 come \"Char D\": nel dicembre 1929 venne ordinata un pre-serie di dieci veicoli detti Renault NC-31 e dopo alcuni test condotti tra maggio e novembre dal \"503E R\u00e9giment de Chars de combat\", il 23 dicembre 1930 furono richiesti 70 esemplari; altre ordinazioni fecero salire il totale dei Char D costruiti a 160, l'ultimo dei quali venne consegnato nei primi mesi del 1935.\nGi\u00e0 nel maggio 1930 per\u00f2, la Renault ricevette nuove direttive per rielaborare il Char D ancora in fase di studio, oltre a crearne una versione coloniale: in particolare la corazzatura venne aumentata a 40\u00a0mm, nonostante fosse stata richiesta una maggiore velocit\u00e0 di punta . L'introduzione di queste versioni port\u00f2 a una generale ridenominazione: il modello con corazza migliorata venne indicato come \"Char D2\", quello pensato per l'ambiente coloniale divenne lo \"Char D3\" (mai entrato in produzione) e infine il modello originale fu chiamato Char D1. Il primo prototipo rivettato del D2 venne consegnato durante l'aprile 1932 e collaudato in seno al \"503E RCC\"; seguirono poi altri due veicoli costruiti con acciaio saldato nel novembre 1933, i cui test riguardarono anche la comparazione tra motori a benzina e apparati diesel. Come risultato di tali prove lo Char D2 venne valutato positivamente e venne stabilito che la produzione sarebbe iniziata a partire dal dicembre 1934.\nProduzione.\nIl 14 gennaio 1934 venne emesso un ordine iniziale di cinquanta veicoli, i quali furono consegnati tra il maggio 1936 e il febbraio 1937, tutti armati con un cannone a canna corta SA 34. Una seconda commissione per ulteriori cinquanta esemplari, equipaggiati con diversa torretta e un pi\u00f9 potente cannone SA 35, venne inviata nell'aprile 1938 alla Renault ma la ditta cominci\u00f2 a fabbricarli soltanto verso la fine dell'aprile 1940, appena prima dunque dell'attacco tedesco del 10 maggio.\nIl processo produttivo si avvalse della saldatura, ma talvolta si rivolse anche all'uso di sezioni prefabbricate poi unite assieme, in modo da contenere i costi. .\nImpiego operativo.\nI Char D2 rappresentarono di gran lunga i pi\u00f9 moderni mezzi corazzati nell'esercito francese negli anni trenta almeno fino all'arrivo dei SOMUA S35, e perci\u00f2 vennero intensivamente utilizzati usurando le varie componenti meccaniche. All'inizio del 1937 i primi cinquanta vennero consegnati al 1\u00ba BCC (\"Bataillon de Chars de Combat\") del 507\u00ba RCC (\"R\u00e9giment de Chars de Combat\") come rimpiazzi dei D1, inviati in Tunisia. Nel corso di due cerimonie, tenutesi rispettivamente il 26 giugno 1938 e il 2 luglio 1939 a Metz, i nuovi carri ricevettero i nomi di battaglia da una lista di passate vittorie francesi stilata dal colonnello Charles De Gaulle, comandante del reggimento. Al momento della mobilitazione nel settembre 1939, il battaglione venne rinominato 19\u00ba BCC e fu organizzato su quarantacinque carri armati; gli altri cinque rimasero in deposito per l'addestramento. I primi esemplari della seconda serie furono riuniti nella 345\u00aa CACC (\"Compagnie Autonome de Chars de Combat\").\nIl 10 maggio 1940 le unit\u00e0 di prima linea francesi potevano contare su una cinquantina circa di Char D2, dei quali trentuno erano armati con il cannone lungo SA 35 e i restanti con il pezzo a canna corta SA 34: dei mezzi del 19\u00ba BCC, cinque erano distaccati al quartier generale del reparto e quaranta rappresentavano la forza direttamente impiegabile in battaglia. Il battaglione venne inserito nella 4\u00aa DCR (\"Division Cuirass\u00e9e de R\u00e9serve\"). Nel corso della successiva campagna di Francia vennero costituite altre due compagnie CACC con i D2 armati del cannone SA 35 che via via venivano costruiti. Oltre alla gi\u00e0 esistente 345\u00aa forte di quattordici esemplari, la 346\u00aa con dieci carri e infine la 347\u00aa composta da dodici veicoli. I D2 non dimostrarono particolari qualit\u00e0 durante i combattimenti, in primo luogo per i principi che stavano alla base della loro progettazione e in secondo perch\u00e9 diversi esemplari dovettero essere abbandonati a causa di guasti o manchevolezze tecniche.\nCaratteristiche.\nIn sostanza il Char D2 rappresentava una versione migliorata dello Char D1, ma a differenza di questo aveva un profilo frontale quasi verticale; inoltre lo scafo alto 1,75 metri presentava il pianale posteriore pi\u00f9 elevato. Il corpo del veicolo poggiava su una meccanica identica a quella del predecessore D1, consistente per lato in tre grosse molle elicoidali verticali, ognuna coadiuvata da due ammortizzatori e vincolata a un carrello articolato con quattro ruote portanti; due altre ruote con propri ammortizzatori furono sistemate all'inizio e alla fine della serie di ruote principali. I rulli reggicingolo erano imperniati superiormente, la ruota di rinvio era anteriore e controllava la tensionatura dei cingoli, la ruota motrice era posteriore. Il treno di rotolamento era completato da parafanghi, agganciati sotto i rulli, . Sopra i parafanghi vennero aggiunti dei compartimenti per lo stivaggio di attrezzature e simili. Nel vano posteriore dello scafo era installato il propulsore, decisamente pi\u00f9 potente di quello in dotazione al D1: si trattava di un Renault a 6 cilindri disposti a V da 9,5 litri, erogante 150\u00a0hp e alimentato a benzina, collegato a un cambio con cinque marce avanti e una retromarcia; la frizione era a dischi multipli. Il motore, dotato di un sistema di raffreddamento ad acqua, era inoltre era assistito da un differenziale Cleveland che facilitava le sterzate.\nLa corazzatura dello scafo era stata aumentata rispetto al D1, raggiungendo lo spessore massimo di 40\u00a0mm su fronte, fiancate e retro; sia il cielo che il fondo arrivavano a 20\u00a0mm. Le lastre presentavano un'inclinazione rispetto alla verticale di pochi gradi, a detrimento di una maggior resistenza.\nLa torretta utilizzata era il modello APX-1 (la stessa dello Char B1), costruita mediante colate in stampi prefabbricati e con un sistema di brandeggio elettrico. Alta 0,90 metri, la torre ospitava un cannone SA 34 da 47\u00a0mm ad anima rigata e una mitragliatrice MAC 1931C (Reibel) da 7,5\u00a0mm coassiale; una seconda Reibel era stata installata in casamatta nello scafo anteriore sinistro. : l'efficacia di tale ordigno era per\u00f2 modesta, in quanto penetrava una lastra spessa 24\u00a0mm entro i 100 metri di distanza; quindi era a malapena sufficiente per ingaggiare corazzati leggeri solo in combattimento ravvicinato. Nel secondo lotto di 50 carri la torretta APX-1 venne rimpiazzata con la APX-4, appositamente progettata e costruita secondo gli stessi criteri; fu modificato anche l'armamento con l'adozione di un cannone SA 35 da 47\u00a0mm, la cui canna pi\u00f9 lunga garantiva maggiori possibilit\u00e0 di successo contro mezzi blindati. I D2 di prima generazione potevano trasportare 120 granate e 5.000 cartucce per le mitragliatrici; la seconda serie, invece, limitava lo stivaggio delle munizioni per il cannone a 108. A partire dal marzo 1940 la prima serie di D2 venne riequipaggiata con la nuova torretta armata del SA 35.\nL'equipaggio era composto da tre membri: il capocarro era l'unico occupante della torretta e quindi, in aggiunta alla propria mansione di comando e coordinazione, doveva inoltre dedicarsi all'utilizzo di tutta la dotazione offensiva presente, venendo cos\u00ec a essere oberato di compiti. Nello scafo sedeva a sinistra il pilota, addetto all'impiego della seconda mitragliatrice Reibel, a destra l'operatore di un radiotelegrafo ER 52 a codice Morse con una portata di 2 chilometri.\nNel complesso lo Char D2 era una macchina compatta, dal peso di quasi 20 tonnellate e un'altezza di circa 2,70 metri che gli dava una sagoma piuttosto visibile; la lunghezza sfiorava i 5,50 metri. . Autonomia e velocit\u00e0 per\u00f2, a causa della mole e della voracit\u00e0 dell'apparato motore, erano assai modeste per un impiego proficuo sul campo : la prima arrivava soltanto a 100 chilometri, la velocit\u00e0 su strada a 23\u00a0km/h e su terreni sconnessi calava a 16\u00a0km/h.\nVarianti.\nI veicoli con numero di serie 2016 e 2049 vennero convertiti in carri comando mediante l'aggiunta di una radio ER 52 bis, sempre a codice Morse ma con un raggio di tre chilometri. L'antenna di questa seconda radio venne installata sulla sinistra del pianale posteriore."}
{"id": "4616911", "revid": "767487", "url": "https://it.wikipedia.org/wiki?curid=4616911", "title": "Eric Lee", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948."}
{"id": "4616913", "revid": "1543377", "url": "https://it.wikipedia.org/wiki?curid=4616913", "title": "Pattinaggio di figura ai Giochi della VII Olimpiade - Pattinaggio di figura a coppie", "text": "La competizione del pattinaggio di figura a coppie dei Giochi della VII Olimpiade si \u00e8 svolta il giorno 26 aprile 1920 al Palazzo del ghiaccio di Anversa."}
{"id": "4616919", "revid": "121115219", "url": "https://it.wikipedia.org/wiki?curid=4616919", "title": "Ecuador ai Giochi della XIX Olimpiade", "text": "L'Ecuador partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 15 atleti impegnati in 6 discipline: atletica leggera, ciclismo, ginnastica, lotta, nuoto e pugilato. Fu la seconda partecipazione di questo paese ai Giochi, la prima dopo quelli del 1924. Non fu conquistata nessuna medaglia."}
{"id": "4616922", "revid": "599013", "url": "https://it.wikipedia.org/wiki?curid=4616922", "title": "David Letham", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948, tuttavia non disput\u00f2 neanche un incontro."}
{"id": "4616924", "revid": "1305772", "url": "https://it.wikipedia.org/wiki?curid=4616924", "title": "Domburg (Paesi Bassi)", "text": "Domburg (pron.: /'domb\u00f8rx/; 0,737\u00a0km\u00b2; 1.500 ab. circa) \u00e8 una localit\u00e0 balneare sul Mare del Nord del sud-ovest dei Paesi Bassi, situata nella penisola (ed ex-isola) di Walcheren, nella provincia della Zelanda (\"Zeeland\"). Dal punto di vista amministrativo si tratta di un'ex comune, dal 1997 accorpato alla municipalit\u00e0 di Veere, di cui rappresenta il capoluogo.\n\u00c8 non solo la pi\u00f9 antica stazione balneare della Zelanda, ma anche una delle prime stazioni balneari dei Paesi Bassi: un tempo era meta esclusiva delle persone ricche (che provenivano da varie parti d'Europa), mentre oggi \u00e8 frequentata dal turismo di massa.\nEtimologia.\nIl toponimo \"Domburg\", attestato come \"Dumburch\" (1181-1210), \"Domborch\" (1271) significa letteralmente \"fortezza tra le dune\", essendo composto dal termine germanico \"d\u00fbn\", \"duna\", e dal termine olandese \"burg\", \"fortezza\", nome che si deve ad una fortificazione eretta in loco nel IX secolo.\nGeografia fisica.\nCollocazione.\nDomburg si trova lungo la costa nord-occidentale della penisola di Walcheren (penisola situata nella parte centro-occidentale della provincia della Zelanda), tra le localit\u00e0 di Westkapelle e Veere (rispettivamente a nord-est della prima e a nord-ovest della seconda), a circa 13\u00a0km a nord-ovest di Middelburg.\nSociet\u00e0.\nEvoluzione demografica.\nAl censimento del 2012, Domburg contava una popolazione pari a 1504 abitanti. Nel 2001 nel contava 1.245.\nStoria.\nLa cittadina fu fondata nel IX secolo, quando fu costruita una fortificazione sulle dune del posto, fortificazione a cui - come detto - la localit\u00e0 deve il proprio nome.\nNel 1223 fu conferito a Domburg dal conte Floris IV lo status di citt\u00e0.\nTra il XIII e il XIV secolo, la localit\u00e0 era suddivisa in due zone distinte, ovvero \"Dumburgh infra castellum\", chiamata anche \"Oostdomburg\", e \"Dumburgh extra castellum\", chiamata anche \"Westdomburg\", con cui si intendeva rispettivamente la parte all'interno e la parte al di fuori delle mura.\nNei secoli successivi, tra il XV e la met\u00e0 del XVI secolo la popolazione locale era dedita soprattutto alla pesca delle aringhe, all'agricoltura e alla caccia.\nA partire dal XVII secolo, Domburg inizi\u00f2 ad essere frequentata da turisti provenienti da Middelburg, che vi costruirono delle case estive.\nDomburg divenne tuttavia ufficialmente una stazione balneare solo a partire dal 1834: i primi frequentatori furono sempre delle famiglie provenienti da Domburg, che nel 1837 costruirono il primo stabilimento balneare.\nLa popolarit\u00e0 di Domburg come stazione balneare crebbe anche grazie alla frequentazione - a partire dal settembre 1910 di un medico di nome Johann George Mezger, che si occupava di fisioterapia.\nTale popolarit\u00e0 fu interrotta soltanto dallo scoppio delle due guerre mondiali. In particolare, la localit\u00e0 sub\u00ec gravi danni nel corso della seconda guerra mondiale, dopo la quale fu intraprese un'opera di ricostruzione, in buona parte completata gi\u00e0 nel 1948.\nArchitettura.\nDomburg vanta complessivamente 28 edifici classificati come \"rijksmonumenten\".\nAlcuni edifici sono ornati da formelle raffiguranti gabbiani, delfini, ecc.\nEdifici e luoghi d'interesse.\nMunicipio.\nL'ex-municipio \u00e8 un edificio risalente al 1562.\nBadpaviljoen.\nIl \"Badpaviljoen\" \u00e8 un edificio risalente al 1889.\nChiesa protestante.\nA Domburg si trova una chiesa protestante risalente al XIII secolo.\nWatertoren.\nLa Watertoren (\"Torre sull'acqua\") \u00e8 un edificio eretto nel 1933 e ricostruito nel 2012.\nVilla Duinenburg.\nLa Villa Duineburg \u00e8 un edificio risalente al 1885.\nVilla Carmen Sylva.\nLa Villa Carmen Sylva \u00e8 un edificio risalente al 1887.\nMulino Weltevreden.\nA Domburg si trova un mulino a vento, il mulino Weltevreden, risalente al 1817.\nMuseo Marie Tak van Poortvliet.\nIl Museo Marie Tak van Poortvliet (\"Marie Tak van Poortvliet Museum\"), ospitato in una villa locale, \u00e8 un museo d'arte fondato nel XX secolo, che prende il nome dalla collezionista Marie Tak van Poortvliet (1871-1936)."}
{"id": "4616925", "revid": "913245", "url": "https://it.wikipedia.org/wiki?curid=4616925", "title": "Nuoto alla XXVII Universiade", "text": "Le competizioni di nuoto della XXVII Universiade (40 gare in piscina e 2 in acque libere) si sono svolte a Kazan', Russia, dal 10 al 17 luglio 2013."}
{"id": "4616935", "revid": "599013", "url": "https://it.wikipedia.org/wiki?curid=4616935", "title": "Ryan Longwell", "text": "Carriera professionistica.\nLongwell non fu scelto nel Draft NFL 1997 e successivamente firm\u00f2 coi San Francisco 49ers, con cui non scese mai in campo, dopo di che pass\u00f2 ai Green Bay Packers nel 1997. Nella sua prima stagione coi Packers, Longwell disput\u00f2 il Super Bowl XXXII, dove calci\u00f2 un field goal e tre extra point nella sconfitta 31-24 coi Denver Broncos. Rimase con la franchigia fino al 2005, divenendone il leader di tutti i tempi per punti segnati.\nNel 2006 pass\u00f2 ai Minnesota Vikings e, nella sua seconda partita con la nuova maglia, Longwell disput\u00f2 una delle migliori prestazioni della propria carriera. Segn\u00f2 tutti i sedici punti dei Vikings nella vittoria 16-13 sui Carolina Panthers, segnando tre field goal (incluso quello della vittoria dei tempi supplementari) e lanci\u00f2 un passaggio da touchdown da 16 yard su un finto tentativo di field goal nel quarto periodo. In 2008 he kicked a 50 yard field goal with no time left to help the Vikings clinch the division.\nPrima della stagione 2010, Longwell, uno stretto amico di Brett Favre, divenne una sorta di portavoce non ufficiale di Favre, dal momento che i media gli chiedevano spesso se il quarterback avrebbe continuato a giocare coi Vikings o si sarebbe ritirato. Quando Longwell si rec\u00f2 a prendere Favre all'aeroporto in Minnesota il 17 agosto 2010, le elicotteri della tv seguirono il SUV di Longwell fino al quartier generale dei Vikings.\nL'8 gennaio 2013, Longwell firm\u00f2 coi Seattle Seahawks dopo che Steven Hauschka si infortun\u00f2 nel turno delle wild card dei playoff contro i Washington Redskins.\nIl 12 agosto 2013, Longwell annunci\u00f2 il proprio ritiro."}
{"id": "4616939", "revid": "49074", "url": "https://it.wikipedia.org/wiki?curid=4616939", "title": "Jean-Baptiste Drouet", "text": "\u00c8 noto per aver riconosciuto e fatto arrestare il 21 giugno 1791 a Varennes il re Luigi XVI, in fuga dalla Francia. Fu anche deputato alla Convenzione nazionale.\nBiografia.\nFiglio di un mercante di legna, Jean-Baptiste Drouet, dopo aver prestato per sette anni servizio militare nel reggimento di Cond\u00e9, divenne mastro di posta nel suo paese natale di Sainte-Menehould. Qui, alle 19.30 del 21 giugno 1791, si fermarono per effettuare il cambio dei cavalli due carrozze, di cui una particolarmente lussuosa, con una decina di passeggeri, scortati da un distaccamento di dragoni.\nTre giorni dopo Drouet affermer\u00e0 all'Assemblea costituente di aver riconosciuto tra di loro la regina e, \u00ab scorgendo un uomo nel fondo della vettura a sinistra, di essere rimasto colpito dalla sua somiglianza con l'effigie d'un assegnato di 50 lire \u00bb.\nNon \u00e8 mai stato possibile ricostruire con certezza la dinamica degli eventi che portarono, il 21 giugno, all'arresto del re. Secondo la versione pi\u00f9 accreditata, dopo la partenza delle carrozze Drouet venne a sapere che la famiglia reale aveva lasciato Parigi di nascosto, e che la si stava cercando. Rendendosi conto che, pur avendo chiesto dei cavalli per andare a Verdun, il corteo si era invece diretto verso Varennes, con l'amico Jean-Chrisosthome Guillaume vi si diresse a cavallo, mancando le vetture reali a Clermont, ma raggiungendole alle porte di Varennes, dove si erano fermate, credendo di trovare dei cavalli e una scorta che, per un disguido, erano invece state piazzate all'uscita dalla localit\u00e0. Verso le 11 di sera, Drouet e Guillaume arrivarono a Varennes, avvertirono il sindaco Jean-Baptiste Sauce e bloccarono il ponte dell'Aire, attraverso il quale si sarebbe dovuto passare per lasciare il paese. Assieme ad altre persone che erano riuscite ad avvertire riguadagnarono il convoglio. Poi, per vincere le esitazioni del sindaco e delle autorit\u00e0 municipali, chiamarono a raccolta tutta la popolazione suonando le campane a martello. La famiglia reale fu cos\u00ec arrestata e ricondotta sotto scorta a Parigi.\nFu ricompensato dall'Assemblea costituente e l'anno dopo fu eletto deputato alla Convenzione, sedendo tra i banchi dei Montagnardi. Fece parte della commissione incaricata di esaminare i documenti scoperti nell'armadio di ferro del palazzo delle Tuileries, e nel processo contro Luigi XVI vot\u00f2 per la sua condanna a morte. Il 13 aprile 1793 si pronunci\u00f2 per il non luogo a procedere contro Marat. Commissario dell'Armata del Nord, il 27 settembre fu fatto prigioniero degli Austriaci a Maubeuge. Liberato nel dicembre del 1795, fece parte del Consiglio dei Cinquecento. Fu arrestato il 10 maggio 1796 con l'accusa di aver partecipato alla congiura degli Eguali di Babeuf. Fuggito dal carcere in circostanze non chiare, si rifugi\u00f2 nelle Canarie da dove, dopo aver appreso di essere stato assolto il 26 maggio 1797, torn\u00f2 in Francia.\nNapoleone I lo fece viceprefetto di Sainte-Menehould. Nel 1814, durante la campagna di Francia, combatt\u00e9 gli eserciti invasori formando un gruppo di franchi tiratori e durante i Cento Giorni fu deputato. Con il ritorno dei Borboni, fu esiliato in quanto regicida ma rientr\u00f2 clandestinamente in Francia, vivendo sotto falso nome a M\u00e2con fino alla morte, avvenuta il 10 aprile 1824.\nDrouet venne sepolto nel cimitero nord di Reims."}
{"id": "4616944", "revid": "599013", "url": "https://it.wikipedia.org/wiki?curid=4616944", "title": "Douglas McBain", "text": "Gioc\u00f2 nella semifinale per la Gran Bretagna ai Giochi olimpici del 1948. McBain gioc\u00f2 come mezza ala per il Dumbarton, l'Hamilton Academical, il Queen's Park e il Queen of the South.\nCarriera.\nClub.\nMcBain gioc\u00f2 per sette anni nei Queen's dal 1948, anno in cui gioc\u00f2 a Wimbledon la semifinale dei Giochi Olimpici (McBain segn\u00f2 contro i Paesi Bassi a Highbury nel primo tempo). McBain fu uno dei due giocatori della squadra olimpica a spostarsi dai Queens Park ai Palmerston Parkthat Summer. L'alto fu Jimmy McColl.\nAl Queens, McBain gioc\u00f2 insieme ad altri grandi nomi del club come Billy Houliston, Roy Henderson, Dougie Sharpe, Jackie Oakes, Jim Patterson, Jimmy Binning e Bobby Black.\nMcBain fu parte integrante della squadra che aggiunse numerosi altri punti nella prima met\u00e0 degli anni '50.\nMcBain lasci\u00f2 la squadra nel 1955 dopo un litigio contrattuale con l'allenatore e si ritir\u00f2 dal calcio professionistico. Aveva 30 anni.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948, disput\u00f2 tre dei quattro incontri giocati dalla sua Nazionale in quell'edizione.\nEducazione e carriera dopo il ritiro.\nAvendo ricevuto un'istruzione all'Hamilton Academy, McBain prese una laurea all'Edinburgh University e divenne un lettore al Telford College.\nDougie McBain mor\u00ec il 1\u00ba febbraio 2008 all'et\u00e0 di 83 anni."}
{"id": "4616945", "revid": "203575", "url": "https://it.wikipedia.org/wiki?curid=4616945", "title": "Dougie McBain", "text": ""}
{"id": "4616946", "revid": "203575", "url": "https://it.wikipedia.org/wiki?curid=4616946", "title": "Doug McBain", "text": ""}
{"id": "4616947", "revid": "22475", "url": "https://it.wikipedia.org/wiki?curid=4616947", "title": "Abbiatico", "text": ""}
{"id": "4616950", "revid": "110157", "url": "https://it.wikipedia.org/wiki?curid=4616950", "title": "Pervyj divizion 2006", "text": "La Pervyj divizion 2006 fu la quindicesima edizione della seconda serie del campionato russo di calcio. Vide la vittoria finale del , che venne promosso in Prem'er-Liga assieme al .\nStagione.\nNovit\u00e0.\nDalla Pervyj divizion 2005 vennero promossi in Prem'er-Liga il e lo , mentre vennero retrocessi in Vtoroj divizion il , l', il , il e il . Dalla Prem'er-Liga vennero retrocessi l' e il , mentre dalla Vtoroj divizion vennero promossi il , il , l', il e il , vincitori dei cinque gironi.\nNel febbraio 2006 la federazione russa escluse due squadre per irregolarit\u00e0 amministrative: il Lokomotiv \u010cita (quindicesimo in Pervyj divizion 2005) e l'Alanija Vladikavkaz (retrocesso dalla Prem'er-Liga 2005); fu necessario ammettere due ulteriori squadre al campionato. Fu stilata una classifica delle seconde classificate della Vtoroj divizion 2005, che era divisa in cinque differenti gironi, che teneva conto esclusivamente della percentuale di punti conquistati contro le prime quattro in classifica; non era possibile prendere in considerazione i punti assoluti in quanto nei vari gironi il numero di partite era differente, n\u00e9 i soli punti conquistati contro le prime quattro perch\u00e9 nel girone est, anzich\u00e9 i classici turni di andata e ritorno, erano previsti tre turni. Sulla base di questa classifica furono ammessi il e il .\nPrima dell'inizio del campionato lo \u010ckalovec-1936 cambi\u00f2 denominazione in , mentre lo Spartak \u010celjabinsk si trasfer\u00ec a Ni\u017enij Novgorod.\nFormula.\nLe 22 squadre partecipanti si sono affrontate in un girone all'italiana con partite di andata e ritorno per un totale di 42 giornate: venivano assegnati tre punti per la vittoria, uno per il pareggio e zero per la sconfitta. Le prime due classificate venivano promosse direttamente in Prem'er-Liga, mentre le ultime cinque classificate venivano retrocesse direttamente in Vtoroj divizion.\nClassifica finale.\nLegenda:\nNote:"}
{"id": "4616955", "revid": "1452073", "url": "https://it.wikipedia.org/wiki?curid=4616955", "title": "Procaterolo", "text": "Il procaterolo \u00e8 un composto, a breve durata d'azione, spesso venduto come procaterolo idrocloridrato, con attivit\u00e0 di tipo agonista selettivo sui recettori \u03b22-adrenergici. Come farmaco viene utilizzato per ridurre il broncospasmo in alcune condizioni patologiche quali l'asma bronchiale e la broncopneumopatia cronica ostruttiva.\nSfortunatamente la molecola viene prontamente ossidata in presenza di umidit\u00e0 ed aria, il che la rende inadatta all'uso terapeutico tramite inalazione per aerosol. L'azienda farmaceutica che ha sviluppato il farmaco, la Parke-Davis/Warner-Lambert ha a lungo ricercato uno stabilizzatore per prevenire il fenomeno dell'ossidazione, ma questi sforzi non sono stati coronati da successo.\nSviluppato in Giappone \u00e8 commercializzato dalla societ\u00e0 farmaceutica Otsuka Pharmaceutical ed \u00e8 disponibile nella forma farmacologica di compresse, sciroppo ed aerosol con inalatore predosato. Pu\u00f2 essere inoltre somministrato per via parenterale.\nFarmacodinamica.\nProcaterolo \u00e8 una molecola adrenergica, un agonista selettivo dei recettori \u03b22-adrenergici, particolarmente diffusi a livello della muscolatura liscia bronchiale. La stimolazione di questi recettori da parte del farmaco comporta un incremento dell'AMP ciclico endocellulare. L'aumento di AMP ciclico porta a sua volta all'attivazione della protein chinasi A, ed all'inibizione della fosforilazione della miosina, con conseguente rilassamento muscolare e determinazione di un effetto di tipo broncodilatatore con risoluzione del broncospasmo.\nUsi clinici.\nIl farmaco viene utilizzato nel trattamento del broncospasmo associato all'asma bronchiale e ad altre patologie che comportano occlusione delle vie respiratorie, come ad esempio la broncopneumopatia cronica ostruttiva. Pu\u00f2 essere utilizzato nella prevenzione del broncospasmo associato all'esercizio fisico.\nEffetti collaterali ed indesiderati.\nTra gli effetti collaterali pi\u00f9 comuni si segnala la possibile comparsa di tremori fini a carico della muscolatura scheletrica, in genere pi\u00f9 facilmente evidenziabili alle mani. Questo effetto avverso, tipico e comune a tutti gli stimolanti beta-adrenergici, \u00e8 in stretta relazione con la dose.\nSono stati osservati anche altri effetti collaterali, come ad esempio ansia, cefalea, cardiopalmo, secchezza delle fauci, crampi muscolari. Questi eventi avversi sembrano verificarsi con una frequenza sovrapponibile o lievemente inferiore a quella di salbutamolo."}
{"id": "4616957", "revid": "1573940", "url": "https://it.wikipedia.org/wiki?curid=4616957", "title": "Myida", "text": "Myida (precedentemente conosciuto come Myoida) \u00e8 un ordine di molluschi bivalvi marini.\nFanno parte di quest'ordine i Teredinidae, i cosiddetti vermi delle navi, xilofagi e infestanti del legno.\nTassonomia.\nL'ordine \u00e8 separato in 4 superfamiglie:"}
{"id": "4616960", "revid": "2036644", "url": "https://it.wikipedia.org/wiki?curid=4616960", "title": "Liga Alef", "text": "La Liga Alef (, cio\u00e8 \"Serie A\") \u00e8 la terza divisione del campionato israeliano di calcio.\nIstituita nel 1951, funse da prima divisione del campionato nazionale per le stagioni 1951-1952 e 1953-1954. \nNel 1954, con la creazione della Liga Leumit, la Liga Alef venne resa la seconda serie.\nA partire dal 1974, con l'istituzione della Liga Artzit, la Liga Alef divenne la terza divisione del campionato.\nNel 1999, l'IFA introdusse la Ligat ha'Al quale nuova prima divisione. Ci\u00f2 provoc\u00f2 il declassamento di tutte le preesistenti serie: conseguentemente, la Liga Alef divenne la quarta serie.\nNel 2009, con la soppressione della Liga Artzit, la Liga Alef \u00e8 tornata ad essere la terza divisione.\nFormula.\nLe 32 squadre della Liga Alef sono suddivise in due gironi, uno relativo alla parte settentrionale (Girone Nord) e l'altro a quella meridionale (Girone Sud) del Paese. \nIn ciascun girone, i club si affrontano tutti in doppie sfide di andata e ritorno, per un totale di 30 giornate. Le vincitrici sono immediatamente promosse in Liga Leumit. Al contrario, le squadre classificatesi dal secondo al quinto posto di ciascun girone disputano i play-off, la cui vincente affronta, in uno spareggio promozione/retrocessione, la terz'ultima classificata dei play-out della Liga Leumit. \nLe ultime due classificate di ciascun girone sono retrocesse in Liga Bet, mentre le squadre giunte ai terz'ultimi posti si affrontano in un play-out: la vincitrice affronta, in uno spareggio promozione/retrocessione, la vincente dei play-off della quarta serie."}
{"id": "4616962", "revid": "1632387", "url": "https://it.wikipedia.org/wiki?curid=4616962", "title": "Genocidio dei nativi americani", "text": "Per genocidio dei nativi americani, detto anche genocidio indiano, olocausto americano (in inglese \"Indian Holocaust\", \"American Holocaust\") o catastrofe demografica dei nativi americani alcuni storici e divulgatori intendono il calo demografico e lo sterminio dei nativi americani (detti anche indiani d'America nel nord America o, indios e amerindi, nel centro e nel sud America), avvenuto dall'arrivo degli europei nel XV secolo alla fine del XIX secolo. Si ritiene che tra i 55 e i 100 milioni di nativi morirono a causa dei colonizzatori, come conseguenza di guerre di conquista, perdita del loro ambiente, cambio dello stile di vita e soprattutto malattie contro cui i popoli nativi non avevano difese immunitarie, mentre molti furono oggetto di deliberato sterminio poich\u00e9 considerati barbari. Secondo Thornton, solo nel nord America morirono 18 milioni di persone. Per altri autori la cifra supera i 100 milioni, fino ad arrivare a 114 milioni di morti in 500 anni.\nGeneralit\u00e0.\nDiversi sono i motivi che portarono agli scontri, anche se principalmente la causa fu l'obiettivo di impossessarsi delle terre e delle ricchezze dei nativi, spesso giustificando in maniera ideologica le guerre; gli stessi nativi aztechi e inca, che praticavano sacrifici umani, spesso per\u00f2 si erano convertiti al cristianesimo e avevano abbandonato questi riti, ma nonostante ci\u00f2 erano, come era comune nel periodo, considerati esseri inferiori e spesso da schiavizzare e la stessa sorte tocc\u00f2 agli altri nativi. Nel Nordamerica morirono meno nativi che nel resto del continente, ma l'impatto fu pi\u00f9 devastante a causa del numero pi\u00f9 esiguo. Nel 1890 rimanevano 250.000 individui, e si stima che l'80 % (1 milione) fosse stato sterminato nel crollo demografico tra il 1600 e il 1890. Per questo si suole parlare di genocidio dei nativi americani o genocidio indiano, nonch\u00e9 di etnocidio. Nativi e soprattutto meticci costituiscono per\u00f2 ancora una gran parte della popolazione sudamericana, mentre sono una piccola minoranza nel nord.\nIl Nuovo Mondo conobbe nel corso del XVI secolo un notevolissimo crollo demografico della popolazione indigena del continente, principalmente dovuto alla diffusione di patologie non curabili quali il vaiolo, l'influenza, la varicella, il morbillo. Queste patologie vennero inconsciamente portate con s\u00e9 dagli europei e dai loro animali, quando sbarcarono e si stabilirono nel nuovo continente, e poi utilizzate anche in maniera conscia, come armi. Si trattava di malattie pressoch\u00e9 inesistenti in America: mentre le popolazioni di Europa, Asia e Africa avevano sviluppato anticorpi specifici contro di esse, gli indiani si trovarono del tutto inermi di fronte ad esse. Pertanto, questi si ammalarono rapidamente e morirono senza poter fare niente.\nSi stima che tra l'80% ed il 95% della popolazione indigena delle Americhe per\u00ec in un periodo di tempo che va dal 1492 al 1550 per effetto delle predette malattie. Circa un decimo dell'intera popolazione mondiale di allora (500 milioni circa) fu decimato.\nLa prima malattia che si diffuse nel Nuovo Mondo fu causata da un germe dell'influenza dei suini ed ebbe inizio nel 1493 a Santo Domingo e decim\u00f2 la popolazione (da 1.100.000 a 10.000); nel 1518 comparve il vaiolo ad Hispaniola che si propag\u00f2 dapprima in Messico, poi in Guatemala e nel Per\u00f9; la malattia destabilizz\u00f2 l'impero inca favorendo la campagna di conquista di Francisco Pizarro ed il massacro della popolazione. Dopo il devastante passaggio del vaiolo e dei conquistadores, fu la volta del morbillo. In virt\u00f9 di questo alcuni storici quali Noble David Cook, Guenter Lewy e Stafford Poole contestano il termine stesso di genocidio per parlare di conseguenze dell'arrivo e della conquista da parte degli europei.\nI metodi di sterminio e segregazione attuati contro i nativi nordamericani, secondo lo studioso John Toland, vennero presi a modello (assieme al genocidio armeno e altri stermini o forme di razzismo come l'apartheid o il razzismo contro i neri e le minoranze negli Stati Uniti) da Adolf Hitler nell'attuazione dell'Olocausto contro ebrei, rom e altre minoranze etniche e politiche e, in generale, della politica razziale nella Germania nazista.\nPer lungo tempo lo sterminio dei nativi venne ignorato o sottovalutato dalla storiografia ufficiale, perlomeno fino alla met\u00e0 del XX secolo.\nNativi mesoamericani e sudamericani.\nFin dopo i primi viaggi di Colombo gli spagnoli organizzarono nelle isole caraibiche degli insediamenti stabili e dei governatorati coloniali come a Cuba. Il primo, per\u00f2, ad organizzare una spedizione di conquista verso la terraferma fu Hern\u00e1n Cort\u00e9s. Egli il 18 febbraio 1519 con undici navi, poche decine di cavalli e alcuni pezzi d'artiglieria, part\u00ec da Cuba verso l'odierno Messico. Dopo aver sostato sull'isola di Cozumel e aver costeggiato lo Yucat\u00e1n, fond\u00f2 sulla costa messicana la piazzaforte di Veracruz. Da l\u00ec si mosse alla conquista dell'Impero Azteco e nell'arco di pochi mesi, sfruttando le rivalit\u00e0 e conflittualit\u00e0 tra le varie popolazioni facenti parte dell'impero, entr\u00f2 a Tenochtitl\u00e1n, la capitale azteca. L'anno successivo, per\u00f2, egli dovette lasciare la citt\u00e0 per fronteggiare l'attacco mossogli da un altro spagnolo, P\u00e1nfilo de Nav\u00e1ez, mandato dal governatore di Cuba Diego Vel\u00e1zquez de Cu\u00e9llar, che l'anno prima aveva sconfessato Cort\u00e9s.\nRespinto de Nav\u00e1ez, il conquistador dovette rifugiarsi a Tlaxcala, citt\u00e0 a lui fedele, a seguito di una ribellione scoppiata nel giugno del '20. Ripresosi e riconquistato il terreno perduto, Cort\u00e9s entr\u00f2 definitivamente a Tenochtitlan che ribattezz\u00f2 \"Mexico\" (13 agosto 1521). L'imperatore Montezuma, divenuto un fantoccio nelle mani degli spagnoli, venne assassinato dal suo popolo (o forse dagli spagnoli stessi.), mentre suo fratello Cuitl\u00e1huac gli successe per breve tempo, morendo di vaiolo. Infine, il cugino Cuauht\u00e9moc divenne l'ultimo sovrano a difendere la capitale e l'impero, prima di cadere in battaglia.\nNei decenni successivi si susseguirono missioni sempre pi\u00f9 spesso militari in Centro America, finch\u00e9 dal 1522 le brame dei conquistadores si rivolsero verso un regno sito tra gli altopiani andini e del quale giungevano notizie abbastanza precise sulla sua prosperit\u00e0 e le sue ricchezze minerarie: l'impero inca. Pasqual de Andagoya fu il primo ad arrivare fino a sud dell'attuale Colombia a Puerto de Pinas. Fu per\u00f2 il condottiero e hidalgo spagnolo Francisco Pizarro ad organizzare nel '32 il viaggio di conquista dell'impero inca. Partito da Panama alla fine del '30 con tre navi e quasi centottanta uomini giunse a T\u00fambez nell'aprile dell'anno dopo. Una volta che ebbe costituito il primo insediamento spagnolo sulla costa pacifica sudamericana (San Miguel de Piura), ripart\u00ec alla volta del \"Biru\". Approfittando della guerra civile tra i due fratellastri Atahualpa e Hu\u00e1scar e utilizzandoli come pedine del proprio disegno strategico, Pizarro soggiog\u00f2 gli incas, si impossesso dell'ingente tesoro imperiale e spost\u00f2 la capitale da Cuzco a Villa de los Reyes, ossia l'odierna Lima.\nGli anni successivi furono turbolenti, poich\u00e9 presto gli indigeni si ribellarono al giogo spagnolo guidati da Manco C\u00e1pac, l'imperatore imposto da Pizarro in sostituzione di Hu\u00e1scar, da lui precedentemente sostenuto contro Atahualpa (fatto giustiziare da Pizarro), e anche perch\u00e9 tra il condottiero e Diego de Almagro, che lo aveva seguito, nacquero rivalit\u00e0 sfociate in una guerra tra fazioni. La situazione rimase tale anche con i successori dei due, finch\u00e9 nel 1572 il vicer\u00e9 Francisco de Toledo riusc\u00ec a catturare e giustiziare l'ultimo imperatore inca T\u00fapac Amaru e a dare una sistemazione definitiva al suo \"Vicereame\".\nTra queste due spedizioni, ne furono organizzate di numerose tra il 1522 e il 1526 che portarono all'esplorazione e conquista dell'Honduras, del Guatemala, del Messico meridionale di Tepic e nel '29 nel territorio degli indios chichimecas nel Messico nordoccidentale, che rimase una regione instabile per le ribellioni degli indigeni fino al '600 inoltrato.\nLo stesso Cort\u00e9s organizz\u00f2 quattro viaggi tra il 1532 e il '39 nello specchio d'acqua che ancora oggi porta il suo nome: Mar de Cort\u00e9s o Golfo di California.\nI territori spagnoli del Nuovo Mondo furono organizzati secondo un sistema di tipo feudale. Ai conquistadores la corona spagnola concedeva appezzamenti di terra pi\u00f9 o meno grandi (le \"encomiendas\"). Il feroce sfruttamento delle popolazioni native provoc\u00f2 un enorme crollo demografico. Furono sterminati cos\u00ec, ad esempio, la maggior parte dei nativi dei caraibi, presto sostituiti dagli schiavi africani, come manodopera a basso costo.\nI conquistadores si organizzavano in bande armate per conquistare i territori ancora non colonizzati, le loro spedizioni erano chiamate \"entradas\" (incursioni), affidate a loro dalla corona e che li rendeva governatori e comandanti generali allo stesso tempo (il cosiddetto \"adelantado\"). Il loro potere, per\u00f2, non era assoluto.\nVennero ridotti in schiavit\u00f9 moltissimi nativi e vennero utilizzate le ricchezze del loro territorio fertile e dal sottosuolo ricchissimo, favorendo di fatto lo sviluppo economico in tutta l'Europa, e non solo in Spagna e Portogallo. I maggiori sostenitori e beneficiari di questa politica di sfruttamento furono infatti il Regno Unito, Spagna, Portogallo Francia e i Paesi Bassi. Sostanzialmente, i colonizzatori crearono un continente dal quale attingere oro, argento (utilizzando la manodopera dei nativi ridotti in schiavit\u00f9) e prodotti agricoli da monocolture (installate bruciando le foreste e le coltivazioni presenti prima dell'arrivo di Colombo).\nUno dei motivi principali dell'arretratezza era il contrasto allo sviluppo industriale locale operato dalle potenze coloniali. Questa portava le colonie a vendere in Europa materie prime a prezzi bassissimi (ad esempio metalli e fibre tessili), per poi comprare prodotti lavorati (ad esempio armi, tessuti, attrezzature) dagli stessi paesi europei. La gran parte di tali ricchezze si riversavano, quindi, nei paesi produttori di tali beni.\nNel 1781 verr\u00e0 soffocata nel sangue la rivolta dell'ultimo grande capo nativo prima dell'era moderna, T\u00fapac Amaru II\nAnche con la fine della schiavit\u00f9, nel 1888, la mortalit\u00e0 dei lavoratori era sempre altissima e le propriet\u00e0\u2013 terriere e non\u2013 erano tutte divise tra pochissime famiglie ricche. Di fatto era ancora pi\u00f9 conveniente assumere con contratti temporanei tutti i disperati che non potevano trovare cibo che gestirli come schiavi.\nSuccessivamente si aggiunger\u00e0 lo sfruttamento neocoloniale, rivolto anche contro gli stessi ispanici dagli Stati Uniti e dalle multinazionali, e la distruzione di parte della foresta Amazzonica, con la scomparsa di molte trib\u00f9 di cacciatori-raccoglitori.\nSar\u00e0 solo verso la fine del XX secolo, che gli \"indios\" riusciranno, in alcuni paesi come la Bolivia, a ritrovare un certo potere politico e rappresentanza, migliorando le loro condizioni di vita.\nNativi nordamericani.\nAll'inizio del Cinquecento, mentre gli spagnoli dilagavano nella parte centrale e meridionale del continente, altri europei presero a esplorare le coste atlantiche della sua parte settentrionale. Cos\u00ec fecero l'Inghilterra (con Giovanni Caboto e Sebastiano Caboto) e la Francia (per mezzo di Giovanni da Verrazzano). A quel tempo a nord del Rio Grande si stima che la popolazione indigena non superasse i 12 milioni di persone, riunite in trib\u00f9 poco numerose e non unite le une dalle altre. I nativi americani, appartenenti alle trib\u00f9 Algochine e Cherokee, praticavano un'agricoltura rudimentale e si spostavano con le canoe lungo i fiumi.\nFra il XVI e il XVII secolo sorsero in Florida, nel Nuovo Messico e in California le prime colonie degli spagnoli che provenivano dall'America centrale. Pi\u00f9 a nord, i francesi si inoltrarono nel bacino del San Lorenzo dove si stanziarono nelle citt\u00e0 di Qu\u00e9bec e Montr\u00e9al. Da qui i francesi penetrarono nell'interno, verso i Grandi Laghi e successivamente verso sud nel bacino del Mississippi, fino a raggiungere la sua foce, dove fondarono la citt\u00e0 di \"La-Nouvelle Orl\u00e9ans\" (New Orleans).\nSi ebbero anche guerre con indiani alleati degli inglesi e altri dei francesi. Furono i britannici che richiesero gli scalpi dei nemici uccisi ai nativi, che prima d'allora non aveva questa pratica. Prima di queste guerre, raramente gli indiani erano stati ostili (escludendo il massacro indiano del 1622), e spesso avevano permesso gli insediamenti in cambio di fucili e altri oggetti, non avendo il concetto di propriet\u00e0 privata.\nBen presto per\u00f2, fra tutti i coloni, prevalsero gli inglesi che giunsero a dominare l'intera fascia costiera, dove un po' alla volta si formarono 13 colonie, il nucleo fondamentale di quelli che un secolo pi\u00f9 tardi divennero gli Stati Uniti d'America (1776).\nI primi tentativi di colonizzare l'America settentrionale non ebbero un grande successo, dato che i nativi americani non si adattavano minimamente ad essere assoggettati come manodopera e il clima non favoriva gli insediamenti. Dopo alcuni tentativi falliti, il primo insediamento inglese stabile fu costruito nell'odierna Virginia e prese il nome di Jamestown.\nGli inglesi partirono dalla costa pi\u00f9 vicina all'Europa (la \"East Coast\") respingendo progressivamente le popolazioni indigene verso ovest (il cosiddetto Far West). Alcuni politici e intellettuali, come Thomas Jefferson (che paragon\u00f2 la capacit\u00e0 oratoria del capo Logan/Tah-gah-juta a quella di Demostene e Cicerone), erano interessati alla cultura dei nativi, ma ben presto sorsero i primi conflitti.\nI nativi pi\u00f9 combattivi e pi\u00f9 numerosi, come i Sioux e gli Apache, si opposero con le armi, ma gli inglesi e gli statunitensi avrebbero risposto con violenza ancora superiore, spesso ignorando i trattati e massacrando anche donne, vecchi e bambini inermi, come nel massacro di Sand Creek, ad opera di John Chivington, e nel massacro di Wounded Knee. La vittoria pi\u00f9 importante dei nativi fu nella battaglia del Little Bighorn, dove Cavallo Pazzo, con l'aiuto di Toro Seduto, annient\u00f2 il tenente colonnello George Armstrong Custer e il suo reggimento 7\u00ba cavalleria.\nI capi che resistettero di pi\u00f9 furono i celebri Cochise, Toro Seduto e Geronimo; tra gli altri celebri capi di questo periodo si ricordano Piccolo Corvo, Cavallo Pazzo, Nuvola Rossa, Capo Seattle, Capo Giuseppe, Giovane Uomo che Teme i suoi Cavalli, Pioggia Sulla Faccia; alla fine delle guerre in nordamerica (XIX secolo) i nativi rimasti saranno rinchiusi nelle riserve, e otterranno i pieni diritti civili e politici solo nella seconda met\u00e0 nel XX secolo.\nIl generale William Tecumseh Sherman fu uno dei maggiori esecutori delle stragi ai danni degli indiani, assieme a Philip Henry Sheridan, sostenitore dello sterminio esplicito dell'etnia nativa, al punto che gli viene attribuita la frase secondo la quale \"l'unico indiano buono \u00e8 l'indiano morto\" (in realt\u00e0 pronunciata dal deputato James M. Cavanaugh).\nAnche gli indiani nativi del Canada, Prime nazioni, Inuit, M\u00e9tis, subirono dei massacri e una consistente riduzione di numero da parte dei coloni britannici e francesi, con episodi collegati all'assimilazione culturale protrattisi fino alla seconda met\u00e0 del XX secolo.\nLe guerre indiane.\n\"Guerre indiane\" \u00e8 il nome usato dagli storici statunitensi per descrivere la serie di conflitti prima con i coloni, principalmente europei, e poi con gli Stati Uniti, in opposizione ai popoli nativi del Nordamerica. Alcune delle guerre furono provocate da una serie di paralleli atti legislativi, come l'Atto di rimozione degli indiani (primo significativo atto di pulizia etnica contro i nativi nordamericani), unilateralmente promulgate da una delle parti e potenzialmente considerabili alla stregua di guerra civile.\nLa guerra tra nativi e coloni.\nI Sioux e gli Apache, scacciati anche dall'est, allo stremo della sopportazione, reagirono violentemente attaccando e uccidendo anche civili (come negli \"attacchi alla diligenza\"), in risposta alle stragi indiscriminate ordinate dai generali statunitensi contro i loro accampamenti, e alla colonizzazione forzata dei loro territori. \nAllora il presidente Ulysses S. Grant si rivolse a Sheridan, sotto la spinta dei Governatori delle pianure, ed egli ebbe carta bianca. Successivamente diverr\u00e0 comandante in capo dell'esercito al posto di Sherman. Nella campagna d'inverno del 1868\u201369 attacc\u00f2 le trib\u00f9 dei Cheyenne, dei Kiowa e dei Comanche nelle loro sedi invernali, tagliando loro rifornimenti e bestiame e uccidendo ognuno che avesse resistito, conducendo i sopravvissuti indietro nelle loro riserve. Questa strategia prosegu\u00ec finch\u00e9 i nativi onorarono i trattati che erano stati costretti a sottoscrivere (tuttavia saranno gli stessi bianchi che non li rispetteranno, in futuro). Il dipartimento di Sheridan port\u00f2 a compimento anche la Red River War, la Ute War e la Black Hills War, che provocarono la morte del suo fido subordinato Custer. Le incursioni dei nativi proseguirono negli anni settanta del XIX secolo e finirono ai primi degli anni ottanta, allorch\u00e9 Sheridan divenne il comandante generale dell'esercito statunitense.\nI massacri contro gli indiani.\nPrecedentemente vi erano state gi\u00e0 sanguinose rivolte come nelle grandi pianure; il numero di Sioux morti nella grande rivolta del 1862 (detta \"guerra di Piccolo Corvo\", dal capo che la guid\u00f2) rimane non documentato ma dopo la guerra 303 nativi furono accusati di assassinio e rapina dai tribunali statunitensi e successivamente condannati a morte. Molte di queste condanne vennero commutate ma il 26 dicembre 1862 a Mankato, in Minnesota, si and\u00f2 a consumare quella che ad oggi rimane la pi\u00f9 grande esecuzione di massa nella storia degli Stati Uniti, con l'impiccagione di 38 Sioux.\nNel 1863 i bianchi catturarono il vecchio capo apache Mangas Coloradas; i soldati lo torturarono, prima di ucciderlo, decapitarlo e mutilarlo inviando il teschio all'est, al museo Smithsonian; quest'atto era considerato intollerabile dagli indiani, non solo per l'efferato omicidio, ma anche perch\u00e9, nella religione apache, un morto decapitato era costretto a vagare senza mai trovare la pace. Fu allora che gli apache, sotto la guida di Cochise, genero del capo ucciso, cominciarono a uccidere e mutilare i bianchi, prendendo spesso gli scalpi. \nQuesti fatti furono utili alla propaganda contro i nativi, cosicch\u00e9 la stragrande maggioranza del popolo appoggiava e partecipava agli stermini dei \"barbari pellerossa\", spesso ignorando che le vendette erano state causate dai crimini precedenti perpetrati dei bianchi. Furono anche messe taglie e premi per chi uccideva pi\u00f9 indiani. Era raro che un guerriero indiano uccidesse donne e bambini dei nemici in guerra, e quando avveniva era per rappresaglia, mentre spesso i soldati lo facevano per affrettare l'estinzione delle trib\u00f9 native. Si diffuse un'ampia letteratura, fiorente gi\u00e0 dal 1700, poi culminata nel cinema western, in cui gli indiani venivano rappresentati come violenti e malvagi per natura.\nNel 1864, durante la guerra di secessione americana, avvenne una delle battaglie indiane maggiormente degne di infamia, denominata non a caso il Massacro di Sand Creek.\nUna milizia locale, al comando di John Chivington (il quale sosteneva l'eliminazione dei nativi, e che essi andavano \u00abscalpati tutti, grandi e piccoli\u00bb), attacc\u00f2 un villaggio Cheyenne ed arapaho situato nel sud-est del Colorado ed uccise e mutil\u00f2 indistintamente uomini, donne e bambini. I soldati, molti di loro ubriachi, stuprarono le donne e fecero il tiro al bersaglio con i bambini. Gli indiani di Sand Creek avevano avuto la rassicurazione dal governo degli Stati Uniti che avrebbero vissuto tranquillamente nella loro area, ma ci\u00f2 che caus\u00f2 il massacro fu il crescente odio bianco nei confronti dei nativi. Essi avrebbero voluto trattare la pace, ma i loro ambasciatori, spesso sventolanti la bandiera bianca (tra di essi una bambina di sei anni, durante la battaglia), furono abbattuti a vista, e l'accampamento attaccato a tradimento, mentre i guerrieri maschi giovani erano in gran parte assenti (i 3/4 delle vittime furono vecchi, donne e bambini). Pochi opposero una resistenza, peraltro inutile. I prigionieri vennero tutti fucilati, comprese le donne incinte, e pochi furono i superstiti. Chivington fece prendere gli scalpi di molti nativi, e molti soldati asportarono parti di organi genitali per usarli come ornamenti; Chivington far\u00e0 esibire gli scalpi in pubblico come trofei a Denver. I morti furono tra 60 e 200 nativi e 24 militari. Vi furono anche alcuni soldati che si rifiutarono di partecipare al massacro.\nI successivi congressi diffusero un appello pubblico contro altri simili carneficine nei confronti degli indiani, ma esso non fece presa nel popolo. Gli indiani della zona, tra cui alcuni superstiti cheyenne, poco inclini a combattere d'inverno e meno bellicosi degli apache, organizzarono un gruppo di 1600 uomini e reagirono saccheggiando alcuni villaggi e distruggendo alcune piste, nonch\u00e9 uccidendo molti coloni e soldati.\nNel 1875 l'ultima vera guerra Sioux scoppi\u00f2 quando la corsa all'oro nel Dakota arriv\u00f2 alle Black Hills (Colline Nere), territorio sacro per i nativi americani. L'esercito statunitense non precluse ai minatori l'accesso alle zone di caccia Sioux, ed inoltre quando venne chiamato ad attaccare delle bande indiane che stavano cacciando nella prateria, come loro concesso dai precedenti trattati, rispose immediatamente. \nPi\u00f9 tard\u00ec, nel 1890, nella riserva settentrionale dei Lakota, a Wounded Knee nel Dakota del Sud, il rituale della \"danza degli spiriti\" port\u00f2 l'esercito a tentare di sottomettere i Lakota. Durante l'assalto vennero uccisi pi\u00f9 di 300 nativi americani, per la maggior parte anziani, donne e bambini. Alla notizia dell'assassinio di Toro Seduto, che ormai aveva deposto le armi e lavorava in un circo, la trib\u00f9 di Miniconjou guidata da Big Foot (Piede Grosso) part\u00ec dall'accampamento sul torrente Cherry per recarsi a Pine Ridge, sperando nella protezione di Nuvola Rossa.\nIl 28 dicembre furono intercettati da quattro squadroni di cavalleria del reggimento agli ordini da Samuel Whitside, che aveva l'ordine di condurli in un accampamento di cavalleria sul Wounded Knee. 120 uomini e 230 tra donne e bambini furono portati sulla riva del torrente, accampati e circondati da due squadroni di cavalleria e sotto tiro di due mitragliatrici. Il comando delle operazioni fu preso dal colonnello James Forsyth e l'indomani gli uomini di Piede Grosso, ammalato gravemente a causa di una polmonite, furono disarmati. Coyote Nero, un giovane Miniconjou sordo, tard\u00f2 a deporre la sua carabina Winchester, fu circondato dai soldati e, mentre deponeva l'arma, part\u00ec un colpo a cui segu\u00ec un massacro indiscriminato. Il campo venne falciato dalle mitragliatrici e i morti accertati furono 153. Secondo una stima successiva, dei 350 Miniconjou presenti, ne morirono quasi 300.\nVenticinque soldati furono uccisi, alcuni probabilmente vittime accidentali dei loro compagni.\nDopo aver messo in salvo i soldati feriti, un distaccamento torn\u00f2 sul campo dove furono raccolti 51 indiani ancora vivi, quattro uomini e 47 tra donne e bambini, presi prigionieri.\nTuttavia, gi\u00e0 molto prima di questo evento erano gi\u00e0 state eliminate le basi per la sussistenza sociale delle trib\u00f9 delle Grandi Pianure, con lo sterminio quasi completo dei bisonti negli anni 80, dovuto ad una caccia indiscriminata, spesso effettuata proprio per colpire i nativi, che si nutrivano dei bisonti cacciati, ma in quantit\u00e0 minori tali da non estinguerli.\nLe guerre, che spaziarono dalla colonizzazione europea dell'America del XVIII secolo fino al massacro di Wounded Knee e alla chiusura delle frontiere USA nel 1890, risultarono complessivamente nella conquista, nella decimazione, nell'assimilazione delle nazioni indiane, e nella deportazione di svariate migliaia di persone nelle riserve indiane. Gli eventi trattati costituiscono una delle basi della discriminazione razziale su base etnica, e del problema del razzismo che affligger\u00e0 gli USA fin a tutto il XX secolo.\nMorti nelle guerre indiane.\nBasandosi sulle stime di un censimento del 1894, lo studioso Russel Thornton ha estrapolato alcuni dati essenziali: in particolare, dal 1775 al 1890 almeno 45.000 nativi americani e 19.000 bianchi avrebbero perso la vita. La stima include anche donne, vecchi e bambini, poich\u00e9 i non-combattenti spesso perivano durante gli scontri di frontiera, e la violenza dei combattimenti non permetteva di risparmiare, n\u00e9 da una parte n\u00e9 dall'altra, le vite dei civili.\nDopo le guerre, il XX secolo.\nCalo demografico forzato, emarginazione, segregazione razziale continuarono negli Stati Uniti e nel Canada nella prima e nella seconda met\u00e0 del XX secolo. Progressivamente, a partire dagli anni '60-'70 consapevolezza civile, pacifismo, un crescente movimento originatosi dalle controculture beat e poi hippy, le lotte per i diritti civili, e soprattutto i movimenti a favore dei cittadini afroamericani, etnia numericamente rilevante in seguito allo schiavismo, mutuarono una visione sempre pi\u00f9 condivisa da buona parte della popolazione a favore dei pari diritti di ogni gruppo etnico. I nativi nordamericani, ormai numericamente esigui, contribuirono alla presa di coscienza con azioni di protesta e denuncia degli abusi. La cultura \"mainstream\" testimoni\u00f2 questi cambiamenti nella musica, nella letteratura, nel cinema, ad esempio traslando dal film western classico sullo stile di \"Sentieri selvaggi\" al western revisionista sullo stile di \"Soldato blu\", uno dei primi western a schierarsi dalla parte degli Indiani d'America non pi\u00f9 descritti come selvaggi sanguinari destinati alla sottomissione o allo sterminio. In Canada emersero i fatti relativi alle scuole residenziali indiane, celebrit\u00e0 e storici nordamericani sposarono la causa dei nativi con azioni di rilevanza pubblica.\nSterilizzazione.\nUna parte degli indiani verr\u00e0 decimata ancora con la sterilizzazione, spesso coatta, attuata con l'inganno o le minacce, che coinvolger\u00e0 85.000 uomini e donne nativi.\nLe riserve.\nLa maggior parte degli indiani sopravvissuti visse poi nelle riserve indiane (inizialmente veri campi di concentramento, poi ghetti e luoghi di residenza), dove poterono mantenere i loro costumi, anche se molti si trasferirono nelle citt\u00e0, ma ben pochi ricoprirono ruoli importanti, perlomeno fino a tempi moderni. Theodore Roosevelt diede un simbolico riconoscimento a Geronimo, permettendo all'anziano capo di cavalcare in abiti tribali durante la parata inaugurale del suo mandato presidenziale (1905). \nNel 1924 i nativi furono autorizzati a integrarsi e venne loro concesso il diritto di voto, anche se furono soggetti ancora alla segregazione razziale che colp\u00ec anche i neri e tutti i non bianchi fino alla firma del Civil Rights Act del 1964 da parte del Presidente Lyndon Johnson, in cui furono rimosse le leggi razziste e anticostituzionali dei singoli stati.\nL'emarginazione e le proteste.\nSi sono anche avute numerose proteste dalla met\u00e0 del XX secolo in poi, da parte dei nativi e dei loro simpatizzanti, per il mancato rispetto dei trattati e delle loro richieste politiche e sociali, come l'occupazione di Wounded Knee nel 1973 e la simbolica marcia su Washington. Sempre nel 1973, l'attore Marlon Brando, sostenitore della causa dei nativi, rifiut\u00f2 di ritirare il premio Oscar ricevuto per la sua interpretazione de \"Il padrino\" in segno di protesta, mandando al suo posto una giovane attivista di origine apache, Sacheen-Littlefeather (\"Piccola Piuma\"), che lesse un comunicato dell'attore.\nNel 1980 gli Oglala/Sioux ottennero 100 milioni di dollari per la perdita del territorio delle Black Hills ma i risarcimenti furono rari; talvolta alcuni gruppi di nativi ebbero l'uso di terre, un tempo a loro appartenute, in maniera esclusiva e la licenza per aprire i cosiddetti \"casin\u00f2 indiani\".\nNel 2007 alcuni Lakota/Sioux, appartenenti ad una frangia minoritaria dell'American Indian Movement e guidati da Russell Means, hanno chiesto la secessione della loro \"nazione\", comprendente cinque stati federati, dagli Stati Uniti. Tra i motivi della protesta anche il fatto che nella loro comunit\u00e0 vi sarebbero condizioni di vita nettamente inferiori rispetto a bianchi, ispanici e anche molti afroamericani: vi \u00e8 infatti un'alta percentuale di suicidi tra gli adolescenti, di 150 volte superiore a quella statunitense, una mortalit\u00e0 infantile cinque volte pi\u00f9 alta e una disoccupazione che tocca cifre altissime; sono inoltre molto diffusi la povert\u00e0, l'alcolismo e la tossicodipendenza, nonostante i programmi governativi volti - almeno formalmente - a tutelare i nativi varati nel corso degli anni. In seguito a questa azione politica e dichiaratamente nonviolenta, \u00e8 stata proclamata la nascita di uno Stato non riconosciuto, la Repubblica Lakota.\nLa segregazione razziale negli Stati Uniti riguard\u00f2 sia nativi sia afroamericani che altre minoranze per lungo tempo, e anche molti che si pronunciavano contro (come Teddy Roosevelt) ne erano sostenitori in pratica; furono emanate leggi razziali molto severe in alcuni stati del sud, che precorsero quelle della Germania nazista, escludendo i meticci anche di quarta o quinta generazione (proprio come accadeva ai mulatti) dalla comunit\u00e0 bianca, previa analisi genealogica: \nMetodi e cause dello sterminio in breve.\nI colonizzatori utilizzarono diversi metodi di eliminazione dei nativi e della loro cultura e altres\u00ec molte furono le cause:\nLe cifre e i documenti dello sterminio e dell'etnocidio.\nQuanti fossero i nativi prima della colonizzazione europea delle Americhe \u00e8 difficile da stabilire: le cifre dell'entit\u00e0 dello sterminio sono ancora al centro di un ampio dibattito storiografico. Secondo le ultime ricostruzioni si tratterebbe del 90% della popolazione indigena morta in meno di un secolo.\nSecondo quanto afferma lo studioso David Carrasco: \"\u00abGli storici sono stati in grado di stimare con una certa plausibilit\u00e0 che nel 1500 circa 80 milioni di abitanti occupavano il Nuovo Mondo. Nel 1550 solo 10 milioni di indigeni sopravvivevano. In Messico vi erano circa 25 milioni di persone nel 1500. Nel 1600 solo un milione di indigeni mesoamericani erano ancora vivi\u00bb\"\nLe cause di una tragedia di cos\u00ec ampie dimensioni sono molteplici: gli stermini perpetrati dagli invasori, le guerre intestine sovente aizzate da questi ultimi per rendere pi\u00f9 facile la conquista con la politica del \"divide et impera\", i lavori forzati in stato di semi-schiavit\u00f9 e non ultimo il senso di smarrimento e di perdita di senso dovuto all'annientamento della loro fede e delle loro tradizioni che portarono talvolta a suicidi di massa ma sono soprattutto le malattie importate le principali imputate della grande maggioranza dei casi.\nLa colonizzazione del Nord e del Sud America presenta delle differenze: i \"conquistadores\" spagnoli erano prevalentemente degli avventurieri o degli sbandati che non avevano trovato fortuna in patria. Alcuni praticarono lo stupro sistematico ma i pi\u00f9 si unirono con donne indigene di rango superiore e diedero origine alla numerosa popolazione di meticci (\"mestizos\") del Centro e Sud America. Al contrario, gli inglesi arrivavano nel \"Nuovo Mondo\" gi\u00e0 organizzati in nuclei familiari e questo non favor\u00ec l'integrazione della popolazione.\nUna tattica comune a tutti gli invasori fu la denigrazione dell'avversario: i nativi furono descritti come esseri bestiali, dediti alle pi\u00f9 turpi attivit\u00e0, seguaci del demonio e privi di qualsiasi elemento culturale. Queste idee trovarono terreno fertile negli uomini dell'epoca e furono un motore formidabile di motivazione per i conquistadores e le potenze coloniali.\nSpecialmente i sacrifici umani provocavano un profondo disgusto che giustificava ai loro occhi lo sterminio di quelle civilt\u00e0. D'altra parte si sottovalutavano le peculiarit\u00e0 culturali e materiali delle civilt\u00e0 e dei popoli incontrati.\nAlcuni studiosi ritengono che ci furono numerosi tentativi di occultamento, quasi fino a giorni nostri, di gran parte dei documenti prodotti dai nativi e in alcuni casi persino delle rovine archeologiche.\nFu proprio questo, ad esempio, il destino del resoconto del cronista indigeno quechua Guam\u00e1n Poma de Ayala. Nella sua \"Primer nueva cor\u00f3nica y buen gobierno\", lettera di protesta indirizzata al re Filippo III di Spagna, ripercorre la storia del suo popolo e si lamenta per il destino attuale. Guam\u00e1n Poma si ritiene testimone oculare dell'ultimo \"pachacuti\", la distruzione che avviene alla fine di ogni ciclo cosmico secondo la mitologia quechua.\nIl cronista descrive lo stato di caos e le atrocit\u00e0 subite dal suo popolo e sollecita il re ad intervenire per ristabilire una situazione di \"buen gobierno\". Per centinaia di anni di questo straordinario libro non si \u00e8 saputo nulla, finch\u00e9 l'opera non \u00e8 stata ritrovata in un archivio a Copenaghen nel XX secolo.\nSorte analoga dovette affrontare il cosiddetto Codice Fiorentino, cio\u00e8 l'ultima redazione, l'unica bilingue (spagnolo e nahuatl) della \"Historia universal de las cosas de Nueva Espa\u00f1a\", scritta da fra Bernardino de Sahag\u00fan.\nLa tattica dell'occultamento e della sistematica umiliazione si \u00e8 rivelata relativamente semplice con le culture del Nord America perch\u00e9 si presentavano essenzialmente come popolazioni con tradizioni orali e con modi di vita che prevedevano spostamenti pendolari in seguito ai movimenti delle mandrie da cacciare."}
{"id": "4616965", "revid": "767487", "url": "https://it.wikipedia.org/wiki?curid=4616965", "title": "L'ultimo Eden", "text": "L'ultimo Eden (\"Moana\") \u00e8 un documentario del 1926, diretto da Robert J. Flaherty.\nTrama.\nGirato a Safune, villaggio dell'isola di Savai'i, nell'arcipelago delle Samoa, il documentario illustra la vita quotidiana degli abitanti, seguendoli nella caccia, pesca, raccolta, piccole attivit\u00e0 artigianali (tessitura, costruzione di utensili).\nLa figura principale \u00e8 il primogenito maschio Moana, che, nella seconda parte, si sottopone ad un lungo tatuaggio, rituale di iniziazione, attraverso il dolore, alla virilit\u00e0 e al successivo matrimonio.\nProduzione.\n\u00c8 il primo dei tre documentari girati da Robert J. Flaherty nei Mari del Sud, per una major hollywoodiana, in questo caso la Paramount Pictures, sull'onda dell'interesse suscitato da \"Nanuk l'eschimese\". \u00c8 anche l'unico su cui il regista ebbe il controllo totale. Nei successivi, anche a causa dello scarso successo di \"Moana\" egli infatti sarebbe stato affiancato da registi ritenuti pi\u00f9 adatti ad incontrare i gusti del pubblico (W. S. Van Dyke e Friedrich Wilhelm Murnau).\nCome riferito nell'introduzione, la realizzazione del film richiese al regista e alla sua famiglia un lungo soggiorno di due anni nell'isola di Savai'i. La comunicazione con la popolazione locale fu resa possibile dall'aiuto della nipote del capo Seumanutafa, distintosi in occasione dell'uragano Apia (1889) e amico intimo e consigliere di Robert Louis Stevenson. Per la prima volta fu utilizzata in un lungometraggio una pellicola pancromatica, allo scopo di far meglio risaltare le tonalit\u00e0 scure dei corpi degli indigeni.\nJohn Grierson critico, produttore e regista, coni\u00f2, per questo film il termine documentario, a segnalare l'incontro tra l'istanza informativa (il resoconto di viaggio), e quella narrativa dell'industria hollywoodiana.\nCritica.\nConsiderato da Goffredo Fofi un \u201cfilm esemplare e affascinante, lirico e riguardoso, splendidamente fotografato sulla vita e le opere di un giovane polinesiano\u201d, il film dovette, probabilmente, il suo scarso successo alla natura del materiale trattato. La bellezza dei luoghi, l'armoniosa convivenza con la natura delle popolazioni indigene, mal si prestavano ad introdurvi l'elemento drammatico della lotta dell'uomo per la sopravvivenza, che aveva costituito il fulcro narrativo e il principale elemento di interesse del precedente \"Nanuk l'eschimese\"."}
{"id": "4616966", "revid": "37401", "url": "https://it.wikipedia.org/wiki?curid=4616966", "title": "Shamash (divinit\u00e0)", "text": ""}
{"id": "4616969", "revid": "1573940", "url": "https://it.wikipedia.org/wiki?curid=4616969", "title": "Liga Bet", "text": "La Liga Bet (, cio\u00e8 \"Serie B\") \u00e8 la quarta divisione del campionato israeliano di calcio.\nIstituita nel 1951, costitu\u00ec la seconda divisione del campionato nazionale per le stagioni 1951-1952 e 1953-1954.\nA partire dal 1974, con l'istituzione della Liga Artzit, la Liga Bet divenne la terza divisione.\nNel 1999, l'IFA introdusse la Ligat ha'Al quale nuova prima divisione. Ci\u00f2 provoc\u00f2 il declassamento di tutte le preesistenti serie: conseguentemente, la Liga Bet divenne la quinta serie.\nNel 2009, con la soppressione della Liga Artzit, la Liga Bet \u00e8 tornata ad essere la quarta divisione.\nFormula.\nLe 64 squadre della Liga Bet sono suddivise in quattro gironi, due relativo alla parte settentrionale (Girone Nord A e Girone Nord B) e l'altro a quella meridionale (Girone Sud A e Girone Sud B) del Paese.\nIn ciascun girone, i club si affrontano tutti in doppie sfide di andata e ritorno, per un totale di 30 giornate. Le vincitrici sono promosse in Liga Alef.\nLe ultime due classificate di ciascun girone sono, invece, retrocesse in Liga Gimel."}
{"id": "4616971", "revid": "47767", "url": "https://it.wikipedia.org/wiki?curid=4616971", "title": "Sir Geraint", "text": ""}
{"id": "4616976", "revid": "267975", "url": "https://it.wikipedia.org/wiki?curid=4616976", "title": "Geronzio (nome)", "text": "Origine e diffusione.\nDeriva dal tardo nome latino \"Gerontius\", che potrebbe forse essere basato sul termine greco antico \u03b3\u03b5\u03c1\u03c9\u03bd (\"geron\"), cio\u00e8 \"uomo vecchio\"; da tale termine derivano anche i nomi Calogero e Gerasimo.\nLa forma gallese, \"Geraint\", \u00e8 portata da uno dei Cavalieri della Tavola rotonda, sir Geraint.\nOnomastico.\nL'onomastico pu\u00f2 essere festeggiato in memoria di diversi santi, alle date seguenti:"}
{"id": "4616979", "revid": "599013", "url": "https://it.wikipedia.org/wiki?curid=4616979", "title": "Doug Smith (calciatore)", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948, tuttavia non disput\u00f2 neanche un incontro."}
{"id": "4616980", "revid": "986213", "url": "https://it.wikipedia.org/wiki?curid=4616980", "title": "Agust\u00edn Mu\u00f1oz", "text": "Biografia.\nMu\u00f1oz nacque a Madrid mentre sua madre era ancora reggente di Spagna e il matrimonio dei suoi genitori non era ancora pubblicamente noto. Nel 1840 Mu\u00f1oz and\u00f2 con i suoi genitori in esilio in Francia. Nel 1842 sua madre acquist\u00f2 il castello di Malmaison, dove Mu\u00f1oz e i suoi fratelli e sorelle crebbero.\nNel 1844 la sorellastra di Mu\u00f1oz fu dichiarata maggiorenne e divenne regina come Isabella II di Spagna. Il 19 novembre 1847 diede a Mu\u00f1oz il titolo di duca di Taranc\u00f3n, a cui fu apposto quello di grande di Spagna. Il 10 giugno 1849 gli concesse un secondo titolo, quello di visconte di Rostrollano..\nNel 1846 Mu\u00f1oz fu candidato al trono dell'Ecuador da Juan Jos\u00e9 Flores, ex presidente del paese e venne denominato dalla stampa spagnola come \"principe delle Antille\". Mentre in un primo momento la proposta ottenne un certo sostegno da parte dei governi spagnolo e britannico, presto fall\u00ec.\nMu\u00f1oz mor\u00ec nel 1855 a Malmaison all'et\u00e0 di 18 anni. I suoi resti furono sepolti in una tomba nel cimitero di Rueil-Malmaison."}
{"id": "4616982", "revid": "339392", "url": "https://it.wikipedia.org/wiki?curid=4616982", "title": "Bandiera della Repubblica popolare cinese", "text": ""}
{"id": "4616983", "revid": "267975", "url": "https://it.wikipedia.org/wiki?curid=4616983", "title": "Geronzio (disambigua)", "text": ""}
{"id": "4616984", "revid": "1855113", "url": "https://it.wikipedia.org/wiki?curid=4616984", "title": "Liga Gimel", "text": "La Liga Gimel (, cio\u00e8 \"Serie C\") \u00e8 la quinta e ultima divisione del campionato israeliano di calcio. Fu istituita nel 2009.\nFormula.\nLe 96 squadre attualmente milianti in Liga Gimel sono suddivise in sei gironi:\nIn ciascun raggruppamento, le squadre si affrontano in gironi all'italiana con partite di andata e ritorno, per un totale di 30 giornate.\nLe vincitrici sono direttamente promosse in Liga Bet, mentre le seconde classificate disputano un play-off per determinare le altre due promosse.\nTrattandosi dell'ultima serie, non vi sono retrocessioni."}
{"id": "4616988", "revid": "47767", "url": "https://it.wikipedia.org/wiki?curid=4616988", "title": "Geronte", "text": ""}
{"id": "4616989", "revid": "47767", "url": "https://it.wikipedia.org/wiki?curid=4616989", "title": "G\u00e9ronte", "text": ""}
{"id": "4616997", "revid": "1305772", "url": "https://it.wikipedia.org/wiki?curid=4616997", "title": "Il richiamo del cuculo", "text": "Il richiamo del cuculo (\"The Cuckoo's Calling\") \u00e8 un romanzo di J. K. Rowling, pubblicato sotto lo pseudonimo di Robert Galbraith. In Italia \u00e8 stato pubblicato il 4 novembre 2013 dalla casa editrice Salani. Nell'ottobre del 2014 \u00e8 stato pubblicato in Italia il seguito, intitolato \"Il baco da seta\".\nTrama.\nCormoran Strike, investigatore privato, viene ingaggiato dall'avvocato John Bristow per indagare sul presunto suicidio di Lula Landry, sua sorella adottiva e famosa top model. Bristow decide di scegliere Strike per via dell'amicizia d'infanzia tra l'investigatore e suo fratello maggiore Charlie, morto da piccolo.\nCormoran Strike inizia cos\u00ec le sue indagini: incontra la guardia di sicurezza del palazzo in cui la top model viveva, il quale proprio nel momento del presunto suicidio era assente dalla sua postazione; il suo autista personale, che afferma con convinzione di essere stato amico e confidente della modella; lo zio materno Tony Landry, avvocato ricco e snob che sembra non abbia mai visto di buon occhio Lula, n\u00e9 tantomeno sembra si fidi di suo nipote John Bristow; l'amica senzatetto Rochelle Onifade, sciatta e diffidente; lo stilista Guy Som\u00e8, che godeva della pubblicit\u00e0 che la Landry faceva dei suoi vestiti; la modella Ciara Porter, bionda e affascinante, e il ragazzo di Lula, il musicista Evan Duffield, con cui la Landry aveva litigato in pubblico proprio il giorno della sua morte. L'investigatore \u00e8 particolarmente incuriosito dalla dichiarazione di Tansy Bestigui, ricca e snob inquilina dell'appartamento al primo piano sotto quello della modella: la donna dice di aver sentito Lula litigare con un uomo e di aver poi visto cadere la ragazza dal balcone del terzo piano, la sua dichiarazione non \u00e8 stata tuttavia creduta dalla polizia. Successivamente, Rochelle Onifade, l'amica senzatetto di Lula Landry, viene trovata morta, uccisa qualche ora dopo un incontro con Strike.\nDopo aver trovato il testamento della Landry, in cui la modella lascia tutti i suoi averi non al fratello adottivo John, ma a un suo fratello biologico, Strike scopre l'identit\u00e0 del vero assassino: lo stesso John Bristow, l'uomo che lo aveva assunto. Bristow, dopo essersi messo nei guai prelevando illegalmente un'ingente cifra dal fondo di un suo cliente, aveva chiesto denaro a sua sorella, non ottenendolo, cos\u00ec l'aveva spinta gi\u00f9 dal balcone. Un'altra persona aveva letto il testamento prima della morte della modella, Rochelle Onifade, quindi uccise anche lei.\nStrike smaschera John Bristow, accusandolo inoltre anche dell'omicidio del fratello adottivo Charlie, molti anni prima. Bristow reagisce cercando di pugnalare Strike, ma con l'aiuto della segretaria Robin, Strike riesce ad avere la meglio.\nAdattamento.\nNel 2017 \u00e8 stata trasmessa su BBC One la serie televisiva \"Strike\" basata sulla serie di libri, il cui protagonista \u00e8 interpretato da Tom Burke. L'adattamento televisivo \u00e8 stato annunciato nel 2014. La serie \u00e8 prodotta dalla casa di produzione della Rowling, la Bront\u00eb Film and Television."}
{"id": "4617000", "revid": "980115", "url": "https://it.wikipedia.org/wiki?curid=4617000", "title": "Palazzo Cannavina", "text": "Il Palazzo Cannavina \u00e8 un palazzo gentilizio di Campobasso. Si trova sulla via omonima (ex via Borgo), tra largo san Leonardo e vico Fondaco della Farina.\nStoria.\nL'edificio attuale \u00e8 di fine Settecento, fu costruito demolendo la fabbrica precedente risalente all'inizio del XVI secolo. Michelangelo, esponente dell'illustre famiglia Salottolo, compr\u00f2 il palazzo nel 1782 per 1800 ducati e procedendo contestualmente alla sua totale ristrutturazione che fece perdere alla struttura le sue caratteristiche originali. L'impianto originale del Palazzo, infatti, fu realizzato probabilmente tra il 1500 e il 1530 (data quest'ultima del matrimonio tra Isabella di Capua, principessa di Molfetta e Ferrante I Gonzaga, conte di Guastalla dal 1539 e vicer\u00e9 di Sicilia nel 1535 ricordata dallo stemma nobiliare rinvenuto all'interno del Palazzo). \nDopo i Gonzaga lo stabile pass\u00f2 al nobile napoletano Ottavio Vitaliano, in seguito appartenne alla casata dei Carafa, duchi di Jelsi e feudatari di Campobasso. Nel 1727 alla morte di Mario, non avendo questi eredi, pass\u00f2 ai Demanisti di Campobasso che ricomprarono il feudo nominando barone Salvatore Romano, contadino del luogo. La struttura fu venduta da questi ultimi nel 1783 a Michelangelo esponente dell'influente famiglia dei Salottolo che tennero in propriet\u00e0 l'ultima porzione del fabbricato fino alla fine del XIX secolo. Il palazzo fu acquistato dalla famiglia Cannavina, il cui nome \u00e8 rimasto legato all'edificio. Nel 2011 gli arredamenti e il palazzo sono stati messi in vendita dagli eredi. \nArchitettura.\nIl palazzo ha forma quadrangolare con una corte interna e si sviluppa su tre livelli: un piano terra che veniva usato come rimessa delle carrozze e spazi di pertinenza, due piani nobiliari e un mezzanino. Il prospetto principale presenta un imponente portale baroccheggiante, con al di sopra uno stemma formato da un albero di pino con due leoni controrampanti su tre colli. Lo stemma \u00e8 sormontato da una corona ornamentale con cinque punte visibili non riconducibile per\u00f2 a nessuna di quelle nobiliari conosciute. Nel palazzo esistevano due cappelle private - una per ogni piano nobile - delle quali una sola ancora esistente.\nInterni.\nFino a pochi anni fa con l'ultima erede Clelia Brizzi moglie di Ferdinando Cannavina l'interno del primo piano costituito da molte stanze era impreziosito con ricchi e sofisticati arredi, tra le quali la pi\u00f9 imponente era la sala Luigi XVI. All'interno del palazzo venivano conservati i ritratti dei personaggi che ne furono proprietari e numerosi reperti di guerra, come il cannocchiale appartenuto all'Ammiraglio Nelson donato dai figli dell'ammiraglio al patriota molisano Tito Barbieri. Tra i beni conservati vi erano: lavori d'acciaio traforato personalizzati con nomi e dediche, una pianola testimone degli sfarzosi balli tenuti nel palazzo, una raccolta fotografica del Trombetta, lettere delle corrispondenze con il senatore e accademico della Crusca e dei Lincei Francesco D'Ovidio e con Antonio Ranieri (che chiedeva dati e notizie su Gabriele Pepe). Vi era anche un tricolore con la scritta \"independenza\" sventolato da Ferdinando Cannavina sulle barricate napoletane del 1848. L'edificio ospitava anche una biblioteca e nella cappella ad esso annessa \u00e8 custodito lo stemma dei Salottolo."}
{"id": "4617019", "revid": "1799663", "url": "https://it.wikipedia.org/wiki?curid=4617019", "title": "Velocit\u00e0 di rotazione planetaria", "text": "La velocit\u00e0 di rotazione planetaria \u00e8 la velocit\u00e0 che un pianeta ha nel compiere una rotazione completa intorno al proprio asse, ed \u00e8 definita come il rapporto tra la circonferenza del pianeta ad una determinata latitudine ed il periodo di rotazione del pianeta stesso. Essa varia al variare della latitudine, ed \u00e8 massima all'equatore e nulla ai poli.\nDefinizione.\nVelocit\u00e0 di rotazione all'equatore.\nCome gi\u00e0 detto sopra, essa \u00e8 determinata dal rapporto tra la circonferenza equatoriale ed il periodo di rotazione, quindi la velocit\u00e0 di rotazione all'equatore \u00e8:\nVelocit\u00e0 di rotazione ad una determinata latitudine.\nIn questo caso la velocit\u00e0 di rotazione \u00e8 il rapporto tra la lunghezza della circonferenza ad una determinata latitudine ed il periodo di rotazione del pianeta stesso. Per determinare la lunghezza della circonferenza, bisogna anzitutto determinare il raggio relativo ad essa, e sapendo che il rapporto tra il raggio della circonferenza e quello equatoriale \u00e8 uguale al coseno dell'angolo della latitudine, il raggio della circonferenza \u00e8 uguale al prodotto tra il coseno dell'angolo della latitudine ed il raggio equatoriale, quindi la velocit\u00e0 di rotazione \u00e8:\nDove formula_3 \u00e8 la velocit\u00e0 di rotazione e \u03b1 \u00e8 l'angolo della latitudine.\nVelocit\u00e0 di rotazione sulla Terra.\nSostituendo le lettere con i valori terrestri, si ha la seguente formula per il calcolo della velocit\u00e0 di rotazione ad una determinata latitudine sulla Terra:\nFrequenza di rotazione e velocit\u00e0 di rotazione angolare.\nLa frequenza di rotazione e la velocit\u00e0 di rotazione angolare sono due grandezze che, a differenza della velocit\u00e0 di rotazione, sono costanti a qualsiasi latitudine di un pianeta, cio\u00e8 in qualsiasi punto su di esso, e si esprimono nel SI rispettivamente in Hertz e in radianti al secondo.\nFrequenza di rotazione.\nLa frequenza di rotazione rappresenta il numero di giri che un pianeta compie intorno al suo asse nell'unit\u00e0 di tempo, ed \u00e8 espressa come il reciproco del periodo di rotazione.\nEsprimendo la frequenza in funzione della velocit\u00e0 di rotazione angolare:\nDa quest'ultima formula si pu\u00f2 dedurre che la frequenza e la velocit\u00e0 angolare esprimono la stessa grandezza, ma in unit\u00e0 di misura differenti, ed il loro fattore di conversione \u00e8 2\u03c0."}
{"id": "4617021", "revid": "767487", "url": "https://it.wikipedia.org/wiki?curid=4617021", "title": "Andrew Aitken", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948, disput\u00f2 solo uno (la finale per il terzo posto) dei quattro incontri giocati dalla sua Nazionale in quell'edizione nel quale segn\u00f2 il gol del temporaneo 1-0."}
{"id": "4617023", "revid": "834", "url": "https://it.wikipedia.org/wiki?curid=4617023", "title": "Lingua nogay", "text": ""}
{"id": "4617027", "revid": "203575", "url": "https://it.wikipedia.org/wiki?curid=4617027", "title": "Andy Aitken", "text": ""}
{"id": "4617028", "revid": "203575", "url": "https://it.wikipedia.org/wiki?curid=4617028", "title": "Andrew Aitkew", "text": ""}
{"id": "4617036", "revid": "339392", "url": "https://it.wikipedia.org/wiki?curid=4617036", "title": "Euro Universe", "text": ""}
{"id": "4617038", "revid": "834", "url": "https://it.wikipedia.org/wiki?curid=4617038", "title": "Lingua ersiana", "text": ""}
{"id": "4617040", "revid": "767487", "url": "https://it.wikipedia.org/wiki?curid=4617040", "title": "Bill Amor", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948, disput\u00f2 solo uno (la finale per il terzo posto) dei quattro incontri giocati dalla sua Nazionale in quell'edizione nel quale segn\u00f2 il gol del temporaneo 4-3."}
{"id": "4617049", "revid": "1272592", "url": "https://it.wikipedia.org/wiki?curid=4617049", "title": "Palazzo Pallavicino", "text": "Il Palazzo Pallavicino \u00e8 un edificio dalle forme barocche, situato in piazzale Santafiora 7 a Parma; costituisce la sede distaccata del TAR dell'Emilia-Romagna, con giurisdizione, in materia di giustizia amministrativa, sulle province di Parma, Piacenza, Reggio Emilia e Modena.\nStoria.\nL'originario palazzo fu edificato tra il 1471 e il 1476 dalla nobile casata degli Sforza di Santa Fiora.\nLa famiglia, a causa dei debiti, fu costretta nel 1644 a cederlo ai parenti Pallavicino, marchesi di Zibello. Il marchese Alfonso Pallavicino ne avvi\u00f2 a partire dal 1646 una radicale ristrutturazione, che termin\u00f2 il marchese Alessandro Pallavicino nel 1705, quando fu innalzata l'alta facciata barocca.\nDurante la seconda guerra mondiale l'edificio fu pesantemente danneggiato dai bombardamenti; nel dopoguerra i Marchesi ne curarono il completo restauro.\nNel 1977 la famiglia Pallavicino affitt\u00f2 una porzione del grande palazzo al TAR dell'Emilia-Romagna, che vi install\u00f2 una propria sede distaccata con competenza anche per le vicine province di Piacenza e Reggio Emilia.\nNel 2014 un decreto ministeriale decret\u00f2 la chiusura del TAR, ma nel 2015 un nuovo decreto legge del Consiglio dei Ministri abrog\u00f2 tale disposizione, assegnando alla sede distaccata di Parma anche la competenza per la provincia di Modena.\nIl 25 gennaio del 2017 la marchesa Maria Gabriella Pigoli Pallavicino don\u00f2 il palazzo alla Fondazione Cariparma, che lo destin\u00f2 a propria sede al posto del vicino Palazzo Bossi Bocchi.\nDescrizione.\nIl palazzo, tra i pi\u00f9 grandi della citt\u00e0, si sviluppa attorno a tre cortili.\nLa simmetrica facciata principale, ispirata al rinascimentale Palazzo Farnese di Roma, si distingue per la notevole altezza. Rivestita interamente in laterizio, \u00e8 caratterizzata dalle numerose finestre disposte su quattro livelli, inquadrate da cornici anch'esse in mattoni, con disegni differenti tra un piano e l'altro; di particolare pregio risultano le aperture del piano nobile, sulle cui cornici sono posti dei piccoli capitelli a sostegno dei timpani, forse opera di Ferdinando Galli da Bibbiena; altri fregi si trovano sotto il marcapiano del primo livello, conferendo alla facciata una notevole eleganza. Al centro infine si innalza il grande portale d'ingresso, incorniciato da lesene in marmo, sulle quali sono posizionate le elaborate mensole a sostegno del balcone balaustrato.\nVarcando la soglia d'ingresso si accede, attraversando un androne con volta a botte, al primo cortile e, proseguendo sullo stesso asse in perfetto allineamento, al secondo ed infine all'ingresso posteriore.\nIl primo cortile, circondato da colonnato ed in stile barocco, \u00e8 interamente intonacato, ad eccezione di alcune arcate risalenti al palazzo originario, lasciate appositamente a vista; le uniche altre tracce del primo palazzo sono visibili sulla parete esterna a sud dell'edificio.\nAll'interno si accede al notevole scalone a tre rampe risalente alla fine del XVII secolo, arricchito da statue, nicchie e affreschi sulla volta.\nAl piano nobile si aprono numerose sale decorate con stucchi, ricche di specchiere, camini in marmo, arredi antichi e preziosi oggetti. Vi si trovano inoltre il Salottino Cinese, con pavimento marmoreo intarsiato risalente al XVIII secolo e stucchi veneziani rococ\u00f2, e il grande salone, con i pregevoli decori e affreschi di Sebastiano Galeotti. Numerose sono le tele da soffitto nel palazzo, realizzate nel secondo decennio del settecento da Aureliano Milani e Girolamo Donnini, autore, come il Bresciani, anche di varie sovrapporte."}
{"id": "4617053", "revid": "599013", "url": "https://it.wikipedia.org/wiki?curid=4617053", "title": "Alan Boyd", "text": "Carriera.\nNazionale.\nVenne convocato nella nazionale britannica che partecip\u00f2 ai Giochi olimpici del 1948, disput\u00f2 solo uno dei quattro incontri giocati dalla sua Nazionale in quell'edizione."}
{"id": "4617055", "revid": "76963", "url": "https://it.wikipedia.org/wiki?curid=4617055", "title": "Alexis Knapp", "text": "Biografia.\nAll'et\u00e0 di 18 anni, Alexis si trasferisce a Los Angeles dove comincia a lavorare inizialmente come modella per poi intraprendere la carriera di attrice con una piccola parte nel film \"L'isola delle coppie\" e \"Percy Jackson e gli dei dell'Olimpo - Il ladro di fulmini\". La notoriet\u00e0 arriva col film \"Voices\" nel ruolo di Stacie Conrad e con \"Project X - Una festa che spacca\". Successivamente recita accanto a Miley Cyrus nella commedia \"Una spia al liceo\".\nVita privata.\nAlexis ha avuto una storia con l'attore Ryan Phillippe nell'estate del 2010, ma i due si sono subito lasciati nel settembre dello stesso anno. Subito dopo la rottura, Alexis ha scoperto di essere incinta dell'attore. Il 1\u00ba luglio 2011 ha dato alla luce una bambina, Kailani Merizalde Phillippe Knapp.\nDoppiatrici italiane.\nNelle versioni in italiano dei suoi lavori, Alexis Knapp \u00e8 stata doppiata da:"}
{"id": "4617058", "revid": "599013", "url": "https://it.wikipedia.org/wiki?curid=4617058", "title": "Frank Donovan", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948, disput\u00f2 due dei quattro incontri giocati dalla sua Nazionale in quell'edizione."}
{"id": "4617059", "revid": "580197", "url": "https://it.wikipedia.org/wiki?curid=4617059", "title": "Football Club Merani Tbilisi", "text": ""}
{"id": "4617073", "revid": "36426", "url": "https://it.wikipedia.org/wiki?curid=4617073", "title": "Viale Amendola", "text": ""}
{"id": "4617075", "revid": "158913", "url": "https://it.wikipedia.org/wiki?curid=4617075", "title": "Film dei Pok\u00e9mon", "text": ""}
{"id": "4617082", "revid": "1543377", "url": "https://it.wikipedia.org/wiki?curid=4617082", "title": "William Giffard", "text": "Giffard fu lord cancelliere d'Inghilterra sotto il regno di Guglielmo II ed Enrico I, dal 1093 al 1101, e vescovo di Winchester (1100\u20131129).\nBiografia.\nWilliam era figlio di Walter Giffard, lord di Longueville e di Ermengarda, figlia di Gerard Flaitel.\nPrima della sua elezione a vescovo, tenne l'incarico di diacono di Rouen.\nIl 3 agosto 1100 fu nominato vescovo di Winchester dal re Enrico I.\nProbabilmente Enrico I lo nomin\u00f2 nel tentativo di ottenere il supporto del clero per la sua rivendicazione al trono dopo la morte di Guglielmo Rufus.\nEgli fu uno dei vescovi eletti che l'arcivescovo Anselmo di Canterbury rifiut\u00f2 di consacrare nel 1101 in quanto nominati ed investiti dal potere temporale.\nNel corso della lotta per le investiture inglese, William mantenne rapporti amichevoli con Anselmo e attir\u00f2 su di s\u00e9 una condanna all'esilio per aver rifiutato di accettare la consacrazione da Gerard, arcivescovo di York, nel 1103. \nComunque, egli fu uno dei vescovi che fecero pressioni su Anselmo, nel 1106, affinch\u00e9 cedesse al re.\nWilliam fu finalmente consacrato, dopo l'insediamento del 1107, il giorno 11 agosto e divenne un amico stretto dell'arcivescovo Anselmo.\nDa vescovo, William aiut\u00f2 i primi Cistercensi ad insediarsi in Inghilterra, quando nel 1128 egli fece giungere monaci dell'abbazia francese di L'Aumone affinch\u00e9 si insediassero nella Abbazia di Waverly.\nRestaur\u00f2 altres\u00ec la Cattedrale di Winchester con grande magnificenza.\nTra le azioni di William da vescovo, vi fu anche la rifondazione di una casa religiosa a Taunton, alla cui cura assegn\u00f2 Agostiniani provenienti dal Priorato di Merton.\nFu noto in particolare per le strette e buone relazioni che ebbe con i monaci del Capitolo della sua Cattedrale, con i quali condivideva i pasti e il sonno, invece di viverli in privato nelle sue stanze.\nWilliam mor\u00ec poco prima del 25 gennaio 1129 (probabilmente il 23), il giorno in cui si svolsero i suoi funerali."}
{"id": "4617083", "revid": "48344", "url": "https://it.wikipedia.org/wiki?curid=4617083", "title": "Jason X - Morte violenta", "text": ""}
{"id": "4617095", "revid": "339392", "url": "https://it.wikipedia.org/wiki?curid=4617095", "title": "Pendragon (Code Geass)", "text": ""}
{"id": "4617105", "revid": "889336", "url": "https://it.wikipedia.org/wiki?curid=4617105", "title": "Bob Hardisty", "text": "Carriera.\nClub.\nGioc\u00f2 tutta la carriera con il Bishop Auckland eccetto un periodo di tre stagioni nel quale si trasfer\u00ec al Darlington dove tuttavia non riusc\u00ec ad affermarsi: gioc\u00f2 solo 6 partite senza segnare reti.\nAl termine della stagione 1956-57 si ritir\u00f2 ma Matt Busby, allenatore del Manchester United e suo allenatore in occasione dei Giochi olimpici del 1948, lo convinse a riprendere l'attivit\u00e0 agonistica e lo tesser\u00f2 per la squadra che allenava. Neanche in questo caso riusc\u00ec ad affermarsi tanto che non gioc\u00f2 nessuna partita nell'allora First Division, si limit\u00f2 a disputare qualche partita con la squadra riserve.\nNazionale.\nVenne convocato nella nazionale britannica che partecip\u00f2 ai Giochi olimpici del 1948. Disput\u00f2 inoltre i Giochi olimpici del 1952 e del 1956 con la Nazionale olimpica britannica."}
{"id": "4617114", "revid": "203575", "url": "https://it.wikipedia.org/wiki?curid=4617114", "title": "Al Aitken", "text": ""}
{"id": "4617120", "revid": "287204", "url": "https://it.wikipedia.org/wiki?curid=4617120", "title": "Rathangan", "text": ""}
{"id": "4617127", "revid": "300067", "url": "https://it.wikipedia.org/wiki?curid=4617127", "title": "Tommy Hopper", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948, disput\u00f2 solo uno dei quattro incontri giocati dalla sua Nazionale in quell'edizione."}
{"id": "4617141", "revid": "599013", "url": "https://it.wikipedia.org/wiki?curid=4617141", "title": "Denis Kelleher", "text": "Biografia.\nNacque nello Stato Libero d'Irlanda ma in realt\u00e0 era nazionale nordirlandese.\nCarriera.\nNazionale.\nVenne convocato nella nazionale britannica che partecip\u00f2 ai Giochi olimpici del 1948, disput\u00f2 tre dei quattro incontri giocati dalla sua nazionale in quell'edizione."}
{"id": "4617151", "revid": "228587", "url": "https://it.wikipedia.org/wiki?curid=4617151", "title": "Freikorps Ro\u00dfbach", "text": "I Freikorps Ro\u00dfbach (o Freiwilligen-Sturmabteilung Ro\u00dfbach) furono un corpo di volontari che presero il nome del loro primo comandante Ro\u00dfbach; marciarono per 1200 miglia da Berlino e salvarono la Eiserne Division (Divisione d'Acciaio) dalla distruzione nei pressi di Thorensburg nel novembre del 1919. Attaccato l'esercito lituano che aveva circondato la Divisione, irruppero attraverso l'accerchiamento impegnando i lituani abbastanza a lungo da consentire alla Divisione d'Acciaio di mettersi in salvo. \nRudolf H\u00f6ss (in seguito comandante ad Auschwitz) scrisse a proposito della sua esperienza sul Baltico:\n\"Il combattimento sul Baltico fu pi\u00f9 selvaggio e disperato di qualsiasi altro affrontato dai Freikorps prima e dopo. Non vi era alcuna linea di fronte; il nemico era dappertutto. Allorquando vi era uno scontro, si trasformava in un massacro fino a giungere al totale annientamento.\" \nRicevuto l'ordine di scioglimento dell'unit\u00e0 da parte del governo tedesco una volta ritornato dal Baltico nel dicembre del 1919 Ro\u00dfbach rifiut\u00f2. L'unit\u00e0 venne sciolta solamente dopo il Putsch di Kapp, venendo successivamente utilizzata per costituire il J\u00e4gerbataillon 39 della Reichswehr.\nDopo la sua riorganizzazione venne nuovamente disciolta, ma continu\u00f2 ad operare sotto copertura, ad esempio come associazione di lavoratori o agenzia di detective. Suoi elementi combatterono nuovamente contro i polacchi in Alta Slesia e parteciparono al Putsch di Monaco. La dissoluzione definitiva dell'unit\u00e0 si ebbe solamente il 9 novembre del 1933, durante una cerimonia commemorativa tenutasi in occasione del decennale del fallito Putsch di Monaco.\nInformazioni generali.\nComandante: Gerhard Ro\u00dfbach\nCostituita nella zona Generalkommando XVII. Armeekorps Danzig (Prussia occidentale)\nForza di combattimento: 992 uomini\nInsegne.\nI membri del Freikorps Ro\u00dfbach indossavano una placca dorata sulla manica destra rappresentante la croce di S. Uberto (un crocifisso posto tra le corna di un teschio di cervo) al di sopra di un distintivo recante i colori nazionali, rosso, bianco e nero. Come componenti delle truppe di difesa delle frontiere del XVII. Armeekorps, i membri del Freikorps Ro\u00dfbach indossavano il distintivo di questo corpo: un abete stilizzato in oro con sciabole incrociate. \nDurante la loro partecipazione alla soppressione dei moti della Ruhr, i membri del Freikorps Ro\u00dfbach dipinsero una freccia bianca sui loro elmetti, un segno distintivo che venne usato solamente in questa occasione."}
{"id": "4617152", "revid": "438678", "url": "https://it.wikipedia.org/wiki?curid=4617152", "title": "Pierre-Yves Polomat", "text": "Carriera.\nClub.\nNato a Martinica, cresce in due club dilettantistici: il Club P\u00e9l\u00e9en e l'Essor Pr\u00e9chotin. Notato da un osservatore del Marsiglia, nel 2008 si trasferisce al club biancazzurro. Nel 2010 passa alle giovanili del .\nIl 16 marzo 2018, durante la 30\u00aa giornata di Ligue 2 contro il , viene espuso all'81\u00ba minuto di gioco per aver litigato ed essere venuto alle mani con il compagno di squadra Michael Barreto, anche lui espulso..\nNazionale.\nPartecipa con la nazionale francese ai Mondiali Under-20 del 2013, giocando nella partita vinta 4-0 contro l'Uzbekistan nei quarti di finale e nella finale vinta 4-1 ai rigori contro l'Uruguay."}
{"id": "4617162", "revid": "767487", "url": "https://it.wikipedia.org/wiki?curid=4617162", "title": "Peter Kippax", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948, disput\u00f2 tre dei quattro incontri giocati dalla sua Nazionale in quell'edizione."}
{"id": "4617169", "revid": "599013", "url": "https://it.wikipedia.org/wiki?curid=4617169", "title": "Harold McIlvenny", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948."}
{"id": "4617170", "revid": "716642", "url": "https://it.wikipedia.org/wiki?curid=4617170", "title": "Christopher Jullien", "text": "Carriera.\nClub.\nAuxerre.\nDopo aver militato per sei anni nella squadra giovanile dell', nel 2011 passa in prima squadra, dove l'esordio arriva il 24 agosto 2012, nel match di campionato vinto 2-1 contro il Laval. Quattro giorni dopo fa il suo esordio in Coupe de la Ligue, contro il Dijon (vinto 2-1), facendo il suo primo gol da giocatore professionistico che porta la sua squadra alla vittoria. Il suo primo gol in campionato avviene contro il Clermont, match vinto 2-1.\nFriburgo e Tolosa.\nA fine anno non viene rinnovato dal club francese e il 26 giugno 2013 passa a parametro zero alla squadra tedesca del Friburgo.\nL'esordio con il Friburgo II, militante nella Fu\u00dfball-Regionalliga (Germania), avviene contro il TuS Koblenz (1-1), rimediando un cartellino giallo. Il suo primo gol nei \"Breisgau-Brasilianer\" avviene contro l'Hoffenheim II, match vinto 3-1.\nIl 9 giugno 2016 firma un contratto di quattro anni con il Tolosa.\nNazionale.\nPartecipa con la Nazionale francese ai Mondiali Under-20 del 2013, vincendolo, anche se non entra mai in campo.\nStatistiche.\nPresenze e reti nei club.\n\"Statistiche aggiornate al 30 marzo 2014.\""}
{"id": "4617172", "revid": "203575", "url": "https://it.wikipedia.org/wiki?curid=4617172", "title": "Harry McIlvenny", "text": ""}
{"id": "4617174", "revid": "1154737", "url": "https://it.wikipedia.org/wiki?curid=4617174", "title": "Gole di Todra", "text": "Le gole di Todra () sono un canyon situato nella zona orientale della catena montuosa dell'Alto Atlante in Marocco, vicino alla citt\u00e0 di Tinerhir. Sia il fiume Todra che il vicino Dades hanno scavato, nel corso dei millenni, un canyon fra le rocce (in arabo \"wadi\") nel loro corso finale fra le montagne. Gli ultimi 600 metri delle gole sono i pi\u00f9 spettacolari. Qui le due pareti rocciose raggiungono la loro minor distanza pari a un minimo di 10 metri, con rocce a strapiombo che raggiungono i 160 metri di altezza.\nIl flusso del piccolo ghiacciaio che alimenta il fiume, che un tempo riempiva la gola, oggi \u00e8 molto modesto e presente solo nella stagione delle piogge. L'escursione nella gola \u00e8 facile lungo una strada asfaltata in buone condizioni, sopraelevata rispetto al letto del torrente. Il paesaggio \u00e8 spettacolare. La popolazione locale \u00e8 visibile con i suoi piccoli asini o cammelli e sparuti gruppetti di capre.\nL'area non \u00e8 pi\u00f9 cos\u00ec remota com'era una volta. Una strada asfaltata ben curata conduce alla valle da Tinerhir attraverso la gola. Una strada in calcestruzzo prosegue su per la valle, oltre le strutture alberghiere presso la bocca della gola fino ai villaggi di A\u00eft Hani, Tamtatouchte e Imilchil.\nGrazie alle robuste pareti rocciose, con molte superfici irregolari, le gole di Todra sono molto apprezzate dagli alpinisti. Pi\u00f9 di 150 itinerari, classificati tra il grado + 5 e 8 sono stati realizzati nel canyon.\nLe gole sono state utilizzate come \"location\" del reality show statunitense Expedition Impossible.\nNel 2012 sono state utilizzate per il video pubblicitario della Cadillac CTS."}
{"id": "4617176", "revid": "767487", "url": "https://it.wikipedia.org/wiki?curid=4617176", "title": "Ronald Phipps", "text": "Carriera.\nNazionale.\nVenne convocato nella nazionale britannica che partecip\u00f2 ai Giochi olimpici del 1948, tuttavia non disput\u00f2 neanche un incontro."}
{"id": "4617177", "revid": "1494169", "url": "https://it.wikipedia.org/wiki?curid=4617177", "title": "Unione Sportiva Renato Serra", "text": ""}
{"id": "4617187", "revid": "119139351", "url": "https://it.wikipedia.org/wiki?curid=4617187", "title": "Episodi di \u014cran K\u014dk\u014d Host Club", "text": "Questa \u00e8 la lista degli episodi dell'anime \"\u014cran K\u014dk\u014d Host Club\", trasmesso nel 2006 su Nippon Television in 26 episodi ed ispirato alla serie sh\u014djo manga \"Host Club - Amore in affitto\" di Bisco Hatori.\nDalla storia nel 2011 ne anche stato tratto un dorama live action intitolato Ouran High School Host Club che vede Y\u016bsuke Yamamoto interpretare il ruolo del protagonista maschile, ed in seguito una pellicola cinematografica conclusiva con gli stessi attori.\nMentre il film finale contiene avvenimenti del tutto nuovi rispetto alla serie originale, il dorama racconta circa la prima met\u00e0 dell'anime. "}
{"id": "4617188", "revid": "62748", "url": "https://it.wikipedia.org/wiki?curid=4617188", "title": "Tinerhir", "text": ""}
{"id": "4617190", "revid": "713168", "url": "https://it.wikipedia.org/wiki?curid=4617190", "title": "Freiwilligen-Sturmabteilung Ro\u00dfbach", "text": ""}
{"id": "4617191", "revid": "538762", "url": "https://it.wikipedia.org/wiki?curid=4617191", "title": "Riccardo Bizzotto", "text": "Biografia.\nA pallavolo ha giocato in serie D con il Ros\u00e0 Vicenza dal 1998 al 2001, poi \u00e8 salito in B2 con La Salle Romano d'Ezzelino dal 2001 al 2003, passando quindi in A con il Bassano Volley (2003 - 2005) e tornando in B1 nel 2005 - 2006 con il Polazzo di Vicenza.\nSi \u00e8 espresso a livelli internazionali nel beach volley. Nel 2007 a Klagenfurt con Eugenio Amore alla prima giornata del Grand Slam ha eliminato i campioni del mondo Rogers e Dalhausser.\nNel 2008, sempre in coppia con Eugenio Amore, sull'arenile di Vindicio, si \u00e8 aggiudicato il torneo di beach volley dei Giochi del mare, battendo in finale di fronte ad oltre 1.500 spettatori il duo formato da Ottavio Ucci e La Rocca con il secco punteggio di 2 a 0 (21-11; 21-13).\nNel frattempo ha disputato tornei a livello internazionale per la Nazionale Italiana di Beach Volley, ancora una volta con Eugenio Amore, ottenendo un 4\u00ba posto a Brno FIVB C&amp;S:"}
{"id": "4617204", "revid": "238230", "url": "https://it.wikipedia.org/wiki?curid=4617204", "title": "Stazione di Pettenasco", "text": "La stazione di Pettenasco \u00e8 una fermata ferroviaria situata nell'omonimo comune in Piemonte, lungo la ferrovia Domodossola-Novara.\nStoria.\nFu ristrutturata nel 1984 in occasione del centenario dell'imponente viadotto sul torrente Pescone.\nStrutture e impianti.\nLa gestione degli impianti \u00e8 affidata a Rete Ferroviaria Italiana.\nLa stazione \u00e8 dotata di un binario servito da banchina per l'imbarco dei passeggeri.\nAccanto al fabbricato viaggiatori \u00e8 presente uno stabile sviluppato su un solo piano, di piccole dimensioni, che ospita la sala d'attesa e i servizi igienici.\nIl fabbricato viaggiatori si sviluppa su due piani; fu chiuso in occasione della trasformazione dell'impianto in fermata impresenziata. Lo stabile \u00e8 tinteggiato di arancione con persiane bianche. \u00c8 inoltre dotato di una pensilina in ghisa che copre la banchina; quest'ultima \u00e8 dotata di due panchine per l'attesa, un'obliteratrice e un monitor per segnalare gli arrivi, le partenze e l'eventuale ritardo dei treni .\nMovimento.\nIl traffico passeggeri \u00e8 svolto da Trenitalia nell'ambito del contratto di servizio stipulato con la Regione Piemonte.\nServizi.\nLa stazione, classificata da RFI nella categoria \"bronze\", dispone dei seguenti servizi:"}
{"id": "4617212", "revid": "832642", "url": "https://it.wikipedia.org/wiki?curid=4617212", "title": "Teodora Rumenova Andreeva", "text": ""}
{"id": "4617213", "revid": "68179386", "url": "https://it.wikipedia.org/wiki?curid=4617213", "title": "Andre\u00ef Hovnanyan", "text": ""}
{"id": "4617214", "revid": "832642", "url": "https://it.wikipedia.org/wiki?curid=4617214", "title": "Andrei Hovnanyan", "text": ""}
{"id": "4617215", "revid": "767487", "url": "https://it.wikipedia.org/wiki?curid=4617215", "title": "Swedbank Ladies 2002", "text": "Lo Swedbank Ladies 2002 \u00e8 stato un torneo di tennis facente parte della categoria ITF Women's Circuit nell'ambito dell'ITF Women's Circuit 2002. Il montepremi del torneo era di $10\u00a0000 e si \u00e8 svolto nella settimana tra il 21 e il 27 gennaio 2002 su campi indoor in cemento. Il torneo si \u00e8 giocato a B\u00e5stad in Svezia.\nVincitori.\nSingolare.\n Eszter Moln\u00e1r ha sconfitto in finale Karina Jacobsgaard 65-7, 6-4, 6-0.\nDoppio.\n Eszter Moln\u00e1r / Aleksandra Srndovic hanno sconfitto in finale Liana Ungur / Christina Zachariadou 2-6, 6-2, 7-5."}
{"id": "4617220", "revid": "182396", "url": "https://it.wikipedia.org/wiki?curid=4617220", "title": "Salute (divinit\u00e0)", "text": ""}
{"id": "4617223", "revid": "599013", "url": "https://it.wikipedia.org/wiki?curid=4617223", "title": "Jack Rawlings", "text": "Carriera.\nNazionale.\nVenne convocato nella Nazionale britannica che partecip\u00f2 ai Giochi olimpici del 1948, disput\u00f2 solo uno dei quattro incontri giocati dalla sua Nazionale in quell'edizione."}
{"id": "4617224", "revid": "832642", "url": "https://it.wikipedia.org/wiki?curid=4617224", "title": "Anne-Marie Aspelund", "text": ""}
{"id": "4617228", "revid": "1543377", "url": "https://it.wikipedia.org/wiki?curid=4617228", "title": "HMS Philomel", "text": "La HMS \"Philomel, poi HMNZS \"Philomel, \u00e8 stato un incrociatore della classe Pearl della Royal Navy britannica e successivamente della Royal New Zealand Navy. La nave fu la quinta della Royal Navy a ricevere questo nome.\nDopo la sua entrata in servizio nel 1890, oper\u00f2 all'interno della Cape of Good Hope Station e pi\u00f9 tardi per la Mediterranean Fleet. Nel 1914 venne ceduta alla Nuova Zelanda ed entr\u00f2 in servizio nella Royal New Zealand Navy. Durante le prime fasi della prima guerra mondiale ricevette il compito di scortare i convogli. In seguit\u00f2 effettu\u00f2 operazioni nel Mediterraneo contro i Turchi. Pi\u00f9 tardi guid\u00f2 pattuglie nel Mar Rosso e nel Golfo Persico. Nel 1917 rientr\u00f2 in Nuova Zelanda, dove serv\u00ec come nave deposito per dragamine nel porto di Wellington. Nel 1921 fu trasferita nella Base Navale di Devonport, Auckland, dove fu adibita a nave da addestramento. Nel 1947 la nave fu dismessa e venduta."}
{"id": "4617230", "revid": "203575", "url": "https://it.wikipedia.org/wiki?curid=4617230", "title": "Jackie Rawlings", "text": ""}
{"id": "4617235", "revid": "767487", "url": "https://it.wikipedia.org/wiki?curid=4617235", "title": "Cattedrale dei Santi Costantino ed Elena (Bucarest)", "text": "La cattedrale dei Santi Costantino ed Elena (in rumeno: \"Catedrala Sfin\u021bii \u00cemp\u0103ra\u021bi\"), comunemente nota come cattedrale patriarcale (in rumeno: \"Catedrala Patriarhal\u0103\"), \u00e8 una cattedrale ortodossa di Bucarest, in Romania. Sita nella Dealul Mitropoliei, rappresenta la sede ufficiale del patriarca di tutta la Romania.\nStoria e descrizione.\nIl complesso architettonico comprendente la cattedrale, il palazzo del Patriarcato e la residenza patriarcale si trova nell'area dell'ex monastero fatto costruire nel XVII secolo dal voivoda Constantin I \u015eerban, principe di Valacchia (1654-1658). La chiesa del monastero, dedicata ai santi Costantino ed Elena, venne consacrata nel 1658 dal patriarca ortodosso di Antiochia Macario III, dal metropolita di Valacchia e dai vescovi locali, al termine dei lavori iniziati nel 1654.\nLe mura interne della chiesa furono dipinte per la prima volta nel 1665. Nel 1668 un documento firmato dal voivoda Radu Leon (1664-1669) comport\u00f2 la trasformazione della chiesa in cattedrale metropolitana. Nel 1678 il metropolita Varlaam (1672-1679) fond\u00f2 un laboratorio di stampa in alcune stanze della residenza metropolitana. Dieci anni dopo venne pubblicata la cosiddetta \"Bibbia di Bucarest\", che venne diffusa in tutta la Romania.\nNel 1925 la Chiesa ortodossa rumena assunse il rango di patriarcato. In conseguenza di ci\u00f2, la cattedrale metropolitana di Bucarest divenne una cattedrale patriarcale. Allo stesso modo la residenza metropolitana divenne residenza patriarcale. Nel corso degli ultimi tre secoli, sia la chiesa che la residenza sono spesso state restaurate ed abbellite; le pi\u00f9 importanti opere di restauro vennero realizzate nel 1779, tra il 1834 ed il 1839, tra il 1932 ed il 1934 e poi tra il 1960 ed il 1962. Gli affreschi attualmente visibili all'interno dell'edificio sono opera del pittore Dimitrie Belizarie, che li realizz\u00f2 tra il 1932 ed il 1935. Lo stile architettonico della cattedrale \u00e8 ispirato a quello della cattedrale di Curtea de Arge\u0219, fatta costruire dal voivoda Basarab V Neagoe tra il 1512 ed il 1517."}
{"id": "4617237", "revid": "832642", "url": "https://it.wikipedia.org/wiki?curid=4617237", "title": "Filipa Daniela Azevedo de Magalh\u00e3es", "text": ""}
{"id": "4617239", "revid": "832642", "url": "https://it.wikipedia.org/wiki?curid=4617239", "title": "Filipa Daniela Azevedo de Magalhaes", "text": ""}
{"id": "4617243", "revid": "584834", "url": "https://it.wikipedia.org/wiki?curid=4617243", "title": "George Pratt, II marchese di Camden", "text": "Biografia.\nEra l'ultimogenito e unico figlio maschio di John Pratt, I marchese di Camden, e di sua moglie, Frances Molesworth, figlia di William Molesworth di Wenbury, secondo figlio di Sir John Molesworth, IV Baronetto. Studi\u00f2 all'Eton College e al Trinity College di Cambridge.\nCarriera.\nNel 1821, divenne un deputato conservatore per Ludgershall, poi per Bath (1830) e, infine, per Dunwich (1831). Era anche un Lord dell'Ammiragliato (1828-1829).\nL'8 gennaio 1835 entr\u00f2 nella Camera dei lord mentre nel 1840 successe al padre ed \u00e8 stato nominato Cavaliere della Giarrettiera nel 1846, e Lord Luogotenente di Brecknockshire nel 1865.\nMatrimonio.\nSpos\u00f2, il 27 agosto 1835 a Bromley Palace, Harriet Murray (1813-1854), figlia di George Murray, vescovo di Rochester e di Lady Sarah Hay-Drummond. Ebbero tre figli:\nMorte.\nMor\u00ec il 6 agosto 1866, a 67 anni, a Bayham Abbey, nel Sussex."}
{"id": "4617244", "revid": "1437331", "url": "https://it.wikipedia.org/wiki?curid=4617244", "title": "Convento di Santa Maria delle Grazie (Salerno)", "text": "Il convento di Santa Maria delle Grazie \u00e8 un complesso che sorge in largo Luciani, nel centro storico di Salerno.\nIl convento.\nFu fondato grazie alla donazione di alcuni immobili che il presbitero Marotta aveva fatto nel 1506 alla Congregazione del Beato Pietro da Pisa dell'ordine dei Gerolimiti affinch\u00e9 vi sorgessero un convento ed una chiesa intitolati alla Madonna delle Grazie. Il convento rimase attivo fino al 1807 quando fu soppresso e divenne presidio militare, per poi essere ripristinato dal Re di Napoli, che lo cedette ai Frati Minori Osservanti del Convento di San Nicola. Nel 1861 divenne Ospizio ed oggi ospita la Pia Casa di Ricovero.\nArchitettura.\nIl continuo cambiamento di destinazione d'uso ha alterato l'aspetto originario della struttura che per\u00f2 si riconosce in alcuni dettagli come i soffitti voltati, il portico con volte a crociera che da sul giardino ed il passaggio interno che porta al coro della Chiesa di Santa Maria delle Grazie.\nLa Chiesa.\nLa chiesa probabilmente \u00e8 posteriore all'anno 1507 quando l'atto di Marotta divenne operativo. Nel 1838 e nel 1954 ha subito dei restauri perch\u00e9 pericolante. \nArchitettura.\nLa chiesa si presenta a pianta rettangolare con unica navata sormontata da un soffitto a cassettoni decorato con affreschi eseguiti nel 1881 dal pittore salernitano D'Agostino che decor\u00f2 anche il Teatro Verdi e la volta della biblioteca del seminario arcivescovile. La navata si conclude con l'abside poligonale con arco trionfale impostato su pilastri in cui \u00e8 situato l'altare di marmo donato alla chiesa nel 1818 dal re Ferdinando I. Sui due lati della navata si aprono tre cappelle con volte a botte. Sull'altare si trova la tavola raffigurante la Madonna delle Grazie attribuita a Marco Cardisco."}
{"id": "4617246", "revid": "1573940", "url": "https://it.wikipedia.org/wiki?curid=4617246", "title": "Arsite", "text": "Biografia.\nFu \"primus inter pares\" tra i comandanti persiani nella battaglia del Granico. In seguito, Alessandro nomin\u00f2 il suo generale Calas nuovo satrapo della provincia, destituendolo."}
{"id": "4617249", "revid": "70217", "url": "https://it.wikipedia.org/wiki?curid=4617249", "title": "Episodi di Geordie Shore", "text": ""}
{"id": "4617256", "revid": "767487", "url": "https://it.wikipedia.org/wiki?curid=4617256", "title": "Unione Sportiva Pro Vercelli 1935-1936", "text": "Questa voce raccoglie le informazioni riguardanti la Unione Sportiva Pro Vercelli nelle competizioni ufficiali della stagione 1935-1936."}
{"id": "4617257", "revid": "682087", "url": "https://it.wikipedia.org/wiki?curid=4617257", "title": "Nervo vestibolare", "text": ""}
{"id": "4617259", "revid": "682087", "url": "https://it.wikipedia.org/wiki?curid=4617259", "title": "Nervo cocleare", "text": ""}
{"id": "4617260", "revid": "22475", "url": "https://it.wikipedia.org/wiki?curid=4617260", "title": "Paracentropyge multifasciata", "text": "Paracentropyge multifasciata \u00e8 un pesce di acqua salata appartenente alla famiglia Pomacanthidae, unico appartenente al genere Paracentropyge.\nDistribuzione e habitat.\n\u00c8 un abitante di reef e di lagune atollifere dell'Oceano Indo-Pacifico, nelle acque costiere delle Isole della Societ\u00e0 fino alla Grande Barriera Corallina.\nAcquariofilia.\nQuesta specie \u00e8 commercializzata per l'allevamento in acquario."}
{"id": "4617261", "revid": "1155", "url": "https://it.wikipedia.org/wiki?curid=4617261", "title": "Paracentropyge", "text": ""}
{"id": "4617263", "revid": "184755", "url": "https://it.wikipedia.org/wiki?curid=4617263", "title": "Conservatorio Lorenzo Perosi", "text": "Il Conservatorio Lorenzo Perosi \u00e8 un istituto superiore di studi musicali fondato a Campobasso nel 1971. \u00c8 intitolato alla memoria di Lorenzo Perosi ed \u00e8 un'istituzione di alta formazione musicale.\nStoria.\nIl conservatorio \u00e8 ubicato nell'edificio che fu dell'ente \"Casa degli orfani di guerra\", costruzione di stile tipico dei primi anni del XX secolo. Il conservatorio dispone anche di un auditorium, di una sala di incisione e di una biblioteca. Al suo interno sono attive un'orchestra sinfonica ed una big-band jazz.\nStruttura.\nIl conservatorio \u00e8 organizzato nei seguenti dipartimenti:"}
{"id": "4617274", "revid": "767487", "url": "https://it.wikipedia.org/wiki?curid=4617274", "title": "Lee Jung-youl", "text": "Carriera.\nNazionale.\nGioca con la selezione olimpica le olimpiadi di "}
{"id": "4617275", "revid": "767487", "url": "https://it.wikipedia.org/wiki?curid=4617275", "title": "Kim Jee-hyuk", "text": "Carriera.\nNazionale.\nGioca con la selezione olimpica le olimpiadi di "}
{"id": "4617279", "revid": "287204", "url": "https://it.wikipedia.org/wiki?curid=4617279", "title": "Campionati africani femminili di pallacanestro Under-18", "text": "I Campionati africani femminili di pallacanestro Under-18 (in inglese \"FIBA AfroBasket Women Under-18\") sono una competizione sportiva continentale a cadenza biennale organizzata dalla FIBA Africa, la federazione africana della pallacanestro.\nSi tratta di un torneo tra nazionali composte di giocatrici al di sotto dei 18 anni di et\u00e0, ed \u00e8 di solito valevole per la qualificazione ai Campionati mondiali Under-19.\nIl primo campionato africano di pallacanestro Under-18 si tenne nel 1985. A partire dal 2004 il torneo si svolge ogni due anni."}
{"id": "4617281", "revid": "287204", "url": "https://it.wikipedia.org/wiki?curid=4617281", "title": "Al Ries", "text": "Si occupa di comunicazione e marketing strategico, disciplina alla quale ha dato un importante contributo con l'introduzione, insieme a Jack Trout, del concetto di posizionamento (\"positioning\").\nNel 2009 il testo \"Positioning: The Battle for Your Mind,\" di cui \u00e8 co-autore con Trout, \u00e8 stato inserito al primo posto nella classifica de \"I 10 migliori libri di marketing di tutti i tempi\" da AdvertisingAge. \nNel 2016 \u00e8 nella Marketing All of Fame statunitense.\nBiografia.\nLaureatosi alla DePauw University nel 1950 con una tesi sulle arti libere, ha lavorato presso la General Electric nel reparto pubblicit\u00e0. \nNel 1963 fonda una propria agenzia pubblicitaria a New York, la Ries Cappiello Colwell. Successivamente all'incontro con Jack Trout l'agenzia cambia nome in Trout &amp; Ries.\nRies e Trout mettono in relazione la comunicazione con le aspettative del cliente, per mezzo del cosiddetto posizionamento, che indica il soddisfacimento dei valori dall'acquirente, allineando le aspettative durante il processo di scambio. Il fenomeno era gi\u00e0 stato preso in considerazione nell'ambito dell'antropologia culturale da due autori: Clyde Kluckhohn (concetto di valore) e Claude L\u00e9vi-Strauss (concetto di scambio).\nNel 1972 Ries e Trout collaborano alla stesura di un saggio che lancer\u00e0 definitivamente il termine posizionamento per mezzo di alcuni articoli dal titolo \"Positioning Era\" pubblicati sulla rivista Advertising Age.\nRotto il sodalizio con Jack Trout, Ries rinnova la sua agenzia, con l'entrata della moglie e della figlia, rinominandola Ries&amp;Ries Focusing Consulting.\nNel 1993 i due autori pubblicano \"The 22 Immutable Laws of marketing\" (Le ventidue leggi del marketing), libro che racchiude ci\u00f2 che gli autori pensano delle strategie di posizionamento:\nRies e Trout si focalizzano pi\u00f9 sugli aspetti psicologici del marketing quanto sull'operativit\u00e0, enfatizzando l'utilizzo di simboli e valori.\nNumerosi sono i libri scritti da Ries, spesso con uno stile che non privilegia la specificit\u00e0 del saggio quanto la chiarezza e l'esemplificazione."}
{"id": "4617282", "revid": "830939", "url": "https://it.wikipedia.org/wiki?curid=4617282", "title": "Ponto eusino", "text": ""}
{"id": "4617290", "revid": "599013", "url": "https://it.wikipedia.org/wiki?curid=4617290", "title": "Chairacha", "text": "Divenne re nel 1533 dopo aver fatto uccidere il nipote e predecessore Ratsada. Durante il suo regno proliferarono le armi da fuoco, introdotte in Siam dai portoghesi negli anni dieci del XVI secolo, e vi fu il primo scontro armato tra Ayutthaya ed i birmani del Regno di Toungoo.\nBiografia.\nIl regno del padre.\nEra figlio di Ramathibodi II, durante il cui regno si erano registrati eventi di particolare importanza nella storia di Ayutthaya. I portoghesi avevano conquistato Malacca nel 1511, ponendo fine all'egemonia siamese sul sultanato, ma le ambasciate che gli europei avevano inviato ad Ayutthaya erano state accolte cordialmente e nel 1516 era stato stipulato un trattato che permetteva ai portoghesi di aprire uffici commerciali nella capitale e in altre citt\u00e0 siamesi. Furono i membri di queste ambasciate i primi europei a giungere ad Ayutthaya, e l'apertura agli scambi commerciali con l'occidente sarebbe stata in seguito mantenuta da tutti i sovrani che succedettero a Ramathibodi II. I portoghesi avevano introdotto in questo periodo in Siam anche l'archibugio.\nAnche nel regno di Ramathibodi II si erano rinnovati i conflitti tra Ayutthaya ed il Regno Lanna, che da oltre cento anni insanguinavano la regione senza che nessuno dei due Stati riuscisse a prevalere. Nel 1515, l'ennesima invasione delle truppe di Chiang Mai aveva visto la capitolazione di Kamphaeng Phet e Sukhothai, ma la reazione di Ayutthaya era stata in tale occasione decisiva. Dopo aver costretto alla fuga gli invasori, l'esercito comandato da Ramathibodi II e dai figli Athittayawong e Ek aveva inseguito i fuggitivi fino alle mura dell'odierna Lampang dove, al termine di un'aspra battaglia, la citt\u00e0 era stata espugnata dai siamesi. Dal 1390, anno in cui ebbe luogo il primo conflitto tra i due Stati, fu questa la vittoria pi\u00f9 significativa di Ayutthaya sui tradizionali rivali.\nRamathibodi II aveva inoltre promulgato una legge che aveva riformato il servizio di leva militare ed aveva introdotto diversi tipi di \"corv\u00e9e\" per i cittadini che ne erano dispensati. Tale sistema sarebbe rimasto in vigore fino al regno di Rama V (dal 1868 al 1910), la cui nuova legge in materia si bas\u00f2 su modelli europei di quel tempo ed elimin\u00f2 l'obbligo delle \"corv\u00e9e\".\nIl regno del fratello e del nipote.\nRamathibodi II era morto improvvisamente nel luglio del 1529 ed era salito al trono il fratellastro di Chairacha Athittayawong, che aveva preso il nome regale Borommaracha IV ed aveva regnato per soli quattro anni, durante i quali l'unico evento significativo fu la spedizione di un'ambasciata a Chiang Mai per definire un trattato di pace. Nel 1530, il principe Tabinshwehti era salito al trono del Regno di Toungoo ed aveva iniziato l'espansione che avrebbe riunificato la Birmania nel 1545. L'evento riveste un grande significato in quanto, negli anni successivi, i birmani avrebbero intrapreso una serie di campagne militari che avrebbero portato alla capitolazione di Ayutthaya nel 1564.\nAscesa al trono.\nBorommaracha IV era morto di vaiolo nel 1533 e gli era succeduto il figlio Ratsada, un bambino di cinque anni. Si presume che in quel periodo Chairacha fosse il governatore di Phitsanulok, un incarico che da alcuni decenni era appannaggio dell'erede al trono di Ayutthaya. Dopo soli cinque mesi, il piccolo Ratsada fu fatto uccidere da Chairacha, che si fece proclamare re di Ayutthaya nei primi mesi del 1534. I primi anni di regno furono all'insegna della pace e Chairacha fu impegnato nel miglioramento della navigabilit\u00e0 del Chao Phraya, il principale fiume del Siam centrale; in corrispondenza dell'odierna Bangkok fece scavare un canale che modific\u00f2 il corso del fiume. Il vecchio corso divent\u00f2 il tuttora esistente canale \"(klong)\" Bangkok Noi.\nAl tempo di Chairacha, di particolare rilievo fu la costruzione nel centro di Ayutthaya del Wat Chi Chiang Sai, un enorme complesso templare le cui colonne arrivavano ad oltre 1,8 metri di spessore. Al suo interno fece scolpire la statua in bronzo del Phra Mongkhon Bophit, un Buddha nella posizione seduta del \"Bhumisparsamudra\" alto circa 12,5 metri senza il piedestallo. Il \"wat\" fu danneggiato pi\u00f9 volte nel corso dei secoli fino a quando, nel 1639, fu raso al suolo per ordine del re Prasat Thong. Anche la grande statua fu danneggiata molte volte, ma \u00e8 sempre stata ristrutturata, ed attualmente si trova all'interno del Vihan Mongkhon Bophit di Ayutthaya, sul terreno vicino al centrale Wat Phra Sri Sanphet.\nNel 1536, il sovrano introdusse la legge dell'ordalia, antica pratica giuridica secondo la quale l'innocenza o la colpevolezza dell'accusato venivano determinate, secondo la volont\u00e0 divina, sottoponendolo ad una prova dolorosa o a un duello. Era ad esempio ritenuto innocente se non subiva danni camminando su carboni ardenti. \nSecondo le varie fonti siamesi del tempo, spesso in contraddizione tra loro, Chairacha ebbe alcune concubine e consorti di rango minore tra le quali la principessa Sri Sudachan, secondo alcuni discendente della dinastia di Uthong di Ramathibodi I, il fondatore del regno. Da Sri Sudachan ebbe i principi Yot Fa, nato nel 1535, e Sri Sin, nato nel 1541. L'ambizione e la brama di potere di questa consorte si sarebbero rivelate fatali sia per Chairacha che per lo stesso Yot Fa.\nScontri con le truppe del regno birmano di Toungoo.\nL'introduzione da parte dei portoghesi di nuove armi da fuoco aveva rivoluzionato il modo di combattere e durante il regno di Chairacha il numero di tali armi in Siam aument\u00f2 sensibilmente. Nel 1538, il sovrano ingaggi\u00f2 120 soldati portoghesi come propria guardia del corpo e per addestrare le truppe siamesi all'uso delle colubrine. La scelta fu dovuta anche all'espansionismo del Regno di Toungoo, che nel corso del lungo conflitto con il Regno di Hanthawaddy era arrivato in quel periodo ad occupare una citt\u00e0 di frontiera tributaria del Siam. Con l'assistenza dei mercenari portoghesi, un'armata siamese sconfisse e scacci\u00f2 i birmani, che a loro volta avevano ingaggiato mercenari portoghesi. I soldati europei di Ayutthaya furono ricompensati con denaro e con delle terre nel sud della citt\u00e0, dove costruirono le proprie residenze.\nQuesto primo vittorioso confronto segn\u00f2 l'inizio di una lunga serie di guerre tra il Siam e la Birmania, che si sarebbero rivelate disastrose per entrambi i Paesi. Temendo che i birmani sconfinassero oltre il Saluen, Chairacha istitu\u00ec posti di guardia lungo le frontiere tra i due Stati. In questo periodo, i birmani di Toungoo portarono a termine l'unificazione del Paese; avrebbero rivolto le attenzioni ad est nel 1548, l'anno della prima vera guerra contro Ayutthaya.\nRottura dell'alleanza di Lan Xang.\nSin dal regno di Ramathibodi I, Ayutthaya e Lan Xang avevano rinnovato l'alleanza con la politica dei matrimoni, in cui le principesse di ciascun regno venivano date in moglie al sovrano dell'altro regno. Nel 1539, re Phothisarat I di Lan Xang, probabilmente allarmato dalla politica espansionistica di Chairacha, ruppe la storica alleanza. Ader\u00ec alle richieste di un principe che si era ribellato al re di Ayutthaya ed invi\u00f2 un esercito in Siam, che in attesa della battaglia si accamp\u00f2 a Vieng Phrangam, nella zona dell'odierna Lopburi. Il rifiuto dei siamesi di combattere spinse Phothisarat I ad ordinare il ritiro delle truppe.\nL'anno successivo furono le truppe di Ayutthaya ad entrare nei territori di Lan Xang; dopo aver piegato le resistenze iniziali dei laotiani, oltrepassarono il Mekong e si accamparono nei pressi di Vientiane. Cinque giorni dopo ebbe luogo la cruenta battaglia con il grosso dell'esercito di Lan Xang, che ebbe la meglio provocando la morte di migliaia di siamesi e costringendo alla fuga i sopravvissuti. Malgrado la vittoria, il re laotiano non ottenne quanto si era prefisso e i siamesi non avrebbero dimenticato l'invasione che aveva posto fine all'alleanza.\nCoinvolgimento nella successione del Regno Lanna.\nDa qualche anno il Regno Lanna stava attraversando un periodo di crisi, diversi re si erano succeduti e in particolare era stato ucciso re Mueang Kesa nel 1545, che non lasci\u00f2 eredi. Per la successione al trono si scaten\u00f2 una lotta tra le varie fazioni nobiliari del regno, una delle quali richiese l'intervento di Ayutthaya per punire il regicida Sen Dao che si era impossessato della capitale Chiang Mai. Nel frattempo alcuni clan di Lanna si erano uniti a Chiang Saen, da dove avevano offerto il trono al principe laotiano Setthavongsa, gi\u00e0 erede al trono di Lan Xang, la cui madre era una principessa di Chiang Mai discendente di Mangrai il Grande. I capi di quegli stessi clan fecero inoltre giustiziare Sen Dao e nominarono la reggente Chiraprapha in attesa dell'arrivo di Setthavongsa. Quando Chairacha giunse a Chiang Mai alla testa del proprio esercito nel giugno del 1545, venne a sapere che Sen Dao era morto, fu accolto con cordialit\u00e0 dalla reggente e fece ritorno in patria in settembre.\nAl ritorno ad Ayutthaya, scoppi\u00f2 in citt\u00e0 un devastante incendio che distrusse gran parte dei templi, degli edifici reali e 10.050 case. In una stima condotta su tale disastro, si \u00e8 calcolato che avessero resistito al fuoco i due terzi delle case, in ognuna delle quali vi abitavano in media 5 persone, e si era giunti alla conclusione che prima dell'incendio vivevano ad Ayutthaya 150.000 abitanti, pi\u00f9 di quanti abitavano a Londra nello stesso periodo.\nNuova spedizione a Lanna.\nIn quegli stessi giorni, Chairacha venne a sapere che il principe Mekuti di Mueang Nai aveva cinto d'assedio Chiang Mai ed invi\u00f2 un esercito agli ordini del governatore di Phitsanulok per prendere il controllo della situazione. Anche questa volta, prima dell'arrivo delle truppe siamesi la situazione si era stabilizzata. L'esercito di Chiang Mai aveva respinto l'attacco ed era giunto a soccorso anche un contingente da Lan Xang. Le truppe siamesi vennero informate della situazione quando arrivarono presso Lamphun, e quella stessa notte penetrarono in citt\u00e0 e la misero a fuoco. Il giorno successivo arriv\u00f2 il grosso dell'esercito al comando di Chairacha, che prosegu\u00ec la marcia per attaccare Chiang Mai. L'assedio fu respinto dopo tre gironi di combattimento, e le truppe siamesi si ritirarono dopo aver distrutto alcuni templi e molte case fuori Chiang Mai. Sulla via del ritorno, l'esercito di Ayutthaya fu attaccato in tre diverse occasioni dalle truppe di Chiang Mai e dei suoi alleati e soffr\u00ec pesantissime perdite.\nAvvelenamento e successione.\nNei suoi ultimi mesi di vita, Chairacha ebbe diversi problemi di salute e mor\u00ec poco dopo essere tornato ad Ayutthaya dalla spedizione al nord, nel 1546. Al suo posto sal\u00ec al trono il figlio Yot Fa, che aveva a quel tempo undici anni, mentre la consorte Sri Sudachan ottenne l'incarico di reggente. Secondo l'autobiografia dell'avventuriero portoghese Fern\u00e3o Mendes Pinto, che soggiorn\u00f2 per qualche tempo a corte, il sovrano fu avvelenato dalla stessa Sri Sudachan, anche se non vengono forniti particolari su come sia riuscita a sfuggire alla punizione e ad essere anche nominata reggente. Pinto, che non gode della credibilit\u00e0 di buona parte degli studiosi di storia siamese, descrisse Chairacha come un sovrano generoso, caritatevole e gentile, ma soprattutto incorruttibile nell'amministrazione della giustizia e nella punizione dei criminali.\nIl diplomatico e storico olandese Jeremias Van Vliet, direttore nel XVII secolo dell'ufficio di Ayutthaya della Compagnia olandese delle Indie orientali, descrisse re Chairacha IV nel seguente modo:\nCrisi dinastica.\nDopo la morte di Borommaracha IV, si era aperto un periodo di crisi per Ayutthaya ed in particolare per la dinastia di Suphannaphum. Durante tale periodo, tutti i quattro sovrani che gli succedettero furono assassinati. Dopo l'avvelenamento di Chairacha, Sri Sudachan divenne la reggente del nuovo re Yot Fa, l'undicenne figlio di Chairacha. Nel 1548 fece uccidere il giovane sovrano ed ottenne che il trono fosse affidato al proprio amante Worawongsa, che come lei era membro della casa reale di Uthong. Dopo soli 57 giorni di regno, l'usurpatore Worawongsa e l'amante Sri Sudachan furono uccisi in un'imboscata e venne acclamato re Maha Chakkraphat, un altro fratellastro di Chairacha.\nMaha Chakkraphat sarebbe stato il penultimo sovrano della dinastia di Suphannaphum ed avrebbe lasciato per due volte il trono al figlio Mahinthra. Ayutthaya fu invasa dall'esercito birmano del Regno di Toungoo e ne divenne uno stato vassallo nel 1564. La ribellione del 1568 fu soffocata dai birmani, che l'anno seguente avrebbero espugnato Ayutthaya, deportato l'intera famiglia reale ed issato sul trono siamese Maha Thammaracha, il capostipite della dinastia di Sukhothai."}
{"id": "4617292", "revid": "745179", "url": "https://it.wikipedia.org/wiki?curid=4617292", "title": "Terapia Strategica", "text": ""}
{"id": "4617293", "revid": "60149086", "url": "https://it.wikipedia.org/wiki?curid=4617293", "title": "Disegnami una storia", "text": ""}
{"id": "4617295", "revid": "217432", "url": "https://it.wikipedia.org/wiki?curid=4617295", "title": "Terapia Breve Strategica", "text": ""}
{"id": "4617300", "revid": "745179", "url": "https://it.wikipedia.org/wiki?curid=4617300", "title": "Terapia breve strategica", "text": ""}
{"id": "4617302", "revid": "1573940", "url": "https://it.wikipedia.org/wiki?curid=4617302", "title": "Tolomeo (figlio di Filippo)", "text": ""}
{"id": "4617303", "revid": "31886", "url": "https://it.wikipedia.org/wiki?curid=4617303", "title": "The Crew (videogioco)", "text": "The Crew \u00e8 un videogioco di guida open world online co-sviluppato da Ivory Tower in collaborazione con Ubisoft Reflections e pubblicato da Ubisoft per Xbox One, PlayStation 4, Microsoft Windows e Xbox 360. L'uscita, prevista inizialmente per l'11 novembre 2014, \u00e8 stata posticipata al 2 dicembre dello stesso anno. Il 17 novembre 2015 \u00e8 uscita l'espansione \"The Crew: Wild Run\", acquistabile digitalmente su Uplay, PlayStation Store, Xbox Live e Steam, e in versione disco, che comprende il gioco base e l'espansione. Una seconda espansione, intitolata \"The Crew: Calling All Units\", \u00e8 stata annunciata durante il Gamescom 2016 ed \u00e8 stata pubblicata il 29 novembre 2016 insieme all\"'Ultimate Edition\", contenente il gioco base, tutti i DLC e le due espansioni.\nTrama.\nPrologo.\nLa storia inizia con il protagonista \"Alex Taylor\" che viene inseguito dalla polizia nei pressi di Detroit. Dopo aver seminato la polizia, Alex raggiunge una Chevrolet Camaro che \"Harry\", un suo amico, gli ha prestato per una gara. Harry spiega ad Alex che suo fratello maggiore \"Dayton Taylor\", fondatore e \"V8\" (leader) del club automobilistico fuorilegge \"5-10\", vuole parlare con lui. Dopo la gara, Alex si incontra con suo fratello, che gli chiede di accompagnarlo sotto l'Ambassador Bridge. Una volta arrivati, una Ford GT li raggiunge, Dayton va a parlare con il pilota per poi girarsi per tornare sulla Camaro; per\u00f2, prima di poterci arrivare, il pilota gli spara alle spalle e fugge. Subito dopo l'FBI arriva sul posto e arresta Alex, mentre Dayton muore a causa delle ferite. Alex viene accusato dell'omicidio di Dayton dall'agente speciale dell'FBI \"Bill Coburn\" e viene incarcerato.\nCinque anni dopo, Alex incontra l'agente dell'FBI \"Zoe Winters\" che gli rivela che l'assassino del fratello \u00e8 \"Dennis \"Shiv\" Jefferson\", che dopo la morte di Dayton \u00e8 diventato il nuovo V8. Zoe promette ad Alex la scarcerazione se accetta di collaborare con i federali per esporre la corruzione dell'agente Coburn, responsabile di aver coperto Shiv, e rintracciare ed arrestare Shiv stesso. Alex accetta e viene rilasciato con il compito di infiltrarsi nei 5-10 e scalare la loro gerarchia fino ad ottenere la loro completa fiducia.\nMidwest.\nDopo essersi procurato un'auto da Tuning, Alex inizia a lavorare per il V2 di Detroit, \"Troy\". Dopo una serie di missioni per lui, Alex viene mandato a Saint Louis per uccidere la V2 della citt\u00e0. Alex e Zoe fingono la morte della V2 e la mettono sotto protezione, ma Troy scopre che \u00e8 ancora viva e, sentendosi tradito, manda la sua crew ad uccidere Alex e la V2. Alex riesce a fuggire ma la V2 viene rintracciata e uccisa da Troy.\nDopo la fuga, Alex viene contattato da \"Herschel Craig\", il V2 di Chicago che \u00e8 in competizione con Troy per il titolo di V4 del Midwest, che gli offre la possibilit\u00e0 di lavorare per lui. Dopo aver bloccato l'espansionismo di Troy su Chicago, battuto i suoi record su strada e aiutato Craig a recuperare un'auto rubata dall'Europa, Alex riceve il tatuaggio da 5-10, diventando cos\u00ec membro ufficiale, e viene spedito a New York per aiutare il V6 del posto, \"Eric Tsu.\"\nEast Coast.\nA New York Alex si riunisce con il suo amico Harry, ex membro dei 5-10, che accetta di aiutarlo con la sua missione. Alex si procura un'auto Off-Road e incontra Eric, che chiede ad Alex di aiutarlo a guadagnare del denaro per ripagare un debito con altri V6 e a rintracciare gli autori del furto di alcune auto dei 5-10 nella East Coast. Nel frattempo, una persona sconosciuta contatta Alex e gli chiede un favore, Zoe riesce a rintracciare l'origine della chiamata, che si rivela provenire da un edificio dell'FBI, portando i due a credere si tratti di Coburn.\nAlex e Zoe iniziano ad insospettirsi dello strano comportamento di Harry, che sembra nascondere qualcosa, e cominciano a tenerlo d'occhio, scoprendo che egli si incontra spesso con una misteriosa donna. Dopo aver fermato un presunto ladro delle auto dei 5-10, Alex viene a sapere da quest'ultimo di aver acquistato l'auto rubata da Harry. Alex raggiunge e confronta faccia a faccia Harry, scoprendo che la misteriosa donna si chiama \"Connie\", ed era la fidanzata di Dayton prima della sua morte; Harry ha rubato le auto dei 5-10 e le ha rivendute per aiutare economicamente Connie e suo figlio \"Ben\", il figlio di Dayton.\nDopo aver aiutato Eric a saldare il suo debito, quest'ultimo rivela ad Alex di aver scoperto che Connie \u00e8 coinvolta nel furto delle automobili e che per questo la sta cercando per fargliela pagare, Alex avvisa Harry e lo aiuta a far fuggire Connie e Ben dalla citt\u00e0. Nonostante si sia \"fatto sfuggire\" Connie, Eric \u00e8 comunque soddisfatto del lavoro di Alex e lo nomina V2, per poi spedirlo a Miami con il compito di reclamare il territorio per i 5-10.\nStati del Sud.\nCon l'aiuto di Harry, Alex incontra \"Alita\", la ex di Shiv, a Miami e la invita ad entrare nella squadra e lei, infuriata con Shiv per gli abusi subiti da lui, accetta. Il compito da V2 di Alex \u00e8 quello di ristabilire il controllo dei 5-10 degli Stati del Sud, che sono attualmente sotto l'influenza di \"Cameron \"Cam\" Rockport\", un uomo temuto da tutti e ostile ai 5-10 dopo che Shiv, durante uno scontro, ha ucciso la moglie di Cam.\nAlex si procura un'auto Xtreme ed inizia a farsi una reputazione nella regione in nome dei 5-10 e sfida apertamente Cam. Nel frattempo la persona sconosciuta che aveva contattato Alex a New York si fa risentire, rivelando la sua vera identit\u00e0 che, come sospettato, \u00e8 quella di Coburn; l'uomo si offre di aiutare Alex passandogli informazioni che gli permettono di sabotare le operazioni di Cam. Dopo averne sconfitto gli associati e distrutto un suo carico di merci, Cam sfida Alex in una gara mettendo in palio gli Stati del Sud, Alex vince e Cam rispetta la promessa rinunciando al controllo della regione.\nTuttavia Alex viene informato da Zoe della probabile intenzione di Coburn di uccidere Cam e cerca di raggiungerlo a Miami Beach per salvarlo, solo per scoprire che Cam \u00e8 stato appena rapito dagli uomini di Coburn. Alex insegue i rapitori e manda fuoristrada il loro veicolo, riuscendo a salvare Cam che, apprese le vere intenzioni di Alex nei confronti di Shiv, decide di lasciare Stati del Sud. Coburn, arrabbiato con Alex, lo chiama promettendogli di fargliela pagare cara. Tuttavia, le azioni di Alex vengono notate da Shiv stesso che gli conferisce il titolo di V4 e lo manda a gestire gli affari dei 5-10 a Las Vegas.\nMountain States.\nA Las Vegas Alex viene contattato da \"Roxanne\", un'esperta di tecnologia che offre il suo aiuto ad Alex in cambio di una mano a trovare sua sorella \"Daria\", membro dei 5-10 scomparsa da parecchio tempo. Alex accetta l'offerta e Roxanne gli spiega che i 5-10 hanno problemi con il contrabbando nei Mountain States a causa della polizia che ha preso il controllo delle strade, la soluzione proposta \u00e8 quindi quella di fare le consegne fuoristrada, utilizzando veicoli Raid.\nIl piano di Roxanne funziona e i 5-10 riescono a far ripartire le attivit\u00e0 di contrabbando nella regione. Intanto, Alex rispetta la promessa fatta a Roxanne e inizia a cercare sua sorella, venendo per\u00f2 a sapere da un pilota 5-10 che \u00e8 stata uccisa da Shiv durante una gara. Roxanne, nonostante abbia preso male la notizia, non rinuncia ad aiutare Alex e si impegna al massimo per farla pagare a Shiv.\nZoe scopre che Coburn \u00e8 coinvolto nel contrabbando di merci sequestrate e che ha commissionato ad un killer l'omicidio di Alex. Dopo aver rintracciato il killer a Salt Lake City ed averlo fatto arrestare, Alex e Zoe si impegnano a recuperare le prove necessarie ad incastrare Coburn. Alex raggiunge un carico di Coburn fuori Las Vegas e raccoglie le prove necessarie, tuttavia Coburn lo scopre e cerca di fuggire fino all'Aeroporto Internazionale McCarran dove per\u00f2 Zoe e la polizia di Las Vegas riescono a bloccarlo e ad arrestarlo.\nIntanto Shiv, sorpreso del successo di Alex nel far ripartire il contrabbando nei Mountain States, lo nomina V6 e lo invita al \"5-10 Face-Off\", una competizione che si svolge nella West Coast a cui partecipano i 50 piloti pi\u00f9 bravi dei 5-10, in cui vincitore si guadagna la possibilit\u00e0 di diventare il vicario di Shiv. Alex accetta e parte alla volta di Los Angeles.\nWest Coast.\nArrivato a Los Angeles, Alex si incontra con \"Vincent\", un vecchio amico di Harry ed ex pilota che si guadagna da vivere facendo lo stuntman, che afferma di essere in grado di aiutarlo a vincere il Face-Off. Alex si procura quindi un'auto da Pista ed inizia a gareggiare contro gli altri partecipanti, seguendo i consigli di Vincent. Tuttavia, oltre a normali gare, Shiv chiede ai partecipanti di svolgere anche alcuni lavoretti per lui in cambio di un posto assicurato alle prossime fasi del Face-Off; in uno di questi lavori Alex deve far evadere i detenuti a bordo di un autobus penitenziario su cui \u00e8 presente anche Troy, che dopo aver fallito nel diventare V4 nel Midwest era stato arrestato. Alex, per non essere squalificato, \u00e8 costretto ad accettare nonostante il pericolo che Troy possa cercare nuovamente di ucciderlo.\nMentre la competizione prosegue, Alex chiede in segreto a Vincent di procurargli un'arma per uccidere Shiv quando lo incontrer\u00e0; infatti, pur cosciente del fatto che se lo uccide torner\u00e0 in galera, egli vuole comunque vendicarsi personalmente per ci\u00f2 che Shiv ha fatto a suo fratello. Nonostante non condivida per niente la scelta di Alex, Vincent lo mette comunque in contatto con un fornitore che gli procura una pistola.\nTroy contatta Alex e gli chiede di incontrarlo a Seattle per risolvere pacificamente la loro disputa. Seppur dubbioso, Alex accetta e si presenta all'incontro, ma subisce un'altra imboscata della crew di Troy, da cui riesce tuttavia a fuggire. Alex e Zoe, non volendo mandare all'aria l'operazione per colpa di Troy, decidono di farlo arrestare di nuovo. Alex raggiunge quindi Troy a San Francisco, da dove deve partire la finale della Face-Off, e distrugge la sua auto, dopodich\u00e9 la polizia, mandata da Zoe, lo raggiunge e lo arresta. Arrestato Troy, Alex raggiunge il punto di partenza della finale, vincendola.\nSubito dopo la gara, per\u00f2, Troy chiama Shiv dal carcere e gli dice che Alex ha aiutato i federali a farlo arrestare. La copertura di Alex salta e Shiv mette una taglia sulla sua testa. Alex, inseguito dai 5-10 di tutta la West Coast, riesce a raggiungere Shiv a Los Angeles e cerca di ucciderlo con la pistola fornita da Vincent, tuttavia ha un ripensamento e, invece, accusa Shiv di aver ucciso Dayton davanti a tutti gli altri 5-10 e lo sfida in una gara in cui in palio c'\u00e8 il titolo di V8. Shiv accetta e i due gareggiano per le strade di Los Angeles fino ai confini della citt\u00e0. Alex vince la corsa ma Shiv non intende rinunciare al titolo di V8 cos\u00ec facilmente. Improvvisamente Zoe e la polizia raggiungono i due e Shiv, capendo di esser stato incastrato, fugge verso il confine messicano, ma Alex lo segue e lo fa schiantare. Il gioco termina con Shiv che viene circondato dalla polizia e con Alex che spiega al giocatore la sua passione per le corse su strada.\nModalit\u00e0 di gioco.\nAmbientazione.\nLa mappa open world di \"The Crew\" \u00e8 una riproduzione del territorio continentale degli USA. La mappa \u00e8 divisa in cinque regioni: il Midwest, l'East Coast, gli Stati del Sud, i Mountain States e la West Coast. Sei citt\u00e0 principali sono incluse nel gioco: Detroit e Chicago nel Midwest, New York nella East Coast, Miami negli Stati del Sud, Las Vegas nei Mountain States e Los Angeles nella West Coast. Sono inoltre presenti le altre citt\u00e0 importanti del paese come San Francisco, Seattle, Salt Lake City, Santa Fe, Dallas, New Orleans, Saint Louis e Washington (alcune come Boston, Atlanta, Portland e Filadelfia non sono per\u00f2 incluse), e numerosi altri piccoli centri rurali come Nashville, Norfolk e molti altri. Si impiegano circa 40 minuti per guidare coast to coast all'interno del gioco. I giocatori possono anche spostarsi immediatamente da una parte all'altra della mappa tramite il \"Viaggio rapido\", a patto di aver gi\u00e0 visitato in precedenza l'area che si vuole raggiungere.\nModalit\u00e0 di gioco.\nNonostante sia possibile giocare da solo, per giocare \u00e8 richiesta una connessione ad Internet. I giocatori possono creare delle crew per competere insieme o contro dei punteggi record fantasma. Sparse per la mappa ci sono le \"Prove\", che consistono nel completare alcune sfide, come ad esempio fare slalom, distruggere dei bersagli o saltare su una rampa ed atterrare il pi\u00f9 lontano possibile, i punteggi vengono automaticamente salvati cosicch\u00e9 gli amici possono cercare di batterli. La campagna single-player ha una durata di 20 ore, e comprende l'infiltrazione all'interno di gruppi criminali. Le missioni possono essere giocate in singolo o in modalit\u00e0 cooperativa online. La modalit\u00e0 PvP permette ad un massimo di 8 giocatori di competere in gare online ed altre modalit\u00e0 di gioco. Durante la fase di gioco non ci saranno interruzioni dovute a caricamenti in-game.\nIl giocatore ha la possibilit\u00e0 di scegliere tra una vasta gamma di auto e moto acquistabili tramite decine di concessionari sparsi per la mappa, con la possibilit\u00e0 di effettuare un Test Drive prima dell'acquisto. I veicoli possono essere personalizzati, in base al contesto in cui il veicolo va utilizzato, con cinque differenti kit: \"tuning\", \"Off-Road\", \"Xtreme\", \"Raid\" e \"Pista\", l'espansione Wild Run include anche i kit \"Dragster\", \"Monster\" e \"Drift\". In base al punteggio ottenuto nelle prove e nelle missioni, il giocatore pu\u00f2 vincere vari pezzi per le proprie auto che permettono di migliorarne le prestazioni e il livello.\nSviluppo.\nIl gioco \u00e8 stato co-sviluppato da Ivory Tower e Ubisoft Reflections e pubblicato da Ubisoft. Il team di sviluppo di Ivory Tower comprende sviluppatori di Eden Games. Il gioco sfrutta le feature social e cooperative delle console di nuova generazione. Il porting su Xbox 360 \u00e8 stato sviluppato presso Asobo Studio.\nIl gioco utilizza il motore grafico \"Babel.\"\nIl 21 luglio 2014 Ubisoft ha rilasciato una closed beta per Microsoft Windows per un tempo limitato. I giocatori nella beta hanno avuto possibilit\u00e0 di giocare una parte delle missioni della storia e di esplorare la mappa di gioco. Una seconda closed beta per PC si \u00e8 tenuta dal 25 al 29 agosto 2014. La prima beta per console si \u00e8 svolta a partire dal 30 settembre 2014, mentre la seconda si \u00e8 svolta tra il 6 e il 10 novembre 2014. Una open beta per le console si \u00e8 invece svolta tra il 25 e il 27 novembre 2014.\nLa data di uscita era stata fissata inizialmente per l'11 novembre 2014, ma la data \u00e8 stata poi posticipata al 2 dicembre dello stesso anno. Gli sviluppatori hanno preferito lavorare ancora al videogioco in base ai feedback ricevuti dai partecipanti della closed beta del 30 settembre 2014.\nEspansioni.\n\"Wild Run\".\n\"The Crew: Wild Run\" \u00e8 la prima espansione ufficiale del gioco, sviluppata interamente da Ivory Tower e pubblicata da Ubisoft per Microsoft Windows, PlayStation 4 e Xbox One il 17 novembre 2015. L'espansione \u00e8 stata annunciata ufficialmente durante la conferenza Ubisoft dell'E3\u00a02015.\nL'espansione introduce le moto per la prima volta nel gioco, una nuova gamma di veicoli, i nuovi kit \"Dragster\", \"Monster\" e \"Drift\", e \"Il Summit\", un evento che si svolge ogni mese dove i giocatori competono in varie sfide che consentono di vincere vari premi. Inoltre, l'uscita dell'espansione introduce vari miglioramenti alla grafica del gioco e l'introduzione del meteo dinamico, entrambi disponibili attraverso un aggiornamento gratuito anche per i giocatori che non hanno acquistato l'espansione.\n\"Calling All Units\".\n\"The Crew: Calling All Units\" \u00e8 la seconda espansione ufficiale del gioco, \u00e8 stata annunciata ufficialmente durante il Gamescom 2016 e pubblicata il 29 novembre 2016 per Microsoft Windows, PlayStation 4 e Xbox One insieme alla \"Ultimate Edition\", che contiene il gioco base, tutti i DLC rilasciati precedentemente e le due espansioni.\nL'espansione introduce nuove missioni della campagna da giocare nei panni dell'agente della polizia Clara Washington, nuove sfide da giocare sia come Poliziotto che come Pilota, una serie di nuove abilit\u00e0 come impulsi EMP e granate accecanti, una nuova gamma di veicoli e l'aumento del livello massimo del giocatore a 60. I giocatori che non hanno acquistato l'espansione possono comunque partecipare ad alcune attivit\u00e0 nei panni di Pilota."}
{"id": "4617308", "revid": "767487", "url": "https://it.wikipedia.org/wiki?curid=4617308", "title": "Marcus Haber", "text": "Carriera.\nClub.\nMarcus Haber cresce nelle giovanili dei Vancouver Whitecaps e del Groningen.\nVeste poi le maglie di , , St. Johnstone e quella dello Stevenage.\nNazionale.\nHaber ha giocato per quattro delle rappresentative giovanili dell': , , e .\nL'8 ottobre 2010 esordisce in nazionale maggiore nel pareggio 2-2 contro l'Nazionale di calcio dell'Ucraina."}
{"id": "4617309", "revid": "830939", "url": "https://it.wikipedia.org/wiki?curid=4617309", "title": "Marie Champmesl\u00e9", "text": "Moglie di Charles Chevillet dal 1666, esord\u00ec nel 1669 al Th\u00e9\u00e2tre du Marais e successivamente pass\u00f2 all'H\u00f4tel de Bourgougne.\nFu eccellente interprete di Jean Racine e Jean de la Fontaine."}
{"id": "4617313", "revid": "123739087", "url": "https://it.wikipedia.org/wiki?curid=4617313", "title": "Serie A2 GAF", "text": "La Serie A2 GAF (come viene chiamato il \"Campionato italiano di Serie A2 di Ginnastica Artistica Femminile\" nei referti della FGI) \u00e8 il secondo livello professionistico tra i campionati italiani di ginnastica artistica a squadre. \u00c8 organizzato dalla Federazione Ginnastica d'Italia. Nell'anno 1997 \u00e8 stata introdotta la distinzione tra le serie \u00abA1\u00bb e \u00abA2\u00bb.\nFormula.\n\u00c8 una competizione tra 10 squadre; per ciascuna possono competere da 3 a 6 ginnaste. Il campionato si suddivide in 4 prove (o gare, o tappe); ogni prova prevede una competizione per ogni attrezzo e una classifica finale della prova.\nOgni societ\u00e0 deve utilizzare almeno 2 proprie ginnaste, e pu\u00f2 avvalersi della partecipazione di una ginnasta in prestito, che pu\u00f2 competere al massimo in 4 attrezzi.\nLa squadra vincitrice si aggiudica il titolo di \u00abCampione di Serie A2\u00bb ed \u00e8 promossa in Serie A1 insieme alla 2\u00aa squadra classificata; le ultime 3 squadre classificate retrocedono in serie B.\nLe prove.\nPer ogni attrezzo competono solo tre atlete di ogni squadra; i punteggi ottenuti da ognuna, sommati tra loro, costituiscono il punteggio di squadra per quell'attrezzo; ogni prova \u00e8 vinta dalla squadra che conquista punteggio pi\u00f9 alto.\nEsiste la possibilit\u00e0 di assegnare titoli \"ex aequo\".\nGli attrezzi sono:\nOgni ginnasta che gareggia deve partecipare alla competizione di almeno un attrezzo.\nLa classifica.\nLa classifica di campionato \u00e8 solo di squadra, non esistono classifiche individuali (generali o per ogni prova); si basa sui punti ottenuti nelle classifiche di ciascuna gara, chiamati \u00abPunteggi speciali\u00bb:\nLa squadra che non partecipa ad una prova di campionato, totalizza in 0 punti in quella prova."}
{"id": "4617316", "revid": "76963", "url": "https://it.wikipedia.org/wiki?curid=4617316", "title": "Masaki Aiba", "text": " \nSuona anche l'armonica, la chitarra e il sassofono.\nBiografia.\nIdol, personaggio televisivo e conduttore radiofonico, ha iniziato la sua carriera nel mondo dello spettacolo nel 1996, quando \u00e8 stato scoperto dall'agenzia di talenti Johnny &amp; Associates. Dopo aver partecipato ai mini dorama giovanili \"Boys Be\" e \"PPOI!\" con altri coetanei, ha debuttato come cantante degli Arashi nel 1999.\nDa allora in poi, assieme agli altri membri della boy band ha inanellato innumerevoli successi in campo musicale discografico. Ha in seguito partecipato come uno dei personaggi principali a molte serie televisive in formato dorama. Ha un fratello pi\u00f9 giovane sposato."}
{"id": "4617317", "revid": "180559", "url": "https://it.wikipedia.org/wiki?curid=4617317", "title": "Prosper Charbonnier", "text": "Ingegnere generale dell'artiglieria navale francese, si \u00e8 occupato prettamente di balistica, su cui ha pubblicato i trattati \"Trattato di balistica esteriore\" (1904) e \"Balistica interiore\" (1908)."}
{"id": "4617320", "revid": "107831", "url": "https://it.wikipedia.org/wiki?curid=4617320", "title": "Pugilato ai Giochi della VII Olimpiade - Pesi gallo", "text": "La competizione della categoria pesi gallo (fino a 53,5\u00a0kg) di pugilato ai Giochi della VII Olimpiade si tenne dal 21 al 24 agosto 1920 alla \"Celebration Hall\" del \"Royal Zoological Society\" in Anversa."}
{"id": "4617323", "revid": "637991", "url": "https://it.wikipedia.org/wiki?curid=4617323", "title": "Associazione Sportiva Taranto 1935-1936", "text": "Questa voce raccoglie le informazioni riguardanti l'Associazione Sportiva Taranto nelle competizioni ufficiali della stagione 1935-1936."}
{"id": "4617327", "revid": "180559", "url": "https://it.wikipedia.org/wiki?curid=4617327", "title": "Jean Ch\u00e2teau", "text": "Biografia.\nSpecialista del gioco e dell'educazione infantile, \u00e8 stato docente all'universit\u00e0 di Bordeaux. Si \u00e8 occupato del gioco simbolico elaborando la tesi secondo la quale non pu\u00f2 esserci gioco fino a quando nel bambino non si manifestano i simboli. Chateau individua nell'attivit\u00e0 ludica la spinta principale al superamento della fase dell'egocentrismo infantile."}
{"id": "4617333", "revid": "198277", "url": "https://it.wikipedia.org/wiki?curid=4617333", "title": "Sport a Catanzaro", "text": "In questa voce sono raccolte informazioni sui maggiori protagonisti dello sport a Catanzaro e sulla storia dello sport nel capoluogo calabrese.\nPrincipali societ\u00e0 sportive.\n. La squadra pi\u00f9 importante \u00e8 il , compagine di lunga e importante tradizione, che nel corso della sua storia ha disputato 7 stagioni in Serie A, la cui prima promozione \u00e8 stata conquistata nella stagione 1970-71, diventando cos\u00ec la prima squadra calabrese a centrare il salto di categoria in massima serie. \u00c8 la seconda squadra calabrese per partecipazioni in Serie A, seconda solo alla che ne ha disputati 9. Tuttavia nella storia giallorossa si annoverano anche una partecipazione alla finale della 1965-66, dove ne usc\u00ec sconfitta dalla , e due semifinali, nel 1978-79 (sconfitta dalla Juventus) e nel 1981-82 (sconfitta dall'Inter). Il Catanzaro occupa un posto di rilievo nella cultura popolare calabrese essendo stato, nei tempi della prima promozione in massima serie, oggetto di coesione e di orgoglio territoriale per i tanti calabresi emigrati all'estero. Attualmente la societ\u00e0 milita in Lega Pro Prima Divisione. La tradizione calcistica cittadina ha avuto un'importante protagonista nell\"'U.S.D. Real Catanzaro 1969\", compagine che attualmente milita in Prima Categoria ma che annovera nel proprio palmar\u00e8s tre campionati disputati in Serie D. La citt\u00e0 dei tre colli vanta una tradizione di prestigio nel beach soccer. \u00c8 presente infatti da anni con due compagini nel campionato di serie A. Il Catanzaro Beach Soccer \u00e8 la squadra pi\u00f9 titolata d'Italia. Ha conquistato tre scudetti, nel 2000, nel 2002 e nel 2003, perdendo nel 2010 la finale contro la formazione di Milano. Inoltre pu\u00f2 vantare la vittoria delle prime quattro edizioni della Coppa Italia e della prima edizione della Supercoppa italiana, disputata nel 2004. L'altra squadra del capoluogo, il Panarea, \u00e8 stata la prima formazione calabrese ad iscriversi al campionato di Serie A. Inoltre ha disputato la finale della Coppa Italia nel 2004, perdendola contro Catania Beach Soccer.\nOttimi risultati sono stati conseguiti nel settore del calcio e del calcio a 5 femminile. La squadra locale \u00e8 la Woman Soccer Catanzaro, che disputa principalmente campionati di calcio a 5 ma che ha preso parte anche a campionati di calcio a 11. Proprio nel calcio a 11 l'apice della storia della societ\u00e0 \u00e8 stato toccato nella stagione 2009-10, quando in seguito a problemi economici di alcune societ\u00e0 iscritte in serie B, le giallorosse furono ripescate in serie cadetta, dopo aver militato ininterrottamente dalla fondazione in serie C. Nel comparto del calcio a 5 le giallorosse hanno raggiunto la storica promozione in Serie A nella stagione calcistica 2012-13, vincendo lo spareggio decisivo per il salto di categoria contro le siciliane dell'A.S.D. Mangesa Sport, formazione di Augusta.\nNel calcio a 5 maschile la principale societ\u00e0 del capoluogo \u00e8 il \"Catanzaro Calcio a 5 Stefano Gallo\", che milita in Serie A2. La compagine \u00e8 nata nel 2012 in seguito alla fusione delle due pi\u00f9 importanti realt\u00e0 cittadine, l'Atletico Catanzaro e la Catanzarese Stefano Gallo, formazione tra le pi\u00f9 longeve d'Italia, essendo stata fondata nel lontano 1979. La \"Tre Colli Futsal\" \u00e8 invece la seconda maggiore realt\u00e0 del capoluogo. Fondata nel 2009, prende parte al campionato di Serie C1 e si \u00e8 resa protagonista di un'importante scalata che in tre anni, dalla serie D, l'ha portata a disputare la suddetta categoria.\nNel basket maschile i colori della citt\u00e0 sono rappresentati dalla \"Planet Basket Catanzaro\", formazione che prende parte al campionato di Divisione Nazionale C, fondata nel 2011 sulle ceneri della fallita Pallacanestro Catanzaro che per anni aveva rappresentato la citt\u00e0 in campionati blasonati. Tuttavia una storica societ\u00e0 catanzarese, la \"Pallacanestro Greco\", aveva militato in Serie A per tre anni a cavallo degli anni sessanta. Il basket femminile \u00e8 rappresentato principalmente dal gruppo polisportivo \"San Michele Catanzaro\", formazione che disputa la serie B. Tuttavia anche in questo caso Catanzaro aveva avuto una formazione nel massimo campionato nazionale. La ormai scomparsa \"Pallacanestro Catanzaro\" allenata da Stefano Perrotta conquist\u00f2 la Serie A negli anni novanta.\nAnche nel football americano il capoluogo calabrese vanta una lunga tradizione. Gli storici \"Red Eagles\" fondati nel 1985, furono una delle prime societ\u00e0 a cimentarsi in questo sport in Italia. Fallirono nel 1994 ma l'attivit\u00e0 ha ripreso vita nel 2008 con la fondazione degli Highlanders che disputano il Campionato Arena (CIF9), campionato a livello nazionale organizzato dalla FIDAF per squadre di football americano a 9 giocatori.\nNella pallavolo la principale compagine femminile \u00e8 la \"Stella Azzurra\", fondata nel 2003, che milita nel Campionato Regionale di Serie D, II\u00aa Divisione, Under 18, Under 16, Under 14, Under 13 e Minivolley. Nella stagione 2010/2011 ha raggiunto il record di 140 tesserate. Un'altra importante societ\u00e0 \u00e8 la \"Ludens Catanzaro\" che milita in Prima Divisione. La principale societ\u00e0 di rugby \u00e8 il \"Catanzaro Rugby\" che milita in Serie C. Nella pallamano la citt\u00e0 \u00e8 invece rappresentata dall\"'Handball Club Catanzaro\" che milita in serie C.\nImpianti sportivi.\nIl capoluogo calabrese da sempre ha subito un deficit importante e ricorrente nella carenza di strutture sportive. Sicuramente la societ\u00e0 sportiva catanzarese che pi\u00f9 ne ha sofferto nel corso degli anni \u00e8 stato il Catanzaro Calcio che non ha mai potuto usufruire di una fissa dimora per i propri allenamenti, dovendosi \"arrangiare\" di stagione in stagione. Tuttavia le aquile disputano le proprie sedute settimanali presso lo stadio \"Andrea Curto\", sito nel quartiere marinaro della citt\u00e0. L'impianto ospita anche le partite di molte squadre giovanili del capoluogo. \u00c8 dotato di una tribuna in cemento armato in grado di ospitare 2.000 spettatori, e terreno in erba sintetica di ultima generazione. Il principale impianto sportivo della citt\u00e0 \u00e8 lo Stadio Nicola Ceravolo. Costruito agli inizi del 1900 e inaugurato nel 1919, ha una capienza di 14.750 posti (attualmente ridotta a 7.500) ed \u00e8 lo stadio pi\u00f9 antico della regione. Il principale impianto indoor \u00e8 il \"PalaGallo\" sito in localit\u00e0 Corvo, che ospita incontri di basket, calcio a 5, pallavolo, arti marziali e scherma. Ha una capienza di 3.500 posti e nel 2006 ha ospitato la fase finale della Coppa Italia di calcio a 5. Nel quartiere Stadio \u00e8 situato il \"PalaGreco\", che ha una capienza di circa 3.000 posti e ospita gare di pallavolo e basket, ed il \"Campo scuola\", impianto che dispone anche di una pista di atletica utilizzata quotidianamente da molti sportivi catanzaresi, la casa della locale squadra di football americano, gli Highlanders. Nel quartiere marinaro sono situati anche il \"PalaFermi\", con una capienza di 1.000 posti circa, e il \"Poligiovino\", un grande impianto sportivo polifunzionale comprendente una campo da calcio con una capienza di 2.500 posti, pista d'atletica, piscina con 750 posti e strutture per la pratica di varie specialit\u00e0 sportive. Del complesso fa parte anche il \"PalaGiovino\", in grado di ospitare 2.000 spettatori, la casa della Planet Basket Catanzaro, nonch\u00e9 sede occasionale di incontri di boxe e kickboxe.\nLa piscina comunale \u00e8 invece sita nel quartiere \"Pontepiccolo\" ed \u00e8 dotata di una tribuna con una capienza di circa 750 posti. Inoltre strutture per il jogging e per la corsa campestre sono presenti nella Pineta di Giovino, nel Parco delle Biodiversit\u00e0 e nelle vaste aree verdi che costellano il territorio comunale. \u00c8 presente inoltre uno skate park all'interno del Parco delle Biodiversit\u00e0.\nEventi sportivi.\nIl 28 dicembre 2005 Catanzaro \u00e8 stata tappa del viaggio della Fiaccola olimpica per le Giochi olimpici invernali di Torino 2006. Inoltre dal 2009 si disputa il GP di Catanzaro, tappa del Gran Premio Internazionale di Ippica. Nel campo delle moto d'acqua, Catanzaro \u00e8 tappa del Campionato Italiano F.I.M. Endurance e del Campionato Italiano F.I.M. Circuito.\nPer sei volte Catanzaro \u00e8 stata sede di arrivo di una tappa del Giro d'Italia, la prima nel 1930, l'ultima nel 2008."}
{"id": "4617334", "revid": "125149140", "url": "https://it.wikipedia.org/wiki?curid=4617334", "title": "Jonathan Melvoin", "text": "Biografia.\nFiglio d'arte.\nFiglio del pianista jazz Mike Melvoin (1937-2012), inizia ad avvicinarsi al mondo della musica come batterista, tuttavia amici e parenti ricordano la sua caratteristica di musicista poliedrico. All'et\u00e0 di tre anni diviene fratello maggiore di due gemelle, Susannah e Wendy. Queste ultime in et\u00e0 adulta entrano della band Prince and the Revolution, rimanendovi fino al 1986, rispettivamente in qualit\u00e0 di corista e chitarrista.\nGli esordi e le collaborazioni.\nIl giovane Melvoin negli anni ottanta e novanta prende parte a varie punk band. Tra queste si ricorda il gruppo The Dickies, nel cui disco Idjit Savant del 1995 figura come batterista. Numerosi sono anche i contributi musicali all'interno del progetto Wendy &amp; Lisa, duo composto dalla sorella Wendy e da Lisa Coleman, quest'ultima tastierista dei The Revolution. Collabora anche all'album \"Around the World in a Day\" di Prince, in particolare nella title track di apertura e nelle tracce \"America\" e \"Pop life\".\nIl tour con gli Smashing Pumpkins.\nNegli anni novanta diviene tastierista turnista della band alternative rock statunitense Smashing Pumpkins. Nonostante il ruolo di mero turnista, egli compare anche nel video del singolo \"Zero\" della band di Chicago, realizzato nel 1996 e diretto da Yelena Yemchuk, all'epoca fidanzata del frontman Billy Corgan.\nLa tragica morte.\nJonathan Melvoin muore a New York il 12 luglio 1996, ad appena 35 anni, proprio durante lo svolgersi del tour mondiale relativo al disco \"Mellon Collie and the Infinite Sadness\". La causa della morte \u00e8 overdose di eroina. Al momento del decesso, avvenuto in una stanza dell'albergo in cui alloggia la band, \u00e8 presente lo storico batterista cofondatore degli Smashing Pumpkins Jimmy Chamberlin, il quale rischia anch'egli la vita a causa dell'assunzione della stessa droga che stronca Melvoin. Chamberlin, seppur in stato fisico critico, accortosi della gravit\u00e0 della situazione, chiama il numero di emergenza 911 chiedendo aiuto.\nSi presume che l'operatore consigli telefonicamente di porre sotto il getto della doccia la testa del musicista incosciente come tentativo di rianimarlo durante l'attesa dell'arrivo dei soccorsi. Nonostante ci\u00f2, una volta giunto sul luogo della tragedia, il personale paramedico non pu\u00f2 che constatare la morte del giovane Melvoin. I membri degli Smashing Pumpkins non vengono ammessi al funerale del giovane musicista, il quale lascia una giovane moglie e un bambino.\nLe conseguenze sugli Smashing Pumpkins.\nSembra che quella del 12 luglio 1996 non sia la prima ed unica volta in cui Melvoin e Chamberlin abbiano avuto problemi di droga cos\u00ec gravi durante il tour. Per questo motivo, e soprattutto dopo la tragica morte di Melvoin, il batterista \u00e8 estromesso dagli Smashing Pumpkins. Torner\u00e0 nella band solo tre anni pi\u00f9 tardi, dopo un lungo periodo di disintossicazione. In realt\u00e0, proprio a causa dei noti problemi di droga, Melvoin era gi\u00e0 stato formalmente licenziato dagli Smashing Pumpkins, ma avrebbe abbandonato definitivamente la band alla fine del tour.\nDediche dopo la scomparsa.\nAlcune canzoni sono dedicate alla sua memoria, tra cui il singolo \"Angel\" di Sarah MacLachlan, \"Jonathan\" del duo Wendy &amp; Lisa e \"The Love We Make\" di Prince, pubblicata all'interno dell'album \"Emancipation\"."}
{"id": "4617335", "revid": "1573940", "url": "https://it.wikipedia.org/wiki?curid=4617335", "title": "Socrate di Macedonia", "text": ""}
{"id": "4617337", "revid": "830939", "url": "https://it.wikipedia.org/wiki?curid=4617337", "title": "Tolomeo di Filippo", "text": ""}
{"id": "4617339", "revid": "93556", "url": "https://it.wikipedia.org/wiki?curid=4617339", "title": "Segretario di Stato per la guerra e le colonie", "text": "Il segretario di Stato per la guerra e le colonie era una posizione del gabinetto britannico, responsabile per l'esercito e le colonie britanniche. \nIl dipartimento \u00e8 stato creato nel 1801. Nel 1854 \u00e8 stato diviso in segretario di Stato per la guerra e segretario di Stato per le colonie. "}
{"id": "4617340", "revid": "73843", "url": "https://it.wikipedia.org/wiki?curid=4617340", "title": "Georges Colomb (fumettista)", "text": "Docente di scienze naturali, \u00e8 ricordato come uno dei padri del fumetto. \nCre\u00f2 i personaggi di \"Monsieur Fenouillard\", \"Camember\", \"Le Savant Cosinus\", dando loro un forte accento comico.\nTra i suoi lavori pi\u00f9 noti, \"La Famille Fenouillard\", divenuto un classico della letteratura per l'infanzia e un modello per opere successive come Tintin di Herg\u00e9."}
{"id": "4617342", "revid": "717966", "url": "https://it.wikipedia.org/wiki?curid=4617342", "title": "Sefer ha-Halachot", "text": ""}
{"id": "4617344", "revid": "116405816", "url": "https://it.wikipedia.org/wiki?curid=4617344", "title": "Georges Lavaudant", "text": "Fondatore del \"Th\u00e9\u00e2tre Partisan\" nel 1968, dal 1996 dirige l'Od\u00e9on. Ha acquisito notevole fama con la rappresentazione del \"Lorenzaccio\" di Alfred de Musset (1973).\nBiografia.\nA met\u00e0 degli anni '60, ha controbuito a fondare la compagnia teatrale del liceo Emmanuel-Mounier di Grenoble. \nNel 1968, \u00e8 entrato a far parte della troupe del Th\u00e9\u00e2tre Partisan, e, dopo aver condiretto il Centre dramatique national des Alpes, dal 1976 al 1981, fu nominato al vertice della Casa della Cultura di Grenoble (\"Maison de la Culture de Grenoble\").\nNel 1986, subentr\u00f2 a Patrice Ch\u00e9reau alla guida del Teatro Popolare Nazionale di Villeurbanne, dove rimase al fianco di Roger Planchon (per i dieci anni successivi). allo scadere del contratto, nel marzo del '96, fu chiamato a dirigere il \"Teatro dell'Odeon - Teatro dell'Europa\", succedendo a Giorgio Strehler e Lluis Pasqual. IDopo due rinnovi, nel dicembre 2006 il Ministro della Cultura francese Renaud Donnedieu de Vabres gli prefer\u00ec Olivier Py he lo sostitu\u00ec dal marzo 2007. "}
{"id": "4617355", "revid": "92723", "url": "https://it.wikipedia.org/wiki?curid=4617355", "title": "Phase 6 Super Stereo", "text": "La Phase 6 Super Stereo fu una casa discografica italiana attiva dal 1970.\nStoria della Phase 6 Super Stereo.\nVenne fondata dal maestro Armando Sciascia, violinista e direttore d'orchestra abruzzese, negli anni settanta, come sottoetichetta della Vedette specializzata nella musica easy listening, che includeva gruppi orchestrali, colonne sonore cinematografiche e arrangiamenti di brani di musica classica in chiave moderna.\nTra gli artisti presenti in questa collana l'Orchestra diretta da Armando Sciascia, il chitarrista Bruno Battisti D'Amario e il trombonista jazz Mario Pezzotta. Francesco Anselmo, arrangiatore, pianista e direttore d'orchestra, sar\u00e0 una presenza fissa all'interno di questa collana discografica anche se il suo nome comparir\u00e0 sulle copertine con svariati pseudonimi: Alex Brown, Dorsey Dodd, Lee Selmoco, Peter Hamilton, Pinto Varez, Peter Dracula, Arsenio Bracco.\nIl nome di questa etichetta discografica deriva dall'utilizzo in fase di missaggio del sistema denominato \"6 Fasi Superstereo\", ossia un processo di mixing ed equalizzazione di ogni singolo canale di una registrazione multitraccia analogica a 16 piste. Analoghi sistemi, impiegati per rendere particolarmente realistico e \"tridimensionale\" il suono sono stati impiegati anche da altre case discografiche come la Decca (nella collana \"Phase 4\") o la RCA (nella serie Living Stereo).\nStando a quanto dichiarato dalla casa discografica:\nI dischi pubblicati.\nPer la datazione fanno fede l'etichetta del disco, o sul vinile o sulla copertina; qualora nessuno di questi elementi avesse una datazione, fa fede la numerazione del catalogo.\n33 giri.\nLa sigla di catalogo era formata da quella tipica della Vedette VPA con l'aggiunta della lettera S (per \"strumentale\")."}
{"id": "4617361", "revid": "606039", "url": "https://it.wikipedia.org/wiki?curid=4617361", "title": "Mesembryanthemum tortuosum", "text": ""}
{"id": "4617364", "revid": "31886", "url": "https://it.wikipedia.org/wiki?curid=4617364", "title": "John Bates Clark", "text": "Biografia.\nDopo essersi laureato all'Universit\u00e0 di Amherst, in Massachusetts, nel 1872, tra il 1873 e il 1875 si trasferisce in Europa dove frequenta le Universit\u00e0 di Zurigo e Heidelberg. In quest'ultima ha l'opportunit\u00e0 di studiare con Karl Knies, uno dei padri della Scuola Storica Tedesca, che influenzer\u00e0 in modo importante il suo pensiero. Tra il 1875 e il 1895 ha insegnato al Carleton College in Minnesota, all'Universit\u00e0 del Minnesota, allo Smith College in Northampton, e all'Universit\u00e0 di Amherst. Nel 1894-95 \u00e8 stato il terzo presidente dell'American Economic Association (della quale suo figlio John Maurice Clark diventer\u00e0 presidente nel 1935), che aveva contribuito a fondare nel 1885 nel 1885. Docente alla Columbia University di New York dal 1895 al 1923 e direttore della rivista \"Political Science Quarterly\", \u00e8 stato celebre esponente dell'economia neoclassica. Fu sempre impegnato sul terreno sociale, partecip\u00f2 attivamente al movimento per la pace. Dal 1911 al 1923 \u00e8 stato direttore della Divisione di Economia e Storia del Carnegie Endowment for International Peace. Con i suoi scritti influenz\u00f2 la formazione della legislazione antimonopolistica americana del 1914. Muore a New York nel 1938, all'et\u00e0 di 91 anni.\nOpere.\nThe Distribution of Welth.\nLa sua opera \"The Distribution of Welth\" pubblicata nel 1899, espone la teoria marginalista della distribuzione del reddito, secondo la quale l'economia di mercato \u00e8 caratterizzata da due condizioni relative all'impiego dei fattori: l'efficienza, nel senso che ogni fattore viene attirato laddove ha la maggiore produttivit\u00e0; l'equit\u00e0, nel senso che ogni fattore viene remunerato in base al contributo che esso ha dato alla produzione della ricchezza. Con quest'opera, la pi\u00f9 nota e la pi\u00f9 letta di Clark, egli viene considerato il pi\u00f9 strenuo difensore del liberismo. Ma questa interpretazione non collima affatto con il contenuto della sua prima opera, \"The Philosophy of Wealth\" che era stata pubblicata nel 1886 e che conteneva una critica radicale dell'economia capitalistica.\nL'unico modo che molti interpreti trovano per spiegare la diversit\u00e0 delle due opere \u00e8 la tesi di una conversione radicale, da una posizione critica contro il capitalismo, imbevuta di ideologia e di moralismo, ad una sua esaltazione, altrettanto ideologica e fideistica. Una conversione di cui peraltro non vi \u00e8 traccia negli scritti di Clark, che anzi rivendica una piena continuit\u00e0 fra le sue opere. Ma quello che davvero mette in crisi l'idea della conversione \u00e8 la sua terza opera, la meno letta e la pi\u00f9 ignorata, pubblicata nel 1907, \"Essentials of Economic Theories\", nella quale egli sembra riprendere il taglio critico del 1866, fino a chiedere l'intervento dello Stato contro le degenerazioni del mercato. Se non si vuole avanzare l'idea improbabile di una nuova conversione, \u00e8 necessario costruire un'interpretazione unitaria dell'opera clarkiana, partendo da una lettura attenta e completa delle sue opere, che sono diverse per le prospettive e per i linguaggi adottati, ma rispondono ad un'unica e coerente concezione del funzionamento dell'economia capitalistica.\nThe Philosophy of Wealth.\n\"The Philosophy of Wealth\" delinea il processo di trasformazione che ha investito l'economia di mercato e critica le degenerazioni che ne hanno fatto un'economia monopolistica. L'analisi \u00e8 condotta da una prospettiva empirica, che rileva il passaggio dalla concorrenza ad altre forme di mercato, con un giudizio severo, sul piano etico ed economico. Del tutto diversa \u00e8 la prospettiva adottata in \"The Distribution of Wealth\", che \u00e8 invece squisitamente analitica. Espone il funzionamento di un mercato perfettamente concorrenziale, con un approccio statico e astratto. In quel modello i prezzi dei beni si livellano ai costi di produzione e i prezzi dei fattori riflettono la loro produttivit\u00e0.\nEssentials of Economic Theories.\nLa terza opera infine, \"Essentials of Economic Theories\", adotta una prospettiva dinamica, allorch\u00e9 il miglioramento dell'organizzazione produttiva, la concentrazione delle attivit\u00e0, l'aumento della dimensione e la riduzione del numero delle imprese, per un verso danno luogo all'aumento della produttivit\u00e0 e della ricchezza, per un altro portano alla trasformazione della concorrenza in monopolio. In tal modo viene sconvolto il funzionamento delle leggi economiche, i prezzi dei prodotti non riflettono pi\u00f9 i costi di produzione e i redditi dei fattori non sono pi\u00f9 legati alla loro produttivit\u00e0. Il mercato insomma, per sua spontanea evoluzione, si allontana stabilmente dalle condizioni di efficienza e di equit\u00e0 della concorrenza perfetta descritte nella \"Distribution of Wealth\", l'efficienza si trasforma in spreco di risorse e l'equit\u00e0 in situazioni di privilegio per alcuni e di subordinazione per altri, con danni non solo per i soggetti direttamente colpiti ma per l'intera societ\u00e0.\nUn liberista critico del capitalismo \nSi impone perci\u00f2, secondo Clark, un intervento dello Stato che, attraverso un severo controllo del mercato e della sua dinamica, imponga un sistema dei prezzi dei beni e dei fattori corrispondenti alle condizioni di equit\u00e0 e di efficienza presenti nel mercato astratto della concorrenza perfetta., che il mercato effettivo non riesce a garantire. La dimensione storico-empirica e la dimensione statico-astratta quindi si integrano e si completano a vicenda, con lo sviluppo di una critica non al mercato di concorrenza ma al capitalismo che produce e il passaggio dalla concorrenza al monopolio, che tuttavia \u00e8 l'unico capitalismo che esiste. L teoria clarkiana acquista cos\u00ec un'intima coerenza: il suo liberismo non \u00e8 mai messo in discussione, ma assume particolare forza e originalit\u00e0, facendo di Calrk un liberista critico del capitalismo."}
{"id": "4617366", "revid": "117946186", "url": "https://it.wikipedia.org/wiki?curid=4617366", "title": "Wilhelm Gottlieb Becker", "text": "Biografia.\nStudi\u00f2 a Lipsia e divenne professore alla Ritterakademie a Dresda nel 1782. Nel 1795 fu nominato direttore della Dresdner Antikengalerie e del M\u00fcnzkabinett, e nel 1805 gli fu anche affidata la soprintendenza del famoso Gr\u00fcnes Gew\u00f6lbe.\nDurante un suo viaggio in Italia per ragioni di studio fu incaricato dall'Elettore di Sassonia di sondare l'eventuale convenienza di un matrimonio fra la prima figlia del Granduca di Toscana e il figlio dell'Elettore. \nMembro della Massoneria, fu incaricato da Ignaz von Born, maestro venerabile della loggia di Vienna \"Zur wahren Eintracht\", di affiancare Friederich M\u00fcnter durante il suo viaggio in Italia.\nPubblicazioni.\nIl suo lavoro pi\u00f9 importante fu \"Taschenbuch zum geselligen Vergn\u00fcgen\" (Manuale per il piacere sociale; Lipsia 1791-1814). Fu anche l'autore di altri lavori, nonch\u00e9 una notevole quantit\u00e0 di manuali popolari di arte. \nCur\u00f2 l'edizione dell'\"Encomium Moriae\" di Erasmo (in tedesco \"Lob der Narrheit\"; Basilea, 1780), e pubblic\u00f2 le opere di Holbein (Berlino, 1781).\nFamiglia.\nIl figlio, Wilhelm Adolf Becker, \u00e8 stato un noto studioso di antichit\u00e0 classiche."}
{"id": "4617368", "revid": "125471329", "url": "https://it.wikipedia.org/wiki?curid=4617368", "title": "Doug Pederson", "text": "Carriera da giocatore.\nPederson inizialmente firm\u00f2 coi free agent coi Miami Dolphins nel 1991 dalla Northeast Louisiana University a Monroe, Louisiana. Debutt\u00f2 in campo solo nel 1993 quando prese il posto dell'infortunato Scott Mitchell in una gara contro i Philadelphia Eagles il 14 novembre 1993, contribuendo alla vittoria numero 325 della carriera dell'allenatore Don Shula.\nNel 1995, Pederson fu scelto dai Carolina Panthers nell'Expansion Draft NFL 1995 ma fu svincolato prima dell'inizio della stagione. Nel periodo 1996-1998, Pederson fu la riserva di Brett Favre ai Green Bay Packers, con cui vinse il Super Bowl XXXI. Nel 1999 firm\u00f2 coi Philadelphia Eagles per fungere da titolare temporaneo finch\u00e9 il quarterback rookie Donovan McNabb fosse stato pronto per prendere il suo posto. L'anno successivo, Pederson fu utilizzato nello stesso ruolo dai Cleveland Browns per il loro quarterback al secondo anno, Tim Couch. Nel 2001, Pederson torn\u00f2 a Green Bay, con cui rimase nel ruolo di riserva fino al suo ritiro dopo la stagione 2004.\nCarriera da allenatore.\nPhiladelphia Eagles.\nIl 18 gennaio 2016, Pederson fu assunto come capo-allenatore dei Philadelphia Eagles. L'anno successivo guid\u00f2 la squadra alla prima vittoria del Super Bowl della sua storia battendo i New England Patriots nel Super Bowl LII per 41-33. Fu licenziato dopo la stagione 2020."}
{"id": "4617371", "revid": "729019", "url": "https://it.wikipedia.org/wiki?curid=4617371", "title": "Back to Love", "text": "Back to Love \u00e8 il terzo singolo del DJ statunitense Pauly D.\nIl singolo \u00e8 in collaborazione con il cantante inglese, Jay Sean, ed \u00e8 stato pubblicato in formato digitale su iTunes il 15 gennaio 2013.\nPauly D ha inoltre annunciato che \"Back to Love\" sar\u00e0 presente nel suo primo album che uscir\u00e0 entro fine anno.\nIl 30 aprile 2013 si iTunes \u00e8 stato pubblicato un EP contenente 6 tracce che comprendono vari Remix del brano e una versione \"CandleLight\" solo voce e pianoforte.\nIl videoclip del brano \u00e8 stato pubblicato nel mese di marzo sul canale Vevo del DJ."}
{"id": "4617374", "revid": "47767", "url": "https://it.wikipedia.org/wiki?curid=4617374", "title": "William Cobbett", "text": "Biografia.\nEmigrato negli USA, scrisse libelli a carattere politico, continuando la sua attivit\u00e0 anche dopo il rimpatrio (1800) con la fondazione del \"Weekly Political Register\".\nFuggito nuovamente negli USA nel 1817 e successivamente tornato nel Regno Unito. La sua movimentata vita sia come giornalista che come politico \u00e8 strettamente collegata a tutti i sommovimenti politici e sociali che precedettero la riforma parlamentare inglese. Nei suoi giornali, venduti a prezzi minimi, e nei resoconti delle sue esperienze come viaggiatore attraverso l'Inghilterra, Cobbett attacc\u00f2 gli abusi dell'amministrazione reale e dell'esercito e si contrappose vivacemente alle misure del parlamento e del governo. Da parte sua, il governo vide in lui un pericoloso rivoluzionario, le cui espressioni ricordavano da vicino quelle dei Giacobini francesi. Fu il rappresentante ed il portavoce delle classi lavoratrici sia cittadine che rurali, alle quali governo e partiti negavano diritti politici di decisione ed attivi aiuti sociali. Nel nome della giustizia sociale Cobbett lott\u00f2 per il diritto di voto generale, per una maggiorazione delle tasse per le classi possidenti e per una riforma delle leggi a favore delle protezione delle classi pi\u00f9 umili. Non ebbe un programma politico lineare e ben definito, ma credette che le riforme del parlamento fossero il punto principale per la risoluzione anche di tutti gli altri mali. Dopo numerosi tentativi infruttuosi nel 1830 fu eletto alla Camera dei Comuni come rappresentante di Oldham.\nScrisse una \"Storia della Reggenza e del Regno di Giorgio IV\" e una \"Storia della Riforma protestante in Inghilterra ed in Irlanda\" e nel 1830 pubblic\u00f2 \"Rural Rides\", cronache dei viaggi e delle ingiustizie da lui viste."}
{"id": "4617375", "revid": "1573940", "url": "https://it.wikipedia.org/wiki?curid=4617375", "title": "Andrea Righetti", "text": "Biografia.\nViene ordinato sacerdote per la diocesi di Borgo San Donnino il 31 marzo 1866.\nIl 14 dicembre 1891 viene nominato vescovo di Carpi. Riceve la consacrazione episcopale il 20 dicembre dal cardinale Lucido Maria Parocchi, cardinale-vescovo di Albano. Prende per\u00f2 possesso della diocesi solo nel 1894 per delle controversie circa il diritto di nomina e rester\u00e0 a Carpi fino alla morte, sopraggiunta il 6 giugno 1924.\nRiordina il seminario diocesano.\nNel 1896 organizza le celebrazioni per la beatificazione di Bernardino Realino.\nPromuove la costituzione dei circoli giovanili di Azione Cattolica. Il 29 settembre 1909 approva lo statuto del primo circolo giovanile cattolico; il 20 novembre 1920 stabilisce che i circoli giovanili maschili abbiano sempre per assistenti i parroci delle rispettive parrocchie.\nCon la fine del primo conflitto mondiale si prodiga ad alleviare le sofferenze degli ex prigionieri.\n\u00c8 sepolto nella cattedrale di Carpi, vicino ad altri vescovi locali.\nIl suo \u00e8 attualmente l'episcopato pi\u00f9 lungo della storia della diocesi di Carpi: oltre 32 anni."}
{"id": "4617378", "revid": "691381", "url": "https://it.wikipedia.org/wiki?curid=4617378", "title": "AB Svenska Jarnvagsverksksaderna", "text": ""}
{"id": "4617385", "revid": "1494169", "url": "https://it.wikipedia.org/wiki?curid=4617385", "title": "Kristeller", "text": ""}
{"id": "4617388", "revid": "640389", "url": "https://it.wikipedia.org/wiki?curid=4617388", "title": "Emilio Colombo (giornalista)", "text": "Biografia.\nGi\u00e0 calciatore, giocava mediano sinistro nell\u2019U.S. Milanese che aveva contribuito a fondare e terzino sinistro ne era Carlo Magno Magni, scrittore calcistico dell\u2019allora bisettimanale rosea. Quando Magni si dovette assentare per qualche tempo, impegnato a Budapest, propose a Colombo di rimpiazzarlo come giornalista. Cos\u00ec divenne redattore della \"Gazzetta dello Sport\" e direttore della stessa dal 1922 al 1936 quasi senza soluzione di continuit\u00e0. Sempre nel 1936 acquis\u00ec la direzione del \"Guerin Sportivo\" e divenne presidente del Milan, carica che mantenne fino al giugno del 1939.\n\u00c8 ricordato per aver elaborato il cosiddetto compromesso Colombo, che mise fine allo scisma del calcio italiano del 1921-1922 tra la Federazione Italiana Giuoco Calcio e la Confederazione Calcistica Italiana.\nA Colombo \u00e8 intitolato lo stadio della sua citt\u00e0 natale.\nArbitro.\nEra arbitro effettivo gi\u00e0 nel 1913, ed arbitr\u00f2 sicuramente fino alla fine della stagione 1919-1920 quale arbitro a disposizione del Comitato Regionale Lombardo per le gare di Prima Categoria e Promozione. Nel 1919, data l'esperienza acquisita, l'AIA lo abilit\u00f2 a dirigere le semifinali nazionali di tipo interregionale."}
{"id": "4617400", "revid": "697352", "url": "https://it.wikipedia.org/wiki?curid=4617400", "title": "John Cobb", "text": "Nel 1938 stabil\u00ec il record di velocit\u00e0 mondiale (563,58\u00a0km/h) e il 16 settembre 1947 lo increment\u00f2 a bordo della Railton Special (634,39\u00a0km/h).\nNel 1952, mentre tentava di battere il record di velocit\u00e0 acquatica a Loch Ness, la sua imbarcazione esplose e caus\u00f2 la sua morte, alimentando la leggenda dell'esistenza del mostro di Loch Ness, che lo avrebbe appunto ucciso."}
{"id": "4617406", "revid": "729019", "url": "https://it.wikipedia.org/wiki?curid=4617406", "title": "Heinkel HD 41", "text": "L'Heinkel HD 41 era un biplano da ricognizione progettato dalla Heinkel nel 1929.\nEra equipaggiato con un motore francese Jupiter VI (prodotti su licenza dalla Siemens) da 520 cv. Al momento della progettazione venne dedicata particolare attenzione alle caratteristiche di volo del velivolo in modo da aggiungere all'occorrenza delle mitragliatrici per trasformare l'apparecchio in un caccia.\nVenne realizzato un unico esemplare di prova."}
{"id": "4617407", "revid": "599013", "url": "https://it.wikipedia.org/wiki?curid=4617407", "title": "Craig Newsome", "text": "Carriera da giocatore.\nNewsome fu scelto dai Green Bay Packers nel primo giro del Draft 1995. Nella sua stagione da rookie disput\u00f2 tutte le 16 gare come titolare, facendo registrare un intercetto. Anche nella stagione successiva gioc\u00f2 sempre come titolare, con 2 intercetti, vincendo il Super Bowl XXXI contro i New England Patriots in cui mise a segno un intercetto su Drew Bledsoe e forz\u00f2 un fumble. Il 19 settembre 1999 fu scambiato coi San Francisco 49ers con cui disput\u00f2 l'ultima stagione della carriera."}
{"id": "4617408", "revid": "729019", "url": "https://it.wikipedia.org/wiki?curid=4617408", "title": "Castello di Huntingtower", "text": "Huntingtower Castle, noto anche come Ruthven Castle, si trova vicino al villaggio di Huntingtower, accanto alla A85 e vicino alla A9, circa 5\u00a0km a nord-ovest da Perth e Kinross.\nStoria.\nFu costruito in pi\u00f9 fasi dal XV secolo in poi dal clan Ruthven. Nell'estate del 1582 il castello fu occupato da William Ruthven, I conte di Gowrie il quale fu coinvolto in un complotto per rapire il giovane re Giacomo VI, figlio della regina Maria. Nel 1582, Gowrie e i suoi sequestrarono il giovane re e lo tennero prigioniero per dieci mesi. Giacomo VI riusc\u00ec a fuggire e perdon\u00f2 Gowrie, ma dopo un secondo tentativo fallito da Gowrie e da altri per rovesciarlo, la sua propriet\u00e0 venne sequestrata dalla corona.\nIl castello e le terre furono restituite alla famiglia Ruthven nel 1586. Tuttavia, nel 1600, i fratelli John e Alexander Ruthven furono implicati in un altro complotto per uccidere il re e vennero giustiziati. Questa volta il re fu meno misericordioso: cos\u00ec come il sequestro dei beni, abol\u00ec anche il nome di Ruthven e decret\u00f2 che nessuno sarebbe stato ammesso come successore nel titolo e nelle terre. Cos\u00ec il Clan Ruthven cess\u00f2 di esistere e il castello \u00e8 stato rinominato \"Huntingtower\". Il castello rimase in possesso della corona fino al 1643, quando fu assegnato alla famiglia di Murray di Tullibardine.\nJohn Murray, I duca di Atholl risiedeva nel castello, dove sua moglie, Lady Mary Ross partor\u00ec un figlio, il 7 febbraio 1717. Dopo la morte di Lady Mary, nel 1767, il castello cominci\u00f2 ad essere trascurato ed \u00e8 stato abbandonato come luogo di residenza, tranne che da braccianti del luogo. Oggi, il castello pu\u00f2 essere visitato dal pubblico e viene talvolta usato come luogo per cerimonie.\nLeggende.\nSi dice che in castello sia infestato da \"Lady Greensleeves\", una giovane donna di nome Dorothea, che era la figlia del primo conte di Gowrie. La leggenda afferma che lei era innamorata di un servo del castello e che i due s'incontravano di nascosto di notte nella torre orientale, dove i servi dormivano. Una notte la madre della ragazza, la contessa, li scopr\u00ec. Dorothea sent\u00ec i passi di sua madre sul ponte e, incapace di tornare all'altra torre per quella via, si diresse verso il tetto. Qui salt\u00f2 dalla torre e torn\u00f2 nel suo letto, dove fu trovata dalla madre. La distanza tra le torri era di diversi metri e quindi Dorothea aveva compiuto una vera impresa a saltare quella distanza. Il giorno seguente la ragazza e il suo amante fuggirono e nessun seppe pi\u00f9 che cosa loro sia successo.\nUn certo numero di avvistamenti della figura di una giovane donna, alta, vestita di un abito di seta, sarebbero avvenuti intorno a Huntingtower nel corso degli anni, di solito al crepuscolo, ma a volte in piena luce del giorno. Si dice che la sua comparsa sia un cattivo presagio e il preavviso di un prossimo disastro. Un viaggiatore presso Huntingtower, nel 1930, segnal\u00f2 di aver visto Lady Greensleeves in un corridoio del castello. Il giorno dopo, ripreso il suo viaggio verso Fife, anneg\u00f2 cadendo dal traghetto sul fiume Tay.\nUn'altra leggenda riguarda il pozzo che si trova accanto alla strada sotto il castello. L'acqua di questo pozzo si dice che abbia il potere di guarire, ma chi va a raccoglierla lo debba farlo in silenzio: ogni parola pronunciata nel viaggio di andata o di ritorno renderebbe l'acqua inutilizzabile. Quelli che vanno a prendere l'acqua dovrebbero lasciare un piccolo segno dietro al pozzo, come una moneta."}
{"id": "4617418", "revid": "1924342", "url": "https://it.wikipedia.org/wiki?curid=4617418", "title": "Hail to the King", "text": "Hail to the King \u00e8 il sesto album in studio del gruppo musicale statunitense Avenged Sevenfold, pubblicato il 21 agosto 2013 dalla Warner Bros. Records.\nAntefatti.\nIl 15 novembre 2012 il cantante M. Shadows ha affermato che il gruppo stava lavorando ad un nuovo album fin dalla registrazione del brano \"Carry On\" nell'agosto 2012. A dicembre dello stesso anno, gli Avenged Sevenfold hanno annunciato che stavano pianificando di registrare il sesto album nel gennaio 2013 e di pubblicarlo pi\u00f9 avanti nello stesso anno, mentre nel marzo 2013 il gruppo ha cominciato a pubblicare piccoli estratti del sesto album tramite l'applicazione \"Radio\" sul loro sito ufficiale. Proprio tramite l'applicazione, \u00e8 stata annunciata la conferma di Arin Ilejay come membro ufficiale, in sostituzione al defunto batterista The Rev.\nStile musicale.\nIn un'intervista concessa a \"Guitar World\", i chitarristi Synyster Gates e Zacky Vengeance hanno spiegato che l'obiettivo del gruppo era quello di creare un album che fosse molto incentrato sul ritmo e sui testi: \nPromozione.\nIl 26 giugno 2013 il gruppo ha annunciato il titolo dell'album, la copertina iniziale e le date di pubblicazione. A ci\u00f2 ha fatto seguito il videoclip del primo singolo, l'omonimo \"Hail to the King\", pubblicato il 15 luglio 2013 attraverso il canale YouTube del gruppo; il giorno seguente, gli Avenged Sevenfold hanno annunciato un cambiamento di copertina: l'originale pensata per l'album \u00e8 stata leggermente modificata ed impiegata per il singolo omonimo, mentre quella definitiva dell'album mostra uno sfondo nero con met\u00e0 \"Deathbat\" in primo piano e il titolo dell'album in basso a destra.\nL'8 agosto 2013 \u00e8 stata rivelata la versione per Best Buy, che contiene l'album e una T-Shirt esclusiva. Nello stesso giorno, viene annunciato che la canzone \"Shepherd of Fire\" sarebbe stata presente nel DLC Apocalypse del videogioco \"\". Il 19 agosto \u00e8 stata resa disponibile l'anteprima di tutti i brani in streaming sull'iTunes Store, mentre il 26 dello stesso mese, un giorno prima della pubblicazione dell'album, \u00e8 stato tenuto un concerto gratuito presso l'Hollywood Palladium per celebrare l'uscita di \"Hail to the King\".\nIl 7 novembre \u00e8 stato pubblicato il video musicale per il brano d'apertura \"Shepherd of Fire\"."}
{"id": "4617420", "revid": "339392", "url": "https://it.wikipedia.org/wiki?curid=4617420", "title": "Conservatorio Statale di Musica &quot;Lorenzo Perosi&quot;", "text": ""}
{"id": "4617424", "revid": "84184", "url": "https://it.wikipedia.org/wiki?curid=4617424", "title": "Peace Corps", "text": "Peace Corps \u00e8 una organizzazione di volontariato internazionale creata dal governo degli Stati Uniti d'America all'inizio della presidenza di John Fitzgerald Kennedy per intervenire nei Paesi sottosviluppati. La sua \"mission\" prevede di realizzare iniziative e programmi con tre finalit\u00e0: fornire persone preparate ad affrontare le necessit\u00e0 dei popoli delle aree di intervento, aiutare la comprensione della cultura americana da parte degli altri popoli ed aiutare gli statunitensi a capire la cultura degli altri popoli.\nStoria.\nGi\u00e0 dopo la seconda guerra mondiale diversi membri del Congresso USA avevano proposto di istituire organizzazioni di volontari che si occupassero dei paesi in via di sviluppo. Nel 1951, John F. Kennedy, allora deputato del Massachusetts, ipotizzava la creazione di gruppi di giovani studenti universitari che potessero portare aiuto nel Medio Oriente, seguendo una tradizione di missionariato che aveva caratterizzato l'ultimo secolo. Idea poi ripresa nel 1952 dal Senatore Brien McMahon del Connecticut, che parl\u00f2 dei giovani americani come di \"missionari della democrazia\". Fu Hubert Humphrey, senatore del Minnesota, a presentare nel 1957 la prima proposta di legge per creare un \"Peace Corps\"\nDurante la campagna elettorale delle presidenziali del 1960, Kennedy, candidato dei Democratici, annunci\u00f2 in un discorso notturno tenuto ad Ann Arbor il 14 ottobre 1960 davanti a 5.000 studenti dell'Universit\u00e0 del Michigan, l'idea di creare una organizzazione di volontariato internazionale, alla quale il 1\u00ba novembre diede il nome di \"Peace Corps\". Nel luogo dove avvenne questo episodio \u00e8 stata apposta una targa commemorativa. Il suo avversario, il candidato del Partito Repubblicano Richard Nixon, critic\u00f2 la proposta con sarcasmo.\nDiventato presidente degli Stati Uniti, Kennedy diede forma alle sue idee, con la firma nel marzo del 1961 di un \"executive order\", con il quale si disponeva l'istituzione del \"Peace Corps\". Preoccupata della crescita dei movimenti anti americani nel Terzo Mondo, l'Amministrazione USA pensava al \"Peace Corps\" come ad uno strumento per mantenere rapporti di amicizia con le aree post coloniali dell'Africa e dell'Asia.\nL'organizzazione inizi\u00f2 la sua operativit\u00e0 il 28 agosto 1961, inviando i primi 55 volontari in Ghana e Tanzania, che allora si chiamava Tanganika. Prima della loro partenza, essi furono ricevuti da Kennedy nel roseto della Casa Bianca. Nel settembre successivo il progetto fu definitivamente approvato dal Congresso USA e si svilupp\u00f2 tumultuosamente: infatti nei successivi due anni oltre 7.300 volontari furono inviati in 44 Paesi. Il loro numero crebbe continuamente sino ad arrivare a 15.000 nell'anno 1966, che \u00e8 stata la maggior quantit\u00e0 mai raggiunta nella storia di questa organizzazione.\nAlcune difficolt\u00e0 vi furono sotto la Presidenza di Richard Nixon, che la volle inserire in una struttura pi\u00f9 vasta, denominata \"ACTION\". Ma nel 1977 divent\u00f2 presidente Jimmy Carter, che era un sostenitore di \"Peace Corps\", anche perch\u00e9 sua madre Lilian, quando gi\u00e0 aveva 68 anni, era andata volontaria in India ed aveva considerato quel periodo come una delle pi\u00f9 soddisfacenti esperienze della sua vita. Carter volle ridare piena indipendenza a \"Peace Corps\" e nel 1981 tale ritrovata autonomia fu infine stabilita con una legge che la riconobbe come Agenzia federale.\nNel 1982 il presidente Ronald Reagan nomin\u00f2 direttore del programma Loret Miller-Ruppe, con un mandato molto pi\u00f9 legato a temi di natura economica. Per la prima volta in quegli anni divennero membri di \"Peace Corps\" volontari di ispirazione moderata o Repubblicani, ed in tal modo l'organizzazione riflett\u00e9 l'evoluzione delle condizioni economiche e sociali degli USA. I tagli ai bilanci dei primi anni '80 ridussero il numero di volontari sino a 5.380, il livello pi\u00f9 basso mai toccato. Poi dal 1985 i fondi furono aumentati ed il Congresso consent\u00ec un nuovo aumento di volontari, sino ai 10.000 del 1992\nDopo l'11 settembre, di fronte alla crescita del sentimento anti-americano nel Medio Oriente, il presidente George W. Bush si impegn\u00f2 a raddoppiare le dimensioni di \"Peace Corps\" entro cinque anni, come parte della guerra al terrorismo. Nel 2004 il Congresso approv\u00f2 un finanziamento di 325 milioni di dollari, superiore di 30 milioni a quello dell'anno precedente, ma inferiore di 30 milioni a quello che aveva chiesto il Presidente.\nAnche il presidente Barack Obama propose nel 2008 il raddoppio delle dimensioni, come un elemento del suo \"pacchetto\" di rilancio economico. Ma i fondi stanziati non furono sufficienti per perseguire tale risultato nel 2011. Di fatto negli ultimi anni il numero dei volontari di \"Peace Corps\" \u00e8 andato sempre diminuendo, dai 15.384 del 2009 ai 10.091 del 2012.\nPresenza nel mondo.\nI volontari che prestano la propria attivit\u00e0 nel \"Peace Corps\" vengono indirizzati verso numerosi Paesi, suddivisi in grandi aree geografiche\nIn base ai dati aggiornati al 12 giugno 2013, i volontari di \"Peace Corps\" sono presenti in 76 Paesi, nella seguente misura.\nDal punto di vista storico, \"Peace Corps\" dalla sua nascita \u00e8 stato presente in 139 Paesi, impiegando in totale oltre 210.000 volontari.. Nel 2011 l'organizzazione ha celebrato i suoi 50 anni di attivit\u00e0.\nOrganizzazione.\n\"Peace Corps\" \u00e8 un'agenzia pubblica che dipende dal Governo degli Stati Uniti d'America. Recluta volontari per un periodo di servizio della durata di 27 mesi. In alcuni casi (quando siano necessarie specifiche professionalit\u00e0 in alcune aree, oppure quando si tratta di ex volontari che tornano in servizio) possono essere previsti periodi pi\u00f9 corti. I volontari devono avere almeno 18 anni ed essere cittadini americani. Non vi \u00e8 alcun limite di et\u00e0 superiore, n\u00e9 alcuna limitazione di sesso, razza, religione od altra situazione personale. Anche le coppie possono prestare servizio, in genere nella medesima destinazione. I volontari vengono scelti sulla base di una complessa procedura, che si sviluppa in cinque successive fasi. Nel corso delle selezione appositi incaricati valutano le posizioni personali, economiche e giuridiche degli aspiranti volontari, i loro studi e le loro attitudini, le loro condizioni di salute. Alla fine, tra coloro che risulteranno idonei, saranno ulteriormente selezionati quelli che saranno poi invitati a partire per le diverse destinazioni. Nel 2013 i volontari sono donne per il 62%, uomini per il 38% ed hanno un'et\u00e0 media di 28 anni. Il 7% ha superato i 50 anni ed il 22% fa parte di una minoranza etnica. Il 92% \u00e8 \"single\", mentre il 7% \u00e8 sposato.\nTutti i volontari ricevono assistenza medica ed il rimborso delle spese. Al termine del periodo di servizio, \u00e8 prevista una specie di \"liquidazione\" di 7.425 dollari (lordi), che possono essere usati liberamente. Tutti i volontari ricevono per i primi tre mesi una intensa formazione che riguarda sia la conoscenza degli usi e della lingua dei luoghi cui sono diretti, sia gli aspetti tecnici ed operativi dell'attivit\u00e0 da svolgere. Seguono due anni di effettivo servizio.\nLa sede centrale di \"Peace Corps\" \u00e8 a Washington, con uffici nelle principali citt\u00e0 degli Stati Uniti. L'agenzia \u00e8 amministrata da un Direttore di nomina Presidenziale ed ha circa 500 dipendenti, il cui statuto prevede un contratto di lavoro non superiore a 5 anni, una clausola che serve per \"mantenere lo staff sempre vivo e innovativo\". Un'altra limitazione riguarda i volontari: concluso il servizio in \"Peace Corps\", nessuno di loro potr\u00e0 per i successivi quattro anni far parte della \"Intelligence\" militare e, se poi lo facesse, non potr\u00e0 comunque prestare servizio nel Paese in cui ha fatto il volontario.\nDalla sua fondazione ad oggi il \"Peace Corps\" ha avuto 19 Direttori:\n\u00c8 inoltre prevista una figura indipendente di Ispettore Generale, cui \u00e8 affidato il compito di supervisione dei progetti e dei loro risultati. Spetta all'Ispettore Generale redigere una relazione semestrale al Congresso sull'attivit\u00e0 dell'organizzazione, rapportandosi anche con il Dipartimento di Stato e con quello della Giustizia.\nCampi di intervento.\nLe attivit\u00e0 di \"Peace Corps\" si svolgono in diversi campi di intervento, per ognuno dei quali sono attivati specifici progetti rapportati con la situazione dei Paesi in cui viene svolto il servizio. Ad oggi i principali campi di intervento sono:\nFinanziamento e bilanci.\nL'attivit\u00e0 dell'Agenzia \u00e8 quasi interamente finanziata dal bilancio federale degli USA. Nell'anno 2012 il budget di \"Peace Corps\" \u00e8 stato di 375 milioni di dollari, mentre per il 2013 \u00e8 previsto uno stanziamento di 377,3 milioni.. Negli anni precedenti gli stanziamenti erano stati di 375 milioni per l'anno fiscale 2011, una somma, inferiore a quella approvata dal Congresso per l'anno precedente, che era stata di 400 milioni di dollari . Il taglio di circa 25 milioni, intervenuta a met\u00e0 2011, ha reso necessaria una riduzione dello staff e dei progetti.\nNegli ultimi anni diversi Parlamentari USA hanno presentato proposte di legge tese a garantite un aumento degli stanziamenti, rimaste per\u00f2 a tutt'oggi senza esito. L'ordine di grandezza dei budgets stanziati per l'attivit\u00e0 di \"Peace Corps\" equivale a circa lo 0,1 per mille del bilancio federale USA.\nProblemi e criticit\u00e0.\nNel corso degli anni l'attivit\u00e0 di \"Peace Corps\" non \u00e8 stata indenne da difficolt\u00e0, incidenti o critiche. Un problema nacque gi\u00e0 durante il primo anno di attivit\u00e0, nell'ottobre del 1961, quando Margery J. Michelmore, volontaria in Nigeria, sped\u00ec a casa una cartolina in cui definiva le condizioni di quel Paese \"squallide e primitive\". Ma la cartolina fu resa pubblica e scaten\u00f2 polemiche e reazioni, al punto che gli studenti della Universit\u00e0 di Ibadan accusarono i volontari di essere \"spie americane\" e ne chiesero l'espulsione, creando un caso diplomatico tra i due Paesi.\nL'accusa a \"Peace Corp\" di essere la copertura per attivit\u00e0 spionistiche americane \u00e8 poi riemersa, a causa di particolari situazioni politiche locali, in diverse altre occasioni, come nelle Filippine nel 1977, in Guatemala nel 1986 e in Georgia nel 1992.\nNel 1976, Deborah Gardner, una volontaria in servizio a Tonga, fu trovata uccisa nella sua abitazione. Del delitto fu accusato un altro volontario che, per\u00f2, non fu perseguito perch\u00e9 riconosciuto infermo di mente. Egli fu estradato negli USA per essere inserito in un manicomo criminale di Washington, dove per\u00f2 non entr\u00f2 mai. Numerose critiche piovvero su \"Peace Corps\" accusato di aver tramato per tenere indenne il proprio esponente, nel timore che questo fatto gettasse una cattiva luce sull'organizzazione.\nMa i principali problemi riguardano la sicurezza dei volontari, soprattutto le donne. Nel 2009 Casey Frazee, che aveva subito molestie sessuali durante il servizio in Sudafrica, ha creato \"First Response Action\" un gruppo di tutela rivolto ai volontari vittime di violenze fisiche o sessuali. Nel 2010 fu compilato un rapporto, basato su documenti ufficiali, nel quale furono elencati centinaia di casi di crimini violenti contro i volontari a partire del 1989. Nel 2011 una indagine ha svelato che pi\u00f9 di 1.000 giovani donne americane sono state violentate o molestate nell'ultimo decennio durante il loro servizio in \"Peace Corps\" all'estero. L'ultima vittima \u00e8 stata Kate Puzey, volontaria che nel marzo 2009 \u00e8 stata trovata uccisa in un villaggio del Benin in cui prestava servizio, si sospetta per aver denunciato un problema di violenza femminile nella scuola del villaggio"}
{"id": "4617427", "revid": "1117982", "url": "https://it.wikipedia.org/wiki?curid=4617427", "title": "Storici di Alessandro Magno", "text": "Con la definizione storici di Alessandro si indicano tutti quei personaggi che parteciparono alla spedizione del sovrano macedone e descrissero la loro esperienza in opere (diverse per genere, tematica ed estensione) che non ci sono pervenute. \nCaratteristiche comuni.\nQuesti autori hanno in comune, oltre al tema principale delle loro opere, anche il periodo di composizione di queste: essi, infatti, si dedicarono alla scrittura o durante la spedizione, o nei decenni immediatamente successivi alla morte di Alessandro. Molti parteciparono direttamente, con ruoli diversi, alla campagna asiatica, ed entrarono direttamente in contatto con Alessandro.\nAnche se le loro opere non sono pervenute, conosciamo, grosso modo, il dibattito tra questi \"alessandrografi\" grazie a numerosi autori successivi, che costituirono per i moderni la cosiddetta \"vulgata\" alessandrina, come Diodoro, Arriano, Plutarco, Giustino.\nPersonalit\u00e0 diverse, dunque, con punti di vista e di contatto diversi nei confronti del grande Macedone, assunsero e diffusero, nella tradizione da essi dipendente, versioni e giudizi differenti, spesso contrastanti, creando un vero e proprio \"mito\" di Alessandro che andava dalle reminiscenze omeriche di Callistene alla celebrazione dei suoi meriti di geniale stratega in Tolomeo e Aristobulo, dallo scopritore di mondi meravigliosi, sovrumano egli stesso, in Onesicrito, Nearco e Clitarco al folle despota di Efippo.&lt;br&gt;\nI principali storici di Alessandro possono dividersi tra \"storici della \"vulgata\"\", miranti a costruire un'immagine epica e propagandistica del sovrano, a fini politici e storici \"seri\", attenti pi\u00f9 che altro agli aspetti tecnici della spedizione.\nLa \"vulgata\".\nNella prima categoria possono annoverarsi Callistene, storico ufficiale della spedizione e Clitarco di Alessandria, come anche, sul versante opposto, della deformazione per motivi antimacedoni, un \"panflettista\" come Efippo di Olinto. Da questi storici derivano spesso racconti sottoposti a forti deformazioni, anche in epoca romana, come per l'oscuro Asclepiade citato da Arriano.\nStorici militari.\nNella seconda compaiono Nearco ed Onesicrito, rispettivamente ammiraglio e timoniere della flotta macedone, che si occuparono della spedizione dal punto di vista navale (Nearco, con una sorta di diario di bordo) e filosofico (Onesicrito, che dipinse Alessandro come una sorta di re-filosofo, ispirato dal cinismo); Tolomeo, futuro dinasta d'Egitto, che scrisse una storia apparentemente obiettiva, imperniata su aspetti militari, negli ultimi anni del suo regno, volendo certamente esaltare i meriti militari non solo del Macedone, ma di tutto il suo \"entourage\", proprio per giustificare la propria presa di potere in Egitto; Aristobulo di Cassandreia, annoverato, come Tolomeo, tra gli storici \"seri\" da Arriano, che lo utilizz\u00f2 come propria fonte primaria.\nCronache reali.\nA parte, per le questioni ancora aperte che suscitano, stanno le \"Efemeridi reali\", una sorta di cronaca di corte, che, forse redatta dal segretario Eumene di Cardia, registrava tutti gli avvenimenti a corte, compresa la malattia, l'agonia e la morte di Alessandro, trascritte da Arriano e Plutarco proprio per questi ultimi giorni di vita del sovrano. Come le \"Efemeridi\", la versione ufficiale era registrata anche dai funzionari e cerimonieri Carete di Mitilene e Marsia di Pella."}
{"id": "4617428", "revid": "126257", "url": "https://it.wikipedia.org/wiki?curid=4617428", "title": "Alex Mele", "text": ""}
{"id": "4617429", "revid": "287204", "url": "https://it.wikipedia.org/wiki?curid=4617429", "title": "Asclepiade (storico)", "text": "Biografia.\nFu uno storico greco di cui non \u00e8 nota la biografia n\u00e9 la cronologia, e che viene citato in un'unica occorrenza da Arriano, assieme ad Aristo, a proposito di un'ambasceria romana ad Alessandro.\nOpera.\nLo storico di Nicomedia riferisce che, secondo Asclepiade e Aristo, anche i Romani inviarono ambasciatori al sovrano macedone, e che quest'ultimo fece una profezia sulla futura grandezza di Roma, osservando la disciplina dei Romani, il loro non sottrarsi alle fatiche e il senso della libert\u00e0; Alessandro si sarebbe anche informato sulla loro costituzione. \nL'evento si colloca a Babilonia nell'anno attico 324/323 e Arriano non garantisce sull'attendibilit\u00e0 di queste informazioni."}
{"id": "4617431", "revid": "767487", "url": "https://it.wikipedia.org/wiki?curid=4617431", "title": "Paul Kristeller", "text": "Kristeller, nato a Berlino come figlio del ginecologo Samuel Kristeller, studi\u00f2 storia dell'arte nelle universit\u00e0 di Berlino, Monaco e Lipsia ove si laure\u00f2 nel 1888. Kristeller \u00e8 stato uno studioso delle arti grafiche nel periodo del Rinascimento e ha pubblicato molto sull'arte italiana."}
{"id": "4617432", "revid": "339392", "url": "https://it.wikipedia.org/wiki?curid=4617432", "title": "Alleanza degli Stati Uniti", "text": ""}
{"id": "4617435", "revid": "125127946", "url": "https://it.wikipedia.org/wiki?curid=4617435", "title": "Daniela Barcellona", "text": "Specialista del belcanto e del repertorio rossiniano serio, ha cantato in scena quasi tutti i ruoli \u201cen travesti\u201d del compositore pesarese. Ha affrontato anche alcuni ruoli del repertorio barocco e ha inciso arie d'opera di Domenico Scarlatti e di Giovanni Battista Pergolesi. Da alcuni anni inoltre si dedica all'interpretazione di ruoli verdiani (Amneris, Quickly, Eboli, Ulrica), del grand op\u00e9ra francese (Didon e Dalila) e del repertorio verista (Principessa di Bouillon e Santuzza).\nBiografia.\nNata da padre siciliano e madre triestina, ha studiato pianoforte dando gli esami al Conservatorio della sua citt\u00e0 e successivamente si \u00e8 concentrata sullo studio del canto con Alessandro Vitiello, pianista concertista e direttore d'orchestra, col quale ha avviato un sodalizio artistico e poi sentimentale dall'inizio degli anni '90, sposandolo nel 1998. Da allora Vitiello \u00e8 il suo unico maestro di tecnica vocale ed \u00e8 l'autore di tutte le variazioni musicali delle parti belcantistiche interpretate dalla moglie.\nIl debutto ufficiale risale al 25 agosto 1993 come protagonista ne \"La Trag\u00e9die de Carmen\", rivisitazione di Peter Brook dal capolavoro di Bizet, presso il Teatro Lirico Sperimentale \u201cA. Belli\u201d di Spoleto, dopo aver vinto il Concorso per cantanti della stessa citt\u00e0. Inizia la carriera come comprimaria in teatri minori e in numerosi festival internazionali (Klagenfurt, Wexford, Pesaro, Maggio Musicale Fiorentino), aggiungendo poi ruoli pi\u00f9 significativi: Cenerentola nel secondo cast a Genova nel 1997, Maffio Orsini nella \"Lucrezia Borgia\" ancora nella seconda compagnia alla Scala nel 1998, Arsace nella \"Semiramide\" a Ginevra nel 1998, vincendo nel frattempo il concorso \"Iris Adami Corradetti\" di Padova e la \u201cLuciano Pavarotti International Voice Competition\u201d di Filadelfia.\nLa svolta arriva l'8 agosto 1999 quando, per la prima volta, veste i panni di Tancredi al Rossini Opera Festival di Pesaro per la regia di Pier Luigi Pizzi affermandosi da allora come interprete di riferimento dei ruoli \u201cen travesti\u201d, che la vedono protagonista dei pi\u00f9 prestigiosi teatri al mondo, dalla Metropolitan Opera di New York al Teatro alla Scala di Milano, dalla Royal Opera House di Londra al Th\u00e9atre des Champs Elys\u00e9es di Parigi, dalla Bayerische Staatsoper di Monaco di Baviera al Teatro Real di Madrid, dal Festival di Salisburgo al Gran Teatre del Liceu di Barcellona, solo per citarne alcuni.\nL'inizio degli anni 2000 coincide per Daniela Barcellona con l'inizio della carriera internazionale. Nel 2001 canta nel \"Requiem\" di Verdi diretta da Claudio Abbado a Berlino coi Berliner Philharmoniker nel centenario della morte del compositore di Busseto e nello stesso anno arriva il debutto a New York: nei drammatici giorni successivi al tristemente famoso attentato al World Trade Center ella \u00e8 impegnata nell'inaugurazione della Stagione del Metropolitan Opera House con un Gala verdiano e, poco dopo, canta Adalgisa a fianco della Norma di Jane Eaglen. Nel 2002 inaugura la Stagione del Teatro alla Scala diretta da Riccardo Muti e da allora il maestro la vorr\u00e0 con s\u00e9 in diverse occasioni nel teatro milanese, a Salisburgo, al Ravenna Festival, a Chicago con la Chicago Symphony Orchestra e alla Musikverein di Vienna.\nLa carriera in questo periodo rimane saldamente ancorata al nome di Gioachino Rossini con numerosi debutti effettuati al Rossini Opera Festival di Pesaro: Malcom (2001), Falliero (2005), Ottone (2006), Calbo (2008), Sigismondo (2010). Non mancano, tuttavia, incursioni nel repertorio barocco gi\u00e0 dal 2000 a Jesi con \"Orfeo ed Euridice\", a Bologna nel 2003 con \"Giulio Cesare\" diretta da Rinaldo Alessandrini e a Lecce con \"Rinaldo\" diretta da Fabio Pirona e poi da Ottavio Dantone nel 2005 al Teatro degli Arcimboldi di Milano; seguono poi alcune recite di \"Bajazet\" (gi\u00e0 debuttato nel 1999 a Istanbul) con i complessi dell'Europa Galante di Fabio Biondi nel 2006 in Giappone e a Venezia. Parallelamente si dedica al repertorio donizettiano con Giovanna Seymour, Leonor de La Favorite debuttata con Giuseppe Filianoti a Las Palmas de Gran Canaria; ritorna alla Scala in \"Lucrezia Borgia\" assieme a Mariella Devia e Marcelo Alvarez e interpreta in pi\u00f9 occasioni i due personaggi mezzosopranili belliniani pi\u00f9 significativi: Adalgisa (cantata anche accanto alla Norma di June Anderson) e Romeo de I Capuleti e i Montecchi (tra le altre con la Giulietta di Anna Netrebko al Festival di Salisburgo).\nA partire dal 2009 il repertorio di Daniela Barcellona inizia ad ampliarsi. Nel giro di pochi anni debutta: Amneris (Aida) a Valencia diretta da Lorin Maazel (ruolo che riprende poi all'Arena di Verona, all'Op\u00e9ra National de Paris, al Teatro Real di Madrid, a Salisburgo); Didon ne Les Troyens diretta da Valerij Gergiev (cantato anche nel 2011 e 2012 a Berlino e nel 2014 al Teatro alla Scala diretta da Antonio Pappano); la Principessa d'Eboli del Don Carlo verdiano (a Torino e a Parigi con Gianandrea Noseda), Mrs Quickly del Falstaff (al Teatro alla Scala, all'Op\u00e9ra de Paris, a Chicago); la Principessa di Bouillon (Adriana Lecouvreur) a Bruxelles diretta da Evelino Pid\u00f2; Dalila (accanto al Samson di Gregory Kunde a Torino) e Santuzza della Cavalleria Rusticana (debuttata sempre con Gregory Kunde a Bilbao e ripresa a Berlino).\nDurante questo periodo ha comunque continuato ad interpretare i ruoli rossiniani \"en travesti\" che l'hanno resa celebre: Malcom (La donna del lago) al Teatro alla Scala, all'Op\u00e9ra national de Paris, alla Royal Opera House, al Metropolitan Opera House di New York; Tancredi nuovamente al Rossini Opera Festival (in forma di concerto), a Valencia e a Marsiglia, Arsace (Semiramide) alla Royal Opera House, alla Royal Albert Hall e alla Bayerische Staatsoper di Monaco di Baviera.\nNel 2017 \u00e8 tornata a cantare con il maestro Riccardo Muti per una recita di \"Aida\" al Festival di Salisburgo.\nTra i vari premi e riconoscimenti ricevuti lungo la carriera, nell'aprile 2018 vince il Laurence Olivier Award assieme a Joyce DiDonato nella categoria \"Outstanding Achievement in Opera\" per Semiramide durante la cerimonia di premiazione alla Royal Albert Hall di Londra.\nNel corso del 2018 ha partecipato al Falstaff diretto da Daniel Barenboim alla Staatsoper Unter den Linden di Berlino per la riapertura del teatro dopo i lavori di restauro. Ha debuttato inoltre il ruolo di Laura Adorno ne La Gioconda di Ponchielli presso la Deutsche Oper Berlin ed \u00e8 tornata a cantare Leonor de La Favorite al Liceu di Barcelona. Nel mese di agosto \u00e8 apparsa nuovamente al Rossini Opera Festival con Petite Messe Solennelle. Tra l\u2019autunno e l\u2019inverno ha partecipato al Requiem (Verdi) a Chicago con la Chicago Symphony Orchestra diretta da Riccardo Muti e ha inaugurato il Festival Donizetti Opera a Bergamo con un concerto assieme a Jessica Pratt diretta da Riccardo Frizza.\nAll\u2019inizio del 2019 ha cantato Requiem di Verdi diretta da Riccardo Muti a Tokyo e ha partecipato alla produzione di Semiramide di Luca Ronconi a Bilbao diretta da Alessandro Vitiello.\nIn primavera ha cantato Mrs Quickly al Teatro Real di Madrid nel nuovo allestimento di Falstaff curato da Laurent Pelly.\nDopo una serie di concerti di Belcanto a Melbourne (debutto) con Jessica Pratt ed un Requiem verdiano al Festival di Baalbek in Libano \u00e8 stata ad Amburgo per il debutto all\u2019Elbphilharmonie con il Requiem di Verdi diretta da Alan Gilbert e a Dicembre ha cantato lo Stabat Mater di Rossini in Lussemburgo e al Theatre des Champs Elys\u00e9e a Parigi diretta da Gustavo Gimeno (\u00e8 prevista un'incisione del concerto).\nInizia il 2020 con il Requiem verdiano diretta da Riccardo Muti al Musikverein di Vienna coi complessi di Chicago e la ripresa di Falstaff alla Staatsoper Unter den Linden di Berlino diretta da Zubin Mehta.\nA seguito della pandemia di Covid-19 sono state cancellate alcune produzioni previste ma durante il periodo di quarantena partecipa all\u2019opera in smartworking \u201cAlienati\u201d (nel cast, tra gli altri: Alfonso Antoniozzi, Jessica Pratt, Roberto De Candia) produzione originale del Teatro Coccia di Novara.\nIn estate ha partecipato alla riapertura del Teatro Verdi di Trieste con la Petite Messe Solennelle di Rossini, al Gala inaugurale dell'Arena di Verona \"Il cuore italiano della musica\", alla Nona Sinfonia di Beethoven in piazza del Plebiscito a Napoli sotto la direzione di Juraj Val\u010duha.\nNel mese di settembre ha inaugurato la Stagione 2020/2021 del Teatro Real di Madrid debuttando il ruolo di Ulrica di Un ballo in maschera di fronte ai reali di Spagna.\nNella primavera del 2021 partecipa alla produzione di Luisa Miller al Teatro dell\u2019opera di Roma diretta da Michele Mariotti trasmessa in streaming.\nIn estate debutta al Festival d'Aix-en-Provence nel ruolo di Mrs Quickly nel Falstaff di Verdi in una nuova produzione di Barrie Kosky che riprender\u00e0 in autunno a Lyon.\nNel maggio del 2021 riceve l\u2019onorificenza di Cavaliere dell\u2019Ordine al merito della Repubblica italiana\nNel 2022 \u00e8 previsto il debutto nel ruolo di Madame de la Halti\u00e8re nella Cendrillon di Massenet diretta da Carlo Rizzi all\u2019Op\u00e9ra Bastille di Parigi. Inoltre torner\u00e0 al Teatro dell\u2019Opera di Roma con Luisa Miller diretta da Michele Mariotti in un allestimento di Damiano Michieletto e al Teatro alla Scala con La Gioconda di Ponchielli nel ruolo di Laura Adorno accanto a Sonya Yoncheva in una nuova produzione di Davide Livermore.\nCarriera.\nIn Italia \u00e8 stata acclamata al Teatro alla Scala di Milano (\"Lucrezia Borgia, Iphig\u00e9nie en Aulide, Il viaggio a Reims, La donna del lago, Luisa Miller, Falstaff, Les Troyens, Requiem di Verdi, Sinfonia IX\" di Beethoven \"e due recital di canto\"), di cui ha inaugurato la storica riapertura il 7 dicembre 2004 con \"Europa riconosciuta\" diretta da Riccardo Muti, con la regia di Luca Ronconi e le scene e i costumi di Pier Luigi Pizzi. Inoltre si \u00e8 esibita al Teatro dell'Opera di Roma (\"La Fiamma\" di Respighi\", La Cenerentola, L'Italiana in Algeri, Tancredi, Semiramide\"), al Teatro San Carlo di Napoli (\"Orfeo ed Euridice\"), al Teatro Regio di Torino (\"Anna Bolena, Tancredi, Samson et Dalila, Requiem Verdi, Stabat Mater\" di Rossini), al Teatro Regio di Parma (\"Requiem Verdi, Norma\"), al Teatro Carlo Felice di Genova (\"La Favorite\" di Donizetti, \"Requiem\" Verdi), al Teatro Comunale di Firenze (Tancredi, L'Italiana in Algeri, Orfeo ed Euridice, Il Barbiere di Siviglia).\nIn campo internazionale \u00e8 stata ospite dei Berliner Philharmoniker (\"Requiem\" di Verdi), della Rundfunkorchester di Monaco di Baviera (\"Orfeo ed Euridice\" di Gluck), della London Symphony Orchestra (\"Rom\u00e9o et Juliette\" di Berlioz, \"Requiem\" di Verdi), della Deutsche Oper di Berlino (\"Les Troyens\" di Berlioz, Cavalleria rusticana), del Metropolitan di New York (\"Norma\", \"La donna del lago\"), della Royal Opera House di Londra (\"La donna del lago, Semiramide\"), dell'Op\u00e9ra national de Paris (I Capuleti e i Montecchi, La donna del lago, Falstaff), del Th\u00e9atre des Champs Elys\u00e9es di Parigi (Stabat Mater di Pergolesi, \"Don Carlo\"), della Bayerische Staatsoper di Monaco di Baviera (\"L'Italiana in Algeri, Semiramide\"), del Teatro Real di Madrid (\"Semiramide\", \"Tancredi\", \"The Rake's Progress, Aida\"), del Gran Teatre del Liceu di Barcellona (Concerto Handel, \"Semiramide\", La Favorite), del Palau de les Arts di Valencia (Concerto Puccini, \"Les Troyens\", \"Aida, Tancredi\"), del Palacio Euskalduna di Bilbao (\"I Capuleti e i Montecchi\", \"L\u2019Italiana in Algeri\", \"Cavalleria rusticana, Don Carlos in francese\", concerti con Patrizia Ciofi e Leo Nucci), della Staatsoper di Vienna (\"Il barbiere di Siviglia\", \"L'italiana in Algeri\"), del Grand Th\u00e9atre di Ginevra (\"Semiramide\"), del Concertgebouw di Amsterdam (il Trittico pucciniano, \"Missa Solemnis\" di Beethoven), della Semperoper di Dresda (\"Requiem\" di Verdi, \"L'italiana in Algeri\", \"La Favorite\"), dell\u2019Opera di Tel Aviv (\"Norma\"), dell'Opera di Oviedo (\"L'italiana in Algeri\", \"Tancredi\"), del Festival di Salisburgo (\"Requiem\" di Verdi, \"Romeo et Juliette\" di Gounod, \"La donna del lago\", \"I Capuleti e i Montecchi\", \"I pellegrini al sepolcro di Nostro Signore, Aida\"), della Sydney Opera House (\"Requiem\" di Verdi, \"Stabat Mater\" di Rossini), del Festival Radio France et Montpellier (\"La donna del lago\"), della Stagione lirica di Las Palmas (\"Il barbiere di Siviglia, I Capuleti ed i Montecchi, La Favorite\") e dell'Opera de Wallonie di Liegi (\"La donna del lago\"). A Tokyo ha inoltre interpretato \"Tancredi, Il barbiere di Siviglia,\" \"Stabat Mater\", \"Bajazet\" di Vivaldi, Aida, Falstaff e vari concerti.\nDiscografia.\nDaniela Barcellona ha all'attivo registrazioni sia in studio sia \u201clive\u201d, pubblicate da diverse case discografiche:"}
{"id": "4617438", "revid": "1372005", "url": "https://it.wikipedia.org/wiki?curid=4617438", "title": "Bernoldo di Utrecht", "text": "Biografia.\nBernoldo succedette ad Adalboldo II come vescovo di Utrecht, il 24 settembre 1027, quando fu nominato dall'imperatore romano Corrado II. Probabilmente era un funzionario di corte di Corrado prima di divenire principe-vescovo.\nBernoldo si interess\u00f2 ad accrescere i beni temporali della sua Chiesa e sotto di lui l'autorit\u00e0 laica del principato vescovile di Utrecht, conobbe la sua massima estensione.\nNel 1027 partecip\u00f2 al sinodo di Francoforte. Nella sua opera indebol\u00ec il potere dei feudatari a vantaggio dell'impero. Anche per questo era ben visto dagli imperatori Enrico II e Enrico III che gli concessero molti privilegi e ampliamenti del territorio diocesano.\nContro il vescovo si schier\u00f2 Teodorico IV d'Olanda nel 1046 e nel 1049 ma venne sconfitto dalle truppe imperiali.\nIl vescovo Bernoldo fece costruire le chiese di San Paolo, San Giovanni e San Pietro a Utrecht e quella di San Leboino a Deventer.\nBernoldo mor\u00ec il 19 luglio 1054 fu sepolto nel coro della chiesa di San Pietro.\nCulto.\nLa sua memoria liturgica cade il 19 luglio. Dal Martirologio Romano: A Utrecht in Lotaringia, nel territorio dell'odierna Olanda, san Bernoldo o Bernulfo, vescovo, che liber\u00f2 chiese e monasteri dal giogo dei potenti, fond\u00f2 molte chiese e introdusse nei monasteri le consuetudini cluniacensi.\nIl santo \u00e8 raffigurato in abiti vescovili con in mano una chiesa romanica con due torri.\nSan Bernoldo \u00e8 patrono di Oosterbeek (frazione di Renkum) e nel 1917, \u00e8 stato nominato patrono della corporazione degli artisti di Olanda."}
{"id": "4617439", "revid": "729019", "url": "https://it.wikipedia.org/wiki?curid=4617439", "title": "Carlos Gutierrez (politico)", "text": "Biografia.\nNato a L'Avana in una famiglia di proprietari terrieri (suo padre aveva infatti una piantagione di ananas), Gutierrez emigr\u00f2 negli Stati Uniti all'et\u00e0 di sei anni, poich\u00e9 i suoi genitori dovettero sfuggire alla rivoluzione cubana. Dopo aver vissuto in Florida per qualche tempo, la famiglia Gutierrez si trasfer\u00ec in Messico, dove il padre aveva ottenuto un impiego presso la H. J. Heinz Company.\nGutierrez studi\u00f2 a Santiago de Quer\u00e9taro e successivamente venne assunto nella filiale messicana della Kellogg's. Nel 1990 Gutierrez venne trasferito nella sede centrale di Battle Creek nel Michigan e nello stesso anno divenne vicedirettore esecutivo dell'azienda. Nove anni dopo Gutierrez venne nominato presidente e amministratore delegato della Kellogg's.\nNel 2004 il Presidente George W. Bush scelse Gutierrez come nuovo segretario al Commercio e l'uomo venne confermato dal Senato con consenso unanime.\nGutierrez mantenne l'incarico fino alla scadenza del mandato presidenziale di Bush e successivamente trov\u00f2 impiego come consigliere di amministrazione della United Technologies Corporation e vicepresidente di Citigroup.\nIdeologicamente Gutierrez si configura come un repubblicano moderato. Sposato con Edilia, Gutierrez ha tre figli."}
{"id": "4617440", "revid": "713168", "url": "https://it.wikipedia.org/wiki?curid=4617440", "title": "Freikorps Maercker", "text": ""}
{"id": "4617444", "revid": "1008732", "url": "https://it.wikipedia.org/wiki?curid=4617444", "title": "Henri Joseph Fenet", "text": "Nella Seconda Guerra Mondiale ha combattuto nelle Waffen-SS raggiungendo il grado di Hauptsturmf\u00fchrer e venendo decorato con la Croce di Cavaliere della Croce di Ferro (Ritterkreuz des Eisernen Kreuzes).\nBiografia.\nFenet nacque a Ceyz\u00e9riat, dipartimento dell'Ain, l'11 luglio 1919. Studi\u00f2 letteratura all'universit\u00e0 La Sorbona di Parigi, ma allo scoppio della guerra si arruol\u00f2 come volontario nell'esercito francese partecipando con il grado di Tenente a numerosi combattimenti. Venne ferito due volte e fu decorato con la Croix de Guerre. Nel novembre 1942 fu rilasciato dalla prigionia tedesca ed entr\u00f2 a far parte della Milice. Nell'Ottobre 1943 si offr\u00ec volontario per le Waffen-SS e fu inviato alla scuola per ufficiali SS di Bad Toelz.\nNel marzo 1944 con il grado di Untersturmf\u00fchrer prese il comando della Terza Compagnia della appena costituita Ottava Brigata d'Assalto delle SS Frankreich. Durante i combattimenti in Galizia venne ferito e decorato con la Croce di Ferro di Seconda Classe. Nel corso dell'autunno tutte le varie unit\u00e0 dell'esercito tedesco composte da soldati francesi vennero riunite per formare la 33 Waffen Grenadier Division der SS Charlemagne. Nella nuova Divisione Fenet assunse il comando del Primo Battaglione del 57 Reggimento SS.\nDurante i combattimenti in Pomerania Fenet con una marcia di due giorni riusc\u00ec a guidare fuori dall'accerchiamento di Koerlin il suo Battaglione raggiungendo quasi senza perdite le linee tedesche nella notte del 5 marzo. Per questa impresa ricevette la Croce di Ferro di Prima Classe e la promozione a Hauptsturmf\u00fchrer. Pochi giorni dopo il \"Battaglione Fenet\" fu nuovamente accerchiato, ma riusc\u00ec ad aprirsi una via d'uscita combattendo e finalmente a raggiungere e ad attraversare l'Oder presso Dievenow il 12 marzo.\nLa mattina del 24 aprile 1945 un convoglio di 8 camion e svariate automobili requisite sta raggiungendo Berlino da nord. Si tratta del Kampfgruppe di circa 400 volontari della Charlemagne che \u00e8 stato organizzato con i superstiti del SS-Bataillon 57 (quello di Fenet), con una compagnia del SS-Bataillon 58 e con la Kampfschule (la compagnia d'\u00e9lite della Divisione). Tutti i soldati sono armati con fucili d'assalto, panzerfaust o mitragliatrici. Sono guidati dal comandante della Charlemagne SS-Brigadef\u00fchrer Krukenberg e da Fenet.\nA Berlino il Kampfgruppe viene aggregato alla Divisione Nordland (della quale Krukenberg prende il comando). Inizialmente \u00e8 dislocato nel settore di Neuk\u00f6lln, poi verr\u00e0 spostato nella zona centrale della Cancelleria e del Bunker di Hitler. Il 29 aprile Fenet, che bench\u00e9 gravemente ferito ad un piede non ha abbandonato il comando, viene decorato con la Croce di Cavaliere per i successi conseguiti dai suoi uomini che alla fine riusciranno a distruggere in combattimento ravvicinato 62 carri armati sovietici. In varie occasioni i francesi con contrattacchi suicidi riescono persino a riconquistare per alcune ore tratti di strada o parti di edifici ministeriali. Il loro scopo \u00e8 quello di impedire che il Bunker di Hitler venga catturato il Primo maggio, una data simbolica per i Sovietici.\nNelle prime ore del 2 maggio Fenet con pochi altri superstiti pesantemente armati sta cercando di raggiungere la Cancelleria attraverso la linea sotterranea della metropolitana. Ma qui spiando da un tombino si accorge che la battaglia \u00e8 finita. Non si spara pi\u00f9, ovunque si vedono veicoli e soldati sovietici. Il gruppetto si nasconde allora tra i detriti di un tunnel semicrollato ma viene catturato verso mezzogiorno dalle truppe sovietiche che stanno rastrellando l'area.\nFenet viene portato in un campo di raccolta prigionieri, poi immediatamente ricoverato in un ospedale a nord della citt\u00e0. Quando pochi giorni dopo viene ricondotto al campo ci si accorge che questo \u00e8 stato evacuato. Incredibilmente allora i sovietici gli consegnano degli abiti civili e lo lasciano libero. Si unisce cos\u00ec a un gruppo di rifugiati e con essi rientra in Francia a Valenciennes. Qui gli viene scoperto il tatuaggio del gruppo sanguigno sotto l'ascella, un segno che denunciava inequivocabilmente l'appartenenza alle Waffen-SS.\nViene ritenuto colpevole di collaborazionismo e condannato a 20 anni di lavori forzati. Viene tuttavia liberato alla fine del 1949. Dopo il suo rilascio Fenet apparve in numerosi documentari e programmi televisivi. Lavor\u00f2 anche come proprietario di un'auto officina.\nLe sue parole in una delle ultime interviste: \"...La polvere degli edifici crollati rendeva l'aria irrespirabile, sentivamo le urla delle donne violentate. \u00c8 stato atroce. Non c'era pi\u00f9 niente. Non eravamo pi\u00f9 niente. La vita non aveva pi\u00f9 senso ma non pensavamo pi\u00f9 alla vita, non pi\u00f9. Solo a combattere, continuare a combattere... Fino alla fine.\".\nHenri Joseph Fenet \u00e8 morto a Parigi il 14 settembre 2002."}
{"id": "4617445", "revid": "729019", "url": "https://it.wikipedia.org/wiki?curid=4617445", "title": "Stazione di Omegna", "text": "La stazione di Omegna \u00e8 una stazione ferroviaria della linea Domodossola-Novara al servizio dell'omonimo comune.\nStoria.\nLa stazione venne attivata il 30 aprile 1887, con l'attivazione della tratta Orta-Gravellona Toce, prosecuzione della ferrovia proveniente da Novara con gi\u00e0 il progetto di una prosecuzione verso Domodossola, entrata in esercizio l'anno successivo.\nStrutture e impianti.\nLa stazione \u00e8 dotata di 3 binari passanti. Sul terzo binario, di corretto tracciato, avvengono il maggior numero di transiti e fermate, mentre il primo e il secondo, a tracciato deviato, sono utilizzati principalmente in caso d'incroci o precedenze: questi ultimi due sono entrambi dotati di deviatoi percorribili a 60 km/h. Sono presenti due banchine: una, propinqua al FV, \u00e8 posta a servizio del binario 1, l'altra \u00e8 ad isola, a servizio dei binari 2 e 3; le due sono collegate mediante un attraversamento a raso in asfalto. L'impianto, essendo impresenziato, \u00e8 telecomandato a distanza con il sistema CTC, mediante il Dirigente Centrale Operativo con sede a Torino Lingotto.\nLa stazione dispone di un fabbricato viaggiatori di medie dimensioni che si compone su due piani. Esso presenta una pianta rettangolare cui sono addossati, al piano terreno sui lati pi\u00f9 corti, due ulteriori estensioni che fungono da balconi per il primo piano. Sugli stipiti in sasso delle porte lato binari sono ancora riportati con lettere in ferro le funzioni originarie dei locali posti al piano terreno. Erano ivi presenti: il dirigente movimento, due sale d'attesa, di prima e seconda classe, un magazzino per il ricevimento e la spedizione di piccole merci e un ristoro. Al 2020, a seguito dell'impresenziamento della stazione da parte del personale ferroviario, la gran parte di questi risultano riconvertiti ad altro scopo. Risulta ancora presente il bar, dotato di servizi igienici, mentre gli altri locali sono stati concessi da RFI in comodato d'uso ad una sezione locale dell'ANPI e ad uno sportello d'ascolto. Il primo, invece, che ospit\u00f2 un appartamento indipendente per il capostazione, risulta al 2020 adibito ad abitazione privata. La parete lato binari risulta parzialmente coperta da una tettoia in ferro al di sotto della quale sono posti una biglietteria automatica, alcune panchine per l'attesa, un monitor LED per l'indicazione delle partenze, un pannello informativo per l'utenza e un orologio. Due ulteriori pannelli informativi sono presenti su una parete laterale del FV, presso l'ingresso alla banchina del primo binario.\nLato Novara \u00e8 presente uno scalo merci costituito da un fabbricato dotato di un piano caricatore e di sei binari a servizio. Constatato che l'area risultava, all'inizio degli anni 2010, in stato di abbandono visto il suo inutilizzo, si \u00e8 optato per l'interramento e la successiva asfaltattura di parte dello scalo con la copertura di tre dei sei binari. Tale porzione risulta al 2017 riconvertita a parcheggio per i pendolari mentre parte dell'area verde propinqua alla banchina del binario 1 \u00e8 stata recintata e riutilizzata come area sgambamento cani, dotata di una fontanella. Il fabbricato merci risulta al 2020 in stato di abbandono mentre su uno dei tre tronchini rimasti \u00e8 stata costruita una rimessa per il ricovero dei mezzi di manutenzione della linea.\nMovimento.\nLa stazione \u00e8 servita dai treni regionali svolti da Trenitalia nell'ambito del contratto di servizio stipulato con Regione Piemonte. Tutti i treni passeggeri che percorrono la linea effettuano fermata presso la stazione, per un totale di diciotto nei giorni feriali ridotti invece a dieci nei festivi.\nServizi.\nLa stazione, classificata da RFI in categoria \"bronze\", dispone dei seguenti servizi:\nInterscambi.\nLa stazione permette i seguenti interscambi:"}
{"id": "4617446", "revid": "697352", "url": "https://it.wikipedia.org/wiki?curid=4617446", "title": "Inseguendo la luce", "text": "Inseguendo la luce (titolo originale \"Chasing Daylight\") \u00e8 un libro autobiografico scritto da Eugene O'Kelly, ex amministratore delegato di KPMG, una delle maggiori societ\u00e0 di revisione contabile statunitensi. La biografia vinse, tra gli altri premi, l'\"International Book Award\" del \"Financial Times\".\nL'autore era amministratore e presidente della societ\u00e0 quando venne diagnosticato con un tumore inoperabile al cervello all'et\u00e0 di 53 anni. Lasci\u00f2 il suo lavoro per tracciare un bilancio conclusivo della sua esistenza con gli amici e i propri familiari e scrisse questo libro per trasmettere a tutti quello che impar\u00f2 dall'esperienza della sua vita e della sua morte."}
{"id": "4617447", "revid": "2024225", "url": "https://it.wikipedia.org/wiki?curid=4617447", "title": "Olimpijskij", "text": "Il complesso sportivo \"Olimpijskij\" () chiamato anche semplicemente \"Olimpijskij\" o \"Olimpiysky\", \u00e8 lo stadio olimpico di Mosca, in Russia, costruita in occasione dei Giochi olimpici del 1980 e divisa in due aree, una dedicata alle gare di pallacanestro e l'altra al pugilato.\nInclude inoltre la grandissima piscina, usata sempre per le gare di nuoto durante i Giochi olimpici, che contiene circa 80.000 posti a sedere. Ha ospitato eventi come la Coppa Davis, i Campionati del mondo di atletica leggera indoor, il Bandy World Championships e l'Euroleague Basketball in diverse occasioni.\nL'arena, come da progetto, prevede l'espansione delle aree di intrattenimento, che variano dai 16.000 ai 35.000 posti a sedere. Solitamente, per partite di tennis o pallacanestro, lo spazio del parterre viene ridotto di 1/4, portando, cos\u00ec, la capacit\u00e0 rispettivamente a 10.000 e 16.000 posti.\nEventi ospitati.\nBritney Spears si \u00e8 esibita di fronte a 25,115 fan il 21 luglio 2009 con il e il 24 settembre 2011 col Femme Fatale Tour.\nL'arena ha anche ospitato l'Eurovision Song Contest 2009.\nLa cantante francese Myl\u00e8ne Farmer si \u00e8 esibita nel luglio 2009 e marzo 2000.\nRoger Waters il 23 aprile 2011 con The Wall Live Tour.\nPaul McCartney il 14 dicembre 2011 con il suo On the Run Tour.\nLady Gaga si \u00e8 esibita di fronte a 19,522 fans con il Born This Way Ball il 12 dicembre 2012.\nMadonna, il 7 agosto 2012, con un pubblico record di 19,842 persone col MDNA Tour.\nJustin Bieber il 30 aprile 2012 con il Believe Tour.\nRobbie Williams il 10 settembre 2017 con il The heavy entertnaiment show.\nVi si sono esibiti inoltre i Deep Purple, Kylie Minogue, Lenny Kravitz, Depeche Mode, Scorpions, Whitney Houston, Shakira e Beyonc\u00e9.\nTra il 17 e il 21 aprile 2013 ha anche ospitato i Campionati europei di ginnastica artistica."}
{"id": "4617449", "revid": "107831", "url": "https://it.wikipedia.org/wiki?curid=4617449", "title": "Pugilato ai Giochi della VII Olimpiade - Pesi mosca", "text": "La competizione della categoria pesi mosca (fino a 50,8\u00a0kg) di pugilato ai Giochi della VII Olimpiade si tenne dal 21 al 24 agosto 1920 alla \"Celebration Hall\" del \"Royal Zoological Society\" in Anversa."}
{"id": "4617450", "revid": "76963", "url": "https://it.wikipedia.org/wiki?curid=4617450", "title": "Takanori Jinnai", "text": "Ha una lunga ed affermata carriera alle spalle, iniziata nei primi anni '80 (dopo aver debuttato come cantante) e continuata ininterrottamente per tutti gli anni 2000; nel 2003 e 2007 ha scritto 2 romanzi di cui poi ha curato la regia per la loro successiva trasposizione cinematografica.\nNoto ai pi\u00f9 giovani soprattutto per aver interpretato il ruolo dell'ispettore Goro nei live action ispirati a Detective Conan."}
{"id": "4617452", "revid": "682087", "url": "https://it.wikipedia.org/wiki?curid=4617452", "title": "APTT", "text": ""}
{"id": "4617470", "revid": "682087", "url": "https://it.wikipedia.org/wiki?curid=4617470", "title": "Tetraiodotironina", "text": ""}
{"id": "4617472", "revid": "287204", "url": "https://it.wikipedia.org/wiki?curid=4617472", "title": "Giulio Rubini", "text": "Giulio Rubini pu\u00f2 riferirsi a:"}
{"id": "4617473", "revid": "729019", "url": "https://it.wikipedia.org/wiki?curid=4617473", "title": "Sebastian Bonnet", "text": ""}
{"id": "4617476", "revid": "199745", "url": "https://it.wikipedia.org/wiki?curid=4617476", "title": "Crepis mollis", "text": "La radicchiella pubescente (nome scientifico Crepis mollis ) \u00e8 una pianta angiosperma dicotiledone della famiglia delle Asteraceae.\nEtimologia.\nL'etimologia del nome generico (\"Crepis\") non \u00e8 molto chiara. In latino \"Cr\u00e8p\u00ecs\" significa pantofola, sandalo e i frutti, di alcune specie di questo genere, sono strozzati nella parte mediana ricordando cos\u00ec (molto vagamente) questo tipo di calzare. Inoltre lo stesso vocabolo (\"krepis\") nell'antica Grecia indicava il legno di Sandalo e anche una pianta non identificata descritta da Teofrasto. Non \u00e8 chiaro quindi, perch\u00e9 S\u00e9bastien Vaillant (botanico francese, 1669 - 1722) abbia scelto proprio questo nome per indicare il genere della presente specie. L'epiteto specifico (\"mollis\") significa \"liscio, a pubescenza vellutata\", ma probabilmente in questo caso si riferisce al portamento della pianta.\nIl binomio scientifico di questa pianta inizialmente era \"Hieracium molle\" (basionimo), proposto dal medico, chimico e botanico olandese Nikolaus Joseph von Jacquin (Leida, 16 febbraio 1727 \u2013 Vienna, 26 ottobre 1817) nella pubblicazione \"Florae Austriaceae, sive Plantarum Selectarum in Austriae - 2:12\" del 1774, modificato successivamente in quello attualmente accettato proposto dallo storico, botanico e linguista tedesco Paul Friedrich August Ascherson (Berlino, 4 giugno 1834 \u2013 Berlino, 6 marzo 1913) nella pubblicazione \"Flora der Provinz Brandenburg - 385\" del 1864.\nDescrizione.\nHabitus. La pianta di questa specie \u00e8 una erbacea annuale perenne. La forma biologica \u00e8 emicriptofita scaposa (\"H scap\"), ossia sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Gli steli contengono abbondante latice amaro.\nRadici. Le radici sono dei rizomi (verticali o obliqui).\nFusto. La parte aerea del fusto \u00e8 eretta e ramoso-corimboso nella parte alta. L'interno \u00e8 cavo, la superficie \u00e8 solcata, pi\u00f9 o meno glabra o pubescente. Diametro del fusto alla base: 3 \u2013 5\u00a0cm. Sono piante alte da 3 a 8 dm.\nFoglie. Le foglie si dividono in basali e cauline. Quelle basali sono picciolate con forme lineari-spatolate e contorni interi o quasi. Dimensioni delle foglie basali: larghezza 1 \u2013 5\u00a0cm; lunghezza 4 \u2013 27\u00a0cm. Quelle superiori sono progressivamente ridotte (sessili o amplessicauli) e sempre pi\u00f9 intere. La superficie \u00e8 glabra o pi\u00f9 o meno pubescente. Le foglie lungo il caule sono disposte in modo alterno.\nInfiorescenza. Le infiorescenze sono composte da diversi capolini lungamente peduncolati. I capolini sono formati da un involucro composto da brattee (o squame) disposte su 2 serie all'interno delle quali un ricettacolo fa da base ai fiori tutti ligulati. L'involucro di colore verde scuro, \u00e8 pubescente e ghiandolso. Le squame esterne a forma strettamente ovata o deltoide sono lunghe 1/3 - 1/2 rispetto a quelle interne; l'apice \u00e8 acuto e i margini sono scariosi (cigliati all'apice). Le squame interne hanno una forma strettamente ovate, acuminata o acuta; i margini all'apice sono cigliati. Il ricettacolo \u00e8 piatto e nudo (privo di pagliette). Dimensione dell'involucro: larghezza 5 \u2013 6\u00a0mm; lunghezza 8 \u2013 10\u00a0mm. Diametro dell'infiorescenza: 25 \u2013 30\u00a0mm. Lunghezza del peduncolo: 1 \u2013 9\u00a0cm.\nFiori. I fiori tutti ligulati, sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono ermafroditi, fertili e zigomorfi.\nFrutti. I frutti sono degli acheni con pappo. Gli acheni sono lunghi 3 - 4,5\u00a0mm ed hanno circa 20 coste longitudinali; all'apice sono pi\u00f9 o meno assottigliati. Gli acheni dei fiori interni sono diritti, quelli dei fiori esterni sono incurvati. Il pappo \u00e8 bianco e soffice (setole flessibili ma tenaci). Lunghezza del pappo: 5 \u2013 6\u00a0mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa scheda appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Caricion ferrugineae\" \u00e8 relativa alle praterie, molto dense e ricche floristicamente, pi\u00f9 o meno mesofile degli ambienti montani. I suoli, profondi, freschi ed umidi, variano da debolmente basici a moderatamente acidi. Questa cenosi \u00e8 localizzate sul Jura e sulle Alpi.\nSpecie presenti nell'associazione: \"Carex ferruginea\", \"Carex sempervirens\", \"Sesleria caerulea\", \"Festuca melanopsis\", \"Festuca norica\", \"Anemone narcissiflora\", \"Trifolium thalii\", \"Alchemilla pallens\", \"Anemone baldensis\", \"Astragalus frigidus\", \"Astrantia bavarica\", \"Campanula thyrsoides\", \"Crepis mollis\", \"Crepis pontana\", \"Erigeron atticus\", \"Festuca pulchella\", \"Lathyrus laevigatus\", \"Luzula glabrata\", \"Pedicularis foliosa\", \"Phleum hirsutum\", \"Plantago atrata\", \"Senecio doronicum\", \"Trifolium badium\", \"Trifolium pratense\" e \"Trollius europaeus\".\nAltre alleanze e associazioni per questa specie sono:\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\n\"C. mollis\" appartiene a un genere (\"Crepis\") abbastanza numeroso comprendente dalle 200 alle 300 specie (secondo le varie classificazioni), diffuse soprattutto nell'emisfero boreale (Vecchio Mondo), delle quali quasi una cinquantina sono proprie della flora italiana.\nIl basionimo per questa specie \u00e8: \"Hieracium molle\" .\nFilogenesi.\nIl genere di questa voce appartiene alla sottotrib\u00f9 Crepidinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Crepidinae fa parte del \"quarto\" clade della trib\u00f9; in questo clade \u00e8 in posizione \"centrale\" vicina alle sottotrib\u00f9 Chondrillinae e Hypochaeridinae. \nLa sottotrib\u00f9 \u00e8 divisa in due gruppi principali uno a predominanza asiatica e l'altro di origine mediterranea/euroasiatica. Da un punto di vista filogenetico, all'interno della sottotrib\u00f9, sono stati individuati 5 subcladi. Il genere di questa voce appartiene al subclade denominato \"\"Crepis-Lapsana-Rhagadiolus\" clade\", composto dai generi \"Crepis\" , \"Lapsana\" e \"Rhagadiolus\" . Dalle analisi \"Crepis\" risulta parafiletico (per cui la sua circoscrizione \u00e8 provvisoria).\nNella \"Flora d'Italia\" le specie italiane di \"Crepis\" sono suddivise in 4 gruppi e 12 sezioni in base alla morfologia degli acheni, dell'involucro e altri caratteri (questa suddivisione fatta per scopi pratici non ha valore tassonomico). La specie di questa voce appartiene al \"Gruppo 3\" (gli involucri dei capolini sono pubescenti per peli ghiandolari; gli acheni sono pi\u00f9 o meno uniformi e senza un becco distinto ma con un apice progressivamente attenuato) e alla \"Sezione I\" (a volte i peli ghiandolari sono assenti).\nI caratteri distintivi per la specie di questa voce sono:\nIl numero cromosomico della specie \u00e8: 2n = 12..\nSottospecie.\nPer questa specie sono indicate le seguenti sottospecie:\nLa distribuzione di questa specie \u00e8 controversa in quanto probabilmente c'\u00e8 una certa confusione fra le varie sottospecie; in molte checklist non \u00e8 contemplata la sottospecie \"mollis\" ed \u00e8 probabile che molte segnalazioni della sottospecie \"succisifolia\" si riferiscono alla \"mollis\" (e forse viceversa). Sandro Pignatti mentre nella \"Flora d'Italia\" edizione del 1982 non descriveva nessuna sottospecie, attualmente (nella seconda edizione) descrive come presente in Italia la sottospecie \"succisifolia\"). La recente opera \"An annotated checklist of the Italian Vascular Flora\" (opera citata), per l'Italia, distingue la subsp. \"mollis\" (con presenza dubbia in Lombardia) dalla subsp. \"succisiifolia\" (presente nel Trentino-Alto Adige) e dalla \"Crepis mollis\" s.l. (presente in Trentino Alto Adige e Veneto e in modo dubbio in Lombardia e Piemonte); mentre la pubblicazione delle specie alpine \"Flora Alpina\" (opera citata) non fa nessuna distinzione fra \"Crepis mollis\" e la subsp. \"succisifolia\".\nSpecie simili.\nAllo stesso gruppo e sezione appartengono le seguenti specie:\nSinonimi.\nSono elencati alcuni sinonimi per questa entit\u00e0:\nAltre notizie.\nLa crepide di Kerner in altre lingue \u00e8 chiamata nei seguenti modi:"}
{"id": "4617479", "revid": "712828", "url": "https://it.wikipedia.org/wiki?curid=4617479", "title": "Marianne vi Britannia", "text": ""}
{"id": "4617480", "revid": "199745", "url": "https://it.wikipedia.org/wiki?curid=4617480", "title": "Radicchiella pubescente", "text": ""}
{"id": "4617481", "revid": "547034", "url": "https://it.wikipedia.org/wiki?curid=4617481", "title": "Freiwillige Landesj\u00e4gerkorps", "text": "Il Freiwilligen Landesj\u00e4gerkorps venne costituito il 14 dicembre del 1918 utilizzando unit\u00e0 della 214. Infanterie-Division dal generale Georg Ludwig Rudolf Maercker. Fu di fatto il primo dei Freikorps ad essere ufficialmente riconosciuto dal governo. Tutti gli appartenenti a quest'unit\u00e0 dovevano infatti prestare giuramento al governo, in contrasto con la gran parte dei Freikorps i quali pur collaborando con esso gli erano spesso politicamente avversi. \nLa brigata venne passata in rivista dal cancelliere Friedrich Ebert e dal ministro della difesa Gustav Noske, entrambi appartenenti al Sozialdemokratische Partei Deutschlands (SPD), il giorno 4 gennaio 1919 durante la cosiddetta sollevazione spartachista. In quell'occasione Noske disse ad Ebert: \"Adesso pu\u00f2 stare tranquillo, tutto andr\u00e0 bene da adesso in poi\". Pochi giorni dopo l'unit\u00e0 partecip\u00f2 alla repressione dei moti comunisti di Berlino. A tali eventi prese parte in qualit\u00e0 di volontario anche un giovanissimo Ernst von Salomon, che ne diede un vivido resoconto nel suo libro I proscritti. \nIn seguito alle operazioni condotte a Berlino la brigata venne trasferita a Weimar per proteggere l'assemblea nazionale costituente. L'avanguardia dell'unit\u00e0, costituita da 2 ufficiali e 120 soldati venne attaccata e fatta prigioniera dai comunisti. Maercker in seguit\u00f2 comment\u00f2 tali eventi affermando: \"Questi fatti mostrarono, contrariamente a quanto credesse l'opinione pubblica, che Weimar non era assolutamente la quieta piccola citt\u00e0 dove l'assemblea nazionale potesse lavorare senza alcun disturbo\". In totale pi\u00f9 di 7000 miliziani dei Freikorps affluirono in citt\u00e0 durante i primi giorni di febbraio, prendendone pieno controllo. \nL'unit\u00e0 venne duramente impegnata successivamente ad Halle dalle milizie di sinistra comandate dall'ex tenente Fechlandt. Altri scontri la videro impegnata a Magdeburgo, Braunschweig, Dresda, Lipsia e contro i polacchi in Alta Slesia. \nVenne infine sciolta, confluendo nella Reichswehr-Brigade 16 nel giugno del 1919.\nUn memoriale dedicato ai caduti della brigata venne inaugurato il 5 maggio del 1921 ad Halle, recante le iscrizioni: \"Niemand hat gr\u00f6\u00dfere Liebe, denn wer sein Leben l\u00e4sset f\u00fcr seine Freunde\", \"Bruderkampf\", \"Vers\u00f6hnung\".\nTale memoriale venne distrutto nel 1946 dalle forze sovietiche di occupazione.\nStoria operativa.\nPoche settimane dopo la conclusione della guerra, in data 6 dicembre 1918 Maercker, che si trovava a Salzkotten presso Paderborn, decise di costituire un Corpo Franco dietro suggerimento del comando supremo dell'esercito. Tale iniziativa si deve anche alle richieste del cancelliere del Reich Friedrich Ebert e del ministro Gustav Noske. La maggior parte degli ufficiali e dei sottufficiali nonch\u00e9 la maggior parte dello staff della 214 Divisione rispose favorevolmente all'invito di aderire a tale formazione, che venne denominata \"Freiwilliges Landj\u00e4gerkorps\" (anche nota come \"Freikorps (von) Maercker\"). Le strutture organizzative presenti al suo interno ricalcavano quelle dell'esercito imperiale tedesco. Von Maercker cre\u00f2 una forza armata disciplinata che pose al servizio del governo Ebert, ricevendo in cambio da Noske la nomina, il 5 gennaio del 1919, di comandante in capo di tutte le forze militari filo-governative. \nNel gennaio del 1919 si verificarono a Berlino le rivolte spartachiste. Entro la fine del mese von Maercker e i suoi Freikorps furono in grado di riprendere il controllo di diverse aree della capitale, stabilizzando la situazione. Agli inizi del febbraio 1919 i Landesj\u00e4gerkorps vennero dislocati a Weimar, con l'incarico di disarmare le forze armate di ispirazione comunista dei Consigli dei soldati ivi presenti. Dopo alcuni insuccessi iniziali, le tattiche di von Maercker risultarono efficaci. I Consigli infatti abbandonarono la citt\u00e0, che ritorn\u00f2 sotto il pieno controllo governativo. Poterono cos\u00ec svolgersi i lavori dell'Assemblea nazionale di Weimar (\"Weimarer Nationalversammlung\"), che videro la nomina del socialdemocratico Ebert a Presidente della Germania (\"Reichspr\u00e4sident\"). Alla met\u00e0 di febbraio i Freikorps vennero inviati inizialmente a Gotha, poi a Eisenach in altre citt\u00e0 della Turingia per pacificare l'area. Ancora una volta, usando una combinazione di dimostrazioni di forza e negoziati, von Maercker fu in grado di riportare la situazione sotto controllo. Ad Erfurt egli tuttavia sub\u00ec un attentato, ricevendo una pugnalata. \nNel mese di marzo i Freiwillige Landesj\u00e4gerkorps si spostarono a Halle. Nei combattimenti di strada contro le forze dei Consigli dei marinai e dei lavoratori si ebbero numerose vittime in entrambi gli schieramenti. Tra questi il tenente colonnello Robert von Kl\u00fcber, che si era introdotto in citt\u00e0 per condurvi operazioni di spionaggio per conto di von Maercker, ma riconosciuto quale infiltrato era stato ucciso dai miliziani comunisti. Von Maercker impose lo stato d'assedio sulla citt\u00e0 e fatte affluire ulteriori forze ordin\u00f2 l'attacco. Dopo sette ore di combattimenti i Freikorps ottennero il pieno controllo di Halle, rimanendovi fino alla fine di marzo. \nNell'aprile del 1919 i Consigli dei soldati della IV, XVI e XXI armata stanziati a Magdeburgo arrestarono i loro ufficiali e proclamarono lo sciopero generale. Si verificarono saccheggi e scontri tra le forze rivoluzionarie e quelle filo-governative. Il governo ordin\u00f2 quindi a von Maercker di riportare l'ordine nella citt\u00e0. La mattina del 9 aprile i Landesj\u00e4ger, rafforzati da contingenti dei Freiwilligen Landessch\u00fctzenkorps arrivarono a Magdeburgo, dove incontrarono solo isolati casi di resistenza. \nNel frattempo la situazione a Braunschweig stava deteriorandosi. Il 9 aprile gli Spartachisti avevano indetto uno sciopero generale, domandando la rimozione del governo in carica, l'annessione alla repubblica sovietica russa e la creazione di un sistema di governo basato sui consigli in tutta la Germania. Lo sciopero caus\u00f2 diversi problemi nel sistema ferroviario tedesco. In citt\u00e0 esso venne accolto con astio dalle classi medie che indissero una serrata. Il governo centrale pertanto incaric\u00f2 Maercker di ripristinare l'ordine nella citt\u00e0. Questi proclam\u00f2 lo stato di assedio e organizz\u00f2 il 14 aprile lancio per via aerea di manifesti nei quali minacciava aspre misure contro le forze spartachiste in caso di resistenza armata. I primi scontri si verificarono il giorno successivo a Helmstedt, nel quale si ebbero diversi caduti in entrambi gli schieramenti. Le minacce di von maercker sortirono comunque l'effetto sperato, dal momento che lo sciopero venne interrotto e le forze filo-governative poterono entrare a Brunswick senza ulteriori spargimenti di sangue. I leader del governo rivoluzionario furono posti agli arresti. Dopo pochi giorni la situazione si normalizz\u00f2 ulteriormente e lo stato di assedio pot\u00e9 essere terminato.\nIl 10 maggio von Maercker ritir\u00f2 le sue truppe dietro ordine del governo, recandosi a Lipsia, dove nel frattempo si era creata una situazione di instabilit\u00e0. L'11 maggio 15.000 miliziani facevano quindi il loro ingresso a Lipsia, senza incontrare una significativa resistenza. In seguito le truppe di Maercker vennero sostituite dalla seconda brigata della Freiwilligen Grenzj\u00e4ger sotto il comando del maggiore generale Richard Georg Frotscher.\nIl 19 maggio i Landesj\u00e4gerkorps entrarono a Eisenach, arrestandovi i leader rivoluzionari. Dopo vari negoziati, la citt\u00e0 venne riportata sotto il controllo governativo senza gravi spargimenti di sangue. Nel mese di giugno troviamo il contingente impegnato in operazioni minori a Erfurt e a Weimar. In seguito il Corpo Franco si spost\u00f2 a Gotha, dove prevenne la proclamazione della repubblica sovietica di Gotha. Nell'ottobre del 1919 von Maercker venne nominato comandante del quarto distretto militare (\"Wehrkreiskommando IV\") di Dresda.\nInformazioni generali.\nComandante: Georg Ludwig Rudolf Maercker\nFormata nella zona Generalkommando IV. Armeekorps Magdeburg (Provincie: Sassonia, Anhalt, Turingia)\nForza di combattimento: 8080 uomini\nOrdine di battaglia:\nInsegne.\nDue foglie di quercia d'argento."}
{"id": "4617487", "revid": "1543377", "url": "https://it.wikipedia.org/wiki?curid=4617487", "title": "Georg Ludwig Rudolf Maercker", "text": "Primi anni.\nEra il primo dei cinque figli del giudice distrettuale Theodor Maercker e di Ida Rehbein. La sua famiglia era probabilmente originaria di Calbe ma tra la fine del XVIII e l'inizio del XIX secolo suo bisnonno, Johann Simon Maercker (1764-1836), si trasfer\u00ec a Marienwerder nella Prussia occidentale come ufficiale medico. Suo padre combatt\u00e9 sia nella guerra austro-prussiana del 1866 che, come ufficiale di riserva, nella guerra franco-prussiana del 1870-1871, lasciandovi la vita nel 1871 quando Georg aveva 6 anni.\nCarriera militare.\nL'addestramento militare di base di Maercker inizia nel collegio propedeutico del corpo dei cadetti a Kulm (ora Che\u0142mno, Polonia) e si conclude alla Scuola Allievi ufficiali dell'esercito prussiano a Gro\u00df-Lichterfelde, presso Berlino. Nell'aprile 1885 \u00e8 assegnato come sottotenente al Reggimento di Fanteria \"von Borcke\" a Thorn, (ora Toru\u0144, Polonia) e successivamente, nell'aprile 1887, viene trasferito al secondo reggimento di fanteria del Basso Reno a Hagenau (ora Haguenau, Francia). Nel settembre 1888 si prende un anno di aspettativa per viaggiare in Africa dove, per un breve periodo, \u00e8 assunto dalla Compagnia dell'Africa Orientale Tedesca. Viene poi arruolato come ufficiale dell'esercito coloniale nell'Africa Orientale Tedesca, ora Tanzania, ove partecipa alla battaglia di Dar es Salaam del 18 maggio 1889 contro i rivoltosi di Abushiri. Nel 1890 rientra nei ranghi dell'esercito regolare e dal 1891 al 1894 frequenta la Scuola di guerra prussiana a Berlino. Nel 1895 viene trasferito nei ranghi dello Stato maggiore tedesco. Lo stesso anno sposa Louise Lindner.\nNel 1898 viene promosso a capitano e dall'Ufficio della Marina imperiale tedesca gli viene assegnato il comando di una \u00e9quipe di rilevatori che dal 1898 al 1899 provveder\u00e0 ad eseguire le misurazioni topografiche del territorio coloniale di Kiao-Ciao in Cina. Nel 1900 torna in Germania e rientra nei ranghi dello Stato maggiore tedesco e nel 1902 gli viene assegnato il comando di compagnia nel Reggimento di Fanteria \"von Boyen\" a Tilsit (ora Sovetsk, Russia). Nel 1904 viene promosso al grado di maggiore e trasferito allo Stato maggiore delle truppe coloniali dell'Africa tedesca del Sud-Ovest, ora Namibia.\nDal 1904 al 1907 partecipa alle campagne militari nell'ambito delle Guerre Herero che porter\u00e0 al genocidio di 80.000-100.000 africani di varie etnie, in particolare Herero e Nama, considerando i caduti in battaglia e le popolazioni schiavizzate, morte per malattia, malnutrizione e superlavoro. Nella battaglia di Nubib viene gravemente ferito alla spalla.\nNel 1910 lascia le truppe coloniali e diventa comandante di battaglione al Reggimento di fanteria \"K\u00f6nig Ludwig III von Bayern\". Nel 1912 viene promosso a tenente colonnello. Nel 1913 viene nominato comandante militare dell'isola di Borkum e nel 1914 diventa colonnello.\nPrima guerra mondiale.\nMaercker partecipa alle prime operazioni della Prima guerra mondiale come comandante del 2\u00ba Kurhessisch Infanterie-Rgt. n. 82 per poi comandare, dal gennaio 1916, diverse brigate di fanteria. Nel 1916 \u00e8 gravemente ferito durante la battaglia della Somme, ma appena un mese dopo \u00e8 nuovamente in servizio e nell'agosto 1917 combatte nella battaglia delle Fiandre come comandante della 214\u00aa brigata di fanteria. Il 18 agosto 1917 viene promosso a Maggior generale (generale di divisione) e poco dopo viene decorato con l'Ordine Pour le M\u00e9rite. Dal gennaio 1918 \u00e8 comandante della 214\u00aa divisione di fanteria e come tale partecipa alla battaglia di Armenti\u00e8res dove, per i suoi meriti, viene personalmente menzionato nel bollettino di guerra e riceve l'onorificenza delle \"fronde di quercia\" dell'Ordine Pour le M\u00e9rite.\nTra le due guerre.\nAttingendo dai quadri della \"sua\" divisione di fanteria n. 214, il 14 dicembre del 1918 Maercker cre\u00f2 i Freiwillige Landesj\u00e4gerkorps; essi furono uno dei primi e pi\u00f9 agguerriti Freikorps, o Corpi franchi, a essere costituito e il primo ad essere riconosciuto dal governo, a cui i membri del corpo dovevano giurare fedelt\u00e0. Maercker bas\u00f2 i suoi Freiwillige Landesj\u00e4gerkorps su quattro fondamentali punti che verranno poi ripresi per l'istituzione della nascente Reichswehr:\nAttivi inizialmente a Berlino, nel febbraio 1919 i Freiwillige Landesj\u00e4gerkorps furono posti a difesa della nuova Assemblea Nazionale tedesca a Weimar. Nel frattempo la forza crebbe fino al livello di brigata, dimostrando nei continui scontri della guerra civile durante il 1919 di essere un fedele strumento della volont\u00e0 del governo di Weimar, sconfiggendo, in particolare, l'insurrezione comunista nella Germania centrale.\nIl 3 maggio 1919 i Freiwillige Landesj\u00e4gerkorps furono sciolti e incorporati nel provvisorio esercito tedesco come parte della Reichswehr-Brigade 16 e il 1\u00ba novembre 1919 Maercker fu nominato comandante del quarto Distretto militare (Dresda).\nIl comportamento di Maercker durante il Putsch di Kapp, indeciso e non del tutto affidabile nei confronti del governo legittimo, portarono l'8 aprile 1920 al suo allontanamento, determinando cos\u00ec la fine della sua carriera militare."}
{"id": "4617490", "revid": "713168", "url": "https://it.wikipedia.org/wiki?curid=4617490", "title": "Egi Volterrani", "text": ""}
{"id": "4617491", "revid": "287204", "url": "https://it.wikipedia.org/wiki?curid=4617491", "title": "Compilation (album)", "text": "Compilation (conosciuta anche come Caustic Window Compilation) \u00e8 una compilation del musicista Richard D. James pubblicata il 17 novembre 1998 dalla Rephlex Records con lo pseudonimo Caustic Window.\nL'album raccoglie la maggior parte delle tracce dei tre EP della serie \"Joyrex\" usciti precedentemente.\nLe tracce, in uno stile acid house particolarmente aggressivo, sono state composte su sintetizzatori analogici e drum machine."}
{"id": "4617498", "revid": "287204", "url": "https://it.wikipedia.org/wiki?curid=4617498", "title": "Nikola Mu\u0161mov", "text": "Biografia.\nMu\u0161mov segu\u00ec per diversi semestri i corsi di scienze politiche alla Sorbona di Parigi, ma a causa della mancanza di fondi si ferm\u00f2 e torn\u00f2 in Bulgaria. Nel luglio 1898 fu un delegato della societ\u00e0 macedone di Provadija al quinto congresso del \"Supremo comitato macedone\".\nIn seguito si interess\u00f2 di musealizzazione. Per molti anni lavor\u00f2 come segretario e contabile (1894 - 1918) al Museo archeologico nazionale di Sofia. Solo nel 1918 fu nominato dal direttore, Bogdan Filov, curatore del Dipartimento numismatico. Dal 1928 al 1931 \u00e8 stato direttore del Museo nazionale.\nGrazie alla sua natura dolce, al suo estro e ai buoni contatti, riusc\u00ec ad assicurare al museo una serie di notevoli tesori di monete (Reka Devnja, Bazaurt, Nikolaevo) e diverse grandi collezioni private (Vasil Avramov, ecc).\nPer pubblicare nel 1912, il suo libro \"Antiche monete della penisola balcanica\", ipotec\u00f2 la sua casa a Sofia. Non fu mai in grado di recuperare il suo investimento per l'iper-inflazione causata dalla guerra.\nStudi\u00f2 principalmente la numismatica antica e medievale. \u00c8 autore di 6 monografie e di oltre 90 articoli e rapporti scientifici.\nMu\u0161mov fu membro fondatore effettivo dell'Istituto Archeologico bulgaro (1920), nonch\u00e9 membro della societ\u00e0 storica a Sofia, della societ\u00e0 scientifica numismatica francese, della Royal Society e di altre societ\u00e0 numismatiche. \u00c8 stato uno dei fondatori, nel 1923, dell'Istituto scientifico macedone.\nPubblicazioni.\n\u00c8 stato autore di diversi testi di numismatica, compreso il rapporto del tesoro di Reka Devnja e \"Le antiche monete della Penisola balcanica le monete degli zar bulgari\" (\u0410\u043d\u0442\u0438\u0447\u043d\u0438\u0442\u0435 \u043c\u043e\u043d\u0435\u0442\u0438 \u043d\u0430 \u0411\u0430\u043b\u043a\u0430\u043d\u0441\u043a\u0438 \u043f\u043e\u043b\u0443\u043e\u0441\u0442\u0440\u043e\u0432 \u0438 \u043c\u043e\u043d\u0435\u0442\u0438\u0442\u0435 \u043d\u0430 \u0431\u044a\u043b\u0433\u0430\u0440\u0441\u043a\u0438\u0442\u0435 \u0446\u0430\u0440\u0435), pubblicato nel 1912.\nLa loro importanza \u00e8 ancora rilevante: il \"tesoro di Reka Devnja\" \u00e8 tuttora una delle migliori misure della rarit\u00e0 relativa tra le monete romane del II secolo."}
{"id": "4617506", "revid": "131358", "url": "https://it.wikipedia.org/wiki?curid=4617506", "title": "Pylyp Budkivskiy", "text": ""}
{"id": "4617510", "revid": "1728", "url": "https://it.wikipedia.org/wiki?curid=4617510", "title": "Museologo", "text": ""}
{"id": "4617514", "revid": "124073087", "url": "https://it.wikipedia.org/wiki?curid=4617514", "title": "Murat Kozan", "text": "Carriera.\nCon la Nazionale Under-20 francese ha disputato i FIBA EuroBasket Under-20 2013."}
{"id": "4617515", "revid": "1543377", "url": "https://it.wikipedia.org/wiki?curid=4617515", "title": "Cultura della Birmania", "text": "La cultura della Birmania (o Myanmar) \u00e8 stata pesantemente influenzata dal buddhismo e dalla popolazione Mon, mentre in seconda battuta si hanno notevoli influenze anche da parte delle nazioni confinanti come l'India, la Thailandia e la Cina. In tempi recenti, la colonizzazione britannica e l'occidentalizzazione della societ\u00e0 hanno influenzato diversi aspetti della cultura del paese, come la lingua e l'insegnamento.\nArte.\nStoricamente l'arte birmana si basa sulla cosmologia e sui miti del Buddhismo e dell'Induismo. Le rappresentazioni di Buddha variano per stile e certe caratteristiche distintive a seconda della regione birmana in cui si trovano: lo stile della zona di Mandalay (sviluppatosi alla fine del XIX secolo), ad esempio, consiste di un Buddha di forma ovoidale con caratteri realistici, come la curvatura naturale delle sopracciglia, orecchie pi\u00f9 piccole di quanto rappresentato in altre zone (ma comunque piuttosto pronunciate) e abiti drappeggiati. In Birmania vi sono 10 arti tradizionali, chiamate \"pan s\u00e8 myo\" (\u1015\u1014\u103a\u1038\u1006\u101a\u103a\u1019\u103b\u102d\u102f\u1038):\nOltre alle arti tradizionali sono presenti anche la filatura della seta, la ceramica, la realizzazione di arazzi, la lavorazione di pietre preziose e la realizzazione di foglie d'oro. I templi sono tipicamente realizzati con mattoni e stucchi, mentre le pagode sono spesso ricoperte con numerosi strati di foglie d'oro ed i monasteri sono solitamente costruiti in legno (almeno quelli storici, i monasteri recentemente costruiti nelle grandi citt\u00e0 sono costruiti con materiali pi\u00f9 moderni). Un tetto molto comune nell'architettura birmana \u00e8 il cosiddetto Pyatthat (\u1015\u103c\u102c\u101e\u102c\u1012\u103a), cio\u00e8 una serie di piani sovrapposti ognuno munito del proprio tetto, culminanti in una guglia.\nLetteratura.\nLa letteratura birmana \u00e8 stata fortemente influenzata dal buddhismo, soprattutto storie legate alle J\u0101taka. , la letteratura si basa principalmente su storie vere. A partire dalla colonizzazione inglese sono comunque stati introdotti diversi generi di romanzo che oggi sono diventati molto popolari. La poesia \u00e8 molto importante e vi sono alcuni generi di poesia propri della letteratura birmana. Nel 1976 venivano pubblicati solo 411 titoli l'anno, paragonabili ai 445 pubblicati nel 1882: diversi fattori hanno contribuito a questo bassissimo numero, fra cui la censura, il lunghissimo percorso burocratico necessario per ottenere il permesso di pubblicare ed il basso potere d'acquisto della popolazione che non permetteva la nascita di un mercato legato alla letteratura.\nLe storie pi\u00f9 popolari hanno tematiche simili a quelle dei romanzi occidentali (avventura, spionaggio, romanticismo), ma \u00e8 presente anche un fiorente mercato legato alla traduzione di opere occidentali da parte di autori birmani: questo perch\u00e9 il governo non ha sottoscritto la convenzione universale sul diritto d'autore per cui non c'\u00e8 l'obbligo di pagare royalties agli autori originari.\nUna delle scrittrici pi\u00f9 importanti del periodo post-coloniale \u00e8 la giornalista Kyaw Ma Ma Lay; un'altra famosa scrittrice \u00e8 Khin Myo Chit, il cui racconto breve \"Il diamante da 13 carati\" del 1955 \u00e8 stato tradotto in diverse lingue. Altri autori famosi sono Ludu Daw Amar, Ludu U Hla, Thein Pe Myint, Kyi Aye, Khin Hnin Yu, Myoma Myint Kywe.\nDanza.\nLa danza birmana pu\u00f2 essere suddivisa in tre grandi categorie: la drammatica, la folkloristica e la danza nat, ognuna delle quali ha alcune precise caratteristiche distintive che la separano da quella delle nazioni vicine (soprattutto la Thailandia, che ha tratti simili), come i movimenti veloci ed energici e l'enfasi delle pose assunte dai ballerini.\nMusica.\nDiversi tipi di musica birmana sono suonati con una serie di strumenti musicali tradizionali, tutti riuniti in un'orchestra conosciuta col nome di \"hsaing waing\" che il musicista birmano Kyaw Kyaw Naing, ha reso molto popolari anche in occidente. La musica folkloristica \u00e8 diversa da quella degli altri paesi del sudest asiatico, in quanto caratterizzata da improvvisi cambi di ritmo e di melodia e da variazioni nel timbro e nella struttura della musica. Uno strumento prettamente birmano \u00e8 il saung, una specie di arpa arcuata che risale ad epoche antichissime (se ne trovano tracce in civilt\u00e0 coeve agli Ittiti).\nLe tipiche musiche folkloristiche birmane si trovano all'interno del cosiddetto \"Mahagita\", una grande raccolta di canzoni classiche tipicamente suddivise in musiche da suonare al coperto o all'aperto. Queste canzoni, in lingua pali e in pali misto al birmano, hanno temi incentrati su leggende birmane, su temi religiosi o sulla potenza e la gloria di antichi monarchi, ma ve ne sono anche alcune che parlano della bellezza del paesaggio, delle foreste, delle stagioni e infine della bellezza femminile, di amore e passione. Nella Birmania moderna tuttavia \u00e8 sempre pi\u00f9 presente la musica pop di stile occidentale.\nCostumi.\nIl saluto tradizionale birmano \u00e8 \"mingalaba\" (\u1019\u1002\u1064\u101c\u102c\u1015\u102b, dal pali \"mangala\" e che pu\u00f2 essere tradotto con \"buoni auspici a te\"); questo \u00e8, comunque, una forma di saluto relativamente recente, originatasi negli anni Sessanta del secolo scorso nelle nuove scuole missionarie appena nazionalizzate in sostituzione dell'inglese \"good morning teacher\". Sono tuttora comuni forme di salute come \"Htamin sa pi bi la\" (\u1011\u1019\u1004\u1039\u1038\u1005\u102c\u1038\u103b\u1015\u102e\u1038\u103b\u1015\u102e\u101c\u102c\u1038, che significa \"hai mangiato?\") e \"Nei kaung la\" (\u1031\u1014\u1031\u1000\u102c\u1004\u1039\u1038\u101c\u102c\u1038, che significa \"come stai?\").\nAbbigliamento.\nIl tipico indumento birmano \u00e8 il longyi, una specie di sarong indossato sia dagli uomini che dalle donne. Il longyi ha preso il posto dei tradizionali \"paso\" (per gli uomini) e \"tamein\" (per le donne) agli inizi del XIX secolo. Per occasioni pi\u00f9 formali o per lavoro gli uomini bamar indossano una camicia manci\u00f9 (\u1010\u102d\u102f\u1000\u1039\u1015\u102f\u1036\u1021\u1000\u1064\u103a\u102e) e a volte un turbante chiamato gaung baung, mente le donne indossano una blusa abbottonata sul davanti, chiamata \"yinzi\" (\u101b\u1004\u1039\u1031\u1005\u1037), o sul fianco, chiamata \"yinbon\" (\u101b\u1004\u1039\u1016\u102f\u1036\u1038), oltre ad uno scialle. Nelle aree urbane si sta diffondendo rapidamente l'uso di gonne o pantaloni di stile occidentale, soprattutto fra i giovani. Una tipica calzatura \u00e8 una specie di sandalo chiamata hnyat-phanat.\nDurante il colonialismo britannico, i birmani pi\u00f9 nazionalisti associavano l'abbigliamento tradizionale, soprattutto il \"Yaw longyi\" (\u101a\u102c\u101c\u102f\u1036\u1001\u103a\u100a\u1039, un tipico longyi della popolazione Yaw) ed il \"pinni taikpon\" (\u1015\u1004\u1039\u1014\u102e\u1010\u102f\u102d\u1000\u1039\u1015\u102f\u1036\u1021\u1000\u1064\u103a\u102e, una camicia chiara senza collo), con i sentimenti anticolonialisti, a causa di una restrizione negli anni Venti del XIX secolo sfociata in aperto dissenso. Indossare vestiti tradizionali era visto dai birmani come una resistenza passiva alla colonizzazione, ciononostante i britannici influenzarono notevolmente l'abbigliamento ed anche le acconciature tradizionali birmane. I tradizionali capelli lunghi degli uomini vennero rimpiazzati da capelli corti e raccolti, chiamati \"bo ke\" (\u1018\u102f\u102d\u1031\u1000). Allo stesso modo le donne iniziarono ad acconciare i capelli in un modo chiamato \"amauk\" (\u1021\u1031\u1019\u102c\u1000\u1039), una specie di frangetta arricciata in cima col tradizionale odango (\u1006\u1036\u1011\u102f\u1036\u1038). Il longyi femminile (\"htamein\") divenne pi\u00f9 corto, con l'orlo alle caviglie invece che ai piedi, mentre anche la parte superiore si allacciava in vita in un punto pi\u00f9 basso di prima.\nLa lingua.\nLa lingua birmana presta molta attenzione all'et\u00e0 dell'interlocutore. L'utilizzo di titoli onorifici prima del nome \u00e8 la norma ed \u00e8 considerato molto sconveniente pronunciare il nome di una persona senza usare il suo titolo, a meno che non la si conosca fin dalla giovinezza o che si tratti di un giovane subalterno. Ai ragazzi ci si riferisce con l'appellativo di Maung o \"Ko\" (letteralmente \"fratello\"), mentre agli uomini pi\u00f9 maturi ci si riferisce con l'appellativo di \"U\" (letteralmente \"zio\"). Allo stesso modo, ci si riferisce alle ragazze chiamandole con l'appellativo di \"Ma\" (letteralmente \"sorella\"), mentre alle donne pi\u00f9 mature ci si riferisce con l'appellativo di \"Daw\" (letteralmente \"zia\"), a prescindere dal fatto che siano sposate o meno. Anche i pronomi relativi alla prima e la seconda persona variano a seconda di chi si sta rivolgendo a chi e a seconda dell'et\u00e0 degli interlocutori. Il linguaggio ed i termini utilizzati con le persone pi\u00f9 anziane \u00e8 pi\u00f9 rispettoso ed esiste uno speciale vocabolario per i termini da utilizzare quando si parla con un monaco buddhista.\nConsuetudini.\nLa societ\u00e0 birmana si relaziona in base all'\"ana\" (\u1021\u102c\u1038\u1014\u102c), un sentimento caratteristico che non ha equivalenti nella cultura occidentale. Si tratta di una specie di riluttanza, esitazione e dell'evitare il contatto fisico e visivo con l'interlocutore, in base alla paura che qualunque parola o azione possa offendere o creare imbarazzo nella persona con cui si parla. Un altro concetto sempre presente nella societ\u00e0 birmana \u00e8 quello di \"hpone\" (\u1018\u102f\u1014\u1039\u1038, dal sanscrito \"bhaga\"), che si pu\u00f2 tradurre come \"potere\": viene utilizzato come spiegazione delle numerose differenze di tipo etnico, socioeconomico e di genere fra la popolazione. Il hpone si riferisce al risultato cumulativo delle radici di una persona, dei suoi antenati, secondo l'idea che la posizione sociale deriva dai meriti guadagnati nelle vite passate (quest'idea viene utilizzata anche per giustificare l'atteggiamento prevalente che vede le donne birmane assoggettate all'uomo, poich\u00e9 hanno meno hpone).\nL'et\u00e0 avanzata \u00e8 considerata sinonimo di saggezza ed esperienza, per cui gli anziani vengono venerati. I genitori ed i maestri sono secondi solamente ai tre gioielli (\"yadana thoun ba\", \u101b\u1010\u1014\u102c\u101e\u102f\u1036\u1038\u1015\u102b\u1038), costituendo con essi i cinque atti di carit\u00e0 infinita (\"ananda nga ba\", \u1021\u1014\u108f\u1071\u1004\u102b\u1038\u1015\u102b\u1038) e gli viene reso omaggio (detto gadaw) in speciali momenti dell'anno come i thingyan o l'inizio e la fine dei riti del vassa. Gli anziani sono i primi cui viene servito da mangiare ed in loro assenza un cucchiaio di riso viene messo da parte prima che tutti inizino a mangiare, in segno di rispetto (\"u cha\", \u1026\u1038\u1001\u103a). I giovani evitano di sedersi pi\u00f9 in alto degli anziani o di passar loro davanti a meno che sia inevitabile, e in questo caso l'azione viene accompagnata da un inchino rispettoso. Quando si consegna un oggetto agli anziani si usano entrambe le mani. Gli uomini possono incrociare le gambe quando sono seduti su una sedia o un tappeto, mentre le donne generalmente non lo fanno.\nAi bambini viene insegnato fin da piccoli a venerare i propri anziani, a rispettare i propri pari e ad essere gentili con i deboli (\"kyeethu go yothei, ywedu go layza, ngethu go thana\", \u107e\u1000\u102e\u1038\u101e\u1030\u1000\u102f\u102d\u101b\u102f\u102d\u1031\u101e\u104a \u101b\u103c\u101a\u1039\u1010\u1030\u1000\u102d\u102f\u1031\u101c\u1038\u1005\u102c\u1038\u104a \u1004\u101a\u1039\u101e\u1030\u1000\u102d\u102f\u101e\u1014\u102c\u1038\u104b). I genitori sono considerati i soli responsabili per il comportamento dei propri figli.\n\u00c8 considerato maleducato toccare la testa di un'altra persona poich\u00e9 quello \u00e8 il punto pi\u00f9 alto del corpo umano. \u00c8 considerato sconveniente anche toccare i piedi di qualcun altro, ma \u00e8 ancor pi\u00f9 offensivo puntare con un piede o sedersi con i piedi che puntano nella direzione di una persona anziana, poich\u00e9 i piedi sono la parte pi\u00f9 bassa del corpo umano (tempo fa era considerato blasfemo anche additare le immagini del Buddha). Prima di entrare in una casa, in un monastero o in una pagoda ci si deve sempre obbligatoriamente togliere scarpe e calze, camminando quindi a piedi nudi. \u00c8 pratica religiosa dei birmani circumambulare gli st\u016bpa in senso orario (\"let ya yit\", \u101c\u1000\u1039\u101a\u102c\u101b\u1005\u1039), non antiorario (\"let w\u00e8 yit\", \u101c\u1000\u1039\u101d\u1032\u101b\u1005\u1039), come in tutti i paesi buddhisti.\nPubbliche dimostrazioni di affetto sono comuni fra persone dello stesso sesso o fra membri della stessa famiglia, ma sono estremamente rare fra persone di sesso diverso. \u00c8 dunque abbastanza comune vedere amici dello stesso sesso che camminano tenendosi per mano ma questo \u00e8 molto raro fra fidanzati (a meno che non ci si trovi in una grande citt\u00e0, dove i costumi si stanno occidentalizzando molto velocemente).\nCucina.\nLa cucina birmana \u00e8 stata molto influenzata da quelle indiana, cinese e thailandese, oltre che dalle cucine etniche delle varie popolazioni che abitano il paese. Nella preparazione dei piatti viene fatto un moderato uso di spezie. Un tipico men\u00f9 birmano consiste di diverse pietanze di carne, una zuppa, riso al vapore con una salsa fermentata di pesce conservato e verdure lessate di contorno. Solitamente coi piatti vengono serviti condimenti come il balachung o le verdure sottaceto. Altri ingredienti largamente usati nella cucina birmana sono i ceci, le lenticchie ed il tamarindo.\nNelle diverse regioni birmane \u00e8 comune trovare ristoranti che propongono piatti etnici legati alle diverse culture del paese, soprattutto Shan, come nelle aree urbane sono molto diffusi i ristoranti cinesi ed indiani. Il piatto nazionale birmano \u00e8 spesso considerato essere il mohinga (\u1019\u102f\u1014\u1039\u1094\u101f\u1004\u1039\u1038\u1001\u102b\u1038), costituito da noodles di riso in una zuppa di pesce. La cultura tradizionale birmana prevede che il cibo venga mangiato direttamente con le mani, anche se negli ultimi decenni si \u00e8 diffusa l'abitudine di utilizzare sia le posate di tipo occidentale che le bacchette di tipo cinese.\nMatrimonio.\nLe usanze birmane considerano l'amore come guidato dal destino, poich\u00e9 \u00e8 Brahm\u0101 a scrivere il nome del futuro sposo (o della futura sposa) sulla fronte dei neonati quando compiono il sesto giorno di vita (\"na hpuza\", \u1014\u1016\u1030\u1038\u1005\u102c, letteralmente \"destino sulla fronte\"). I matrimoni possono essere di diversi tipi, da quelli tradizionali a quelli con riti pi\u00f9 semplici fino ad alcune cerimonie pi\u00f9 stravaganti. Solitamente il segno distintivo dell'avvenuto matrimonio (con o senza cerimonia) \u00e8 il fatto di vedere un longyi maschile appeso su una ringhiera o su un corrimano all'esterno della casa della sposa, oppure quando una coppia mangia dallo stesso piatto. In Birmania non c'\u00e8 l'usanza di matrimoni combinati o di conferire una dote ad uno degli sposi da parte della famiglia. Normalmente non ci si sposa durante i riti del vassa, che durano tre mesi fra luglio e ottobre.\nAi monaci buddhisti \u00e8 proibito condurre i riti del matrimonio, come \u00e8 esplicitamente prescritto nel \"vinaya\", cerimonia considerata \"terrena\" e quindi inadatta a loro. Possono comunque essere invitati prima della cerimonia per benedire la nuova coppia e recitare un paritta a protezione degli sposi. Normalmente gli sposi organizzano una festa il mattino del matrimonio in cui raccogliere elemosine da destinare ai monaci, per guadagnare meriti.\nUn rito matrimoniale pi\u00f9 stravagante richiede mesi di preparazione e la consultazione di un astrologo, affinch\u00e9 lui possa indicare il luogo ed il momento migliore per l'evento. Viene poi scelto un cerimoniere (tipicamente un brahmino) che conduca la cerimonia. Gli sposi si siedono vicini su dei cuscini, dopodich\u00e9 il brahmino fischia attraverso una conchiglia ed unisce i palmi delle mani degli sposi, li avvolge con un tessuto bianco ed immerge le mani cos\u00ec unite in una ciotola d'argento (il termine birmano che indica l'atto di sposarsi \u00e8 \"let htat\", \u101c\u1000\u1039\u1011\u1015\u1039, letteralmente traducibile con \"unire i palmi delle mani\"). Dopo aver recitato alcuni mantra, il brahmino estrae i palmi delle mani e fischia nuovamente nella conchiglia, per segnalare la conclusione della cerimonia.\nFunerali.\nUna cerimonia funebre birmana tipicamente dura una settimana, anche se il corpo del defunto viene sepolto o cremato durante il terzo giorno. Solitamente viene posta una moneta (\"gadaw ga\", \u1000\u1014\u1039\u1031\u1010\u102c\u1037\u1001) nella bocca del defunto, in modo che per lui sia possibile pagare il pedaggio per passare nella terra dei morti. Spesso viene anche offerto del riso con curcuma per placare il \"bhummazo\" (\u1018\u102f\u1019\u1039\u1019\u1005\u102d\u102f\u1038), la divinit\u00e0 a guardia della Terra. Durante la cerimonia funebre vera e propria vengono distribuiti doni a tutti partecipanti: ventagli di carta con scritto il nome del defunto, oppure scritture buddhiste legate all'impermanenza della vita (anitya) o al Sa\u1e43s\u0101ra.\nNelle aree urbane sono comuni le corone di fiori, come anche l'usanza di donare denaro che verr\u00e0 poi distribuito alle famiglie pi\u00f9 povere, mentre nelle zone rurali \u00e8 pi\u00f9 diffusa l'usanza di donare direttamente cibo per le famiglie meno abbienti. Per sette giorni le finestre e la porta della casa del defunto vengono tenute aperte, in modo che lo spirito del morto (chiamato \"leippya\", \u101c\u102d\u1015\u1039\u103b\u1015\u102c, letteralmente \"farfalla\") possa uscirne, mentre di notte possono tenersi delle veglie. Il settimo giorno (\"yet le\", \u101b\u1000\u1039\u101c\u100a\u1039) viene donato cibo ai monaci, che a turno recitano una serie di benedizioni e paritta protettivi, trasferendo poi i meriti al morto; la cerimonia si conclude con la cerimonia della libagione dell'acqua.\nReligione.\nIn Birmania la religione predominante \u00e8 di gran lunga il Buddhismo Theravada, che ha iniziato a diffondersi circa 2.000 anni fa mescolandosi con l'Induismo (anch'esso importato dall'India come il Buddhismo) e l'animismo presente fra le popolazioni indigene. I regni Pyu e Mon sviluppatisi nel corso del primo millennio erano buddhisti, mentre le popolazioni Bamar erano animiste. Secondo la tradizione, il re Anawrahta di Bagan adott\u00f2 il Buddhismo nel 1056 e dichiar\u00f2 guerra al Regno di Thaton nel sud del paese per ottenere il Tripi\u1e6daka e per portare all'interno del suo regno dei monaci istruiti. La tradizione religiosa che si incontra oggi in Birmania \u00e8 un mix del Buddhismo Theravada originario con le tradizioni animiste originarie (rinvenibili ad esempio nel diffuso culto dei Nat, gli spiriti, insieme ad elementi presi dal Buddhismo Mah\u0101y\u0101na diffuso in India.\nL'Islam si diffuse in Birmania pi\u00f9 o meno nello stesso periodo, anche se rimase limitato alle zone che vanno dalle coste dell'odierno Bangladesh fino al delta dell'Irrawaddy (regione che geograficamente \u00e8 oggi compresa nello stato Rakhine, chiamato originariamente Arakan e indipendente fino al XVIII secolo). Nel periodo coloniale ci fu una grande immigrazione a Yangon ed in altre grandi citt\u00e0 di induisti e musulmani provenienti dall'India, infatti la maggior parte delle moschee e dei templi sono state costruite in questo periodo.\nIl Cristianesimo venne portato in Birmania dai missionari nel XIX secolo. Questa religione si \u00e8 diffusa pochissimo fra coloro che professavano il Buddhismo, mentre ha fatto presa fra le popolazioni non buddhiste, come i Chin, i Karen ed i Kachin. Sono presenti sia il Cattolicesimo che il Protestantesimo, e la Birmania \u00e8 patria di una delle maggiori comunit\u00e0 battiste del mondo.\nDiversi templi dedicati alle religioni tradizionali cinesi sono stati costruiti a Yangon e nelle maggiori citt\u00e0 birmane a partire dal XIX secolo, in seguito all'immigrazione di vaste comunit\u00e0 di cinesi nel paese.\nNelle zone pi\u00f9 remote ed isolate della Birmania sono poi presenti alcune comunit\u00e0 che seguono ancora religione animiste di antiche origini.\nBench\u00e9 formalmente in Birmania sia garantita la libert\u00e0 religiosa, le comunit\u00e0 cristiane e musulmane sono soggette a discriminazioni, con diversi scontri fra buddhisti e comunit\u00e0 islamiche sia nelle zone rurali che nelle citt\u00e0 maggiori. A seguito della distruzione dei Buddha di Bamiyan da parte dei talebani nel 2001 si sono verificati violentissimi scontri fra buddhisti e musulmani in tutte le grandi citt\u00e0 birmane.\nPagode e monasteri.\nLa Birmania \u00e8 stata soprannominata \"la terra delle pagode\" a causa dell'elevatissimo numero di questo tipo di edifici (detti anche stupa) presenti sul suo territorio. I quattro siti di pellegrinaggio pi\u00f9 importanti del paese sono la Pagoda Shwedagon a Yangon, il Tempio Mahamuni a Mandalay, la Pagoda Kyaiktiyo nello stato Mon e la citt\u00e0 di Bagan, un'antica capitale in cui migliaia di stupa e templi risalenti a diversi secoli fa sono disseminati a perdita d'occhio su di un territorio di alcuni chilometri quadrati.\nFeste tradizionali.\nIl calendario birmano \u00e8 costituito da dodici mesi e dodici corrispondenti festivit\u00e0. La maggior parte delle festivit\u00e0 \u00e8 correlata con il Buddhismo ed in qualunque citt\u00e0 o villaggio la festa che si tiene alla pagoda (\"paya pw\u00e8\") \u00e8 la pi\u00f9 importante.\nLa festa pi\u00f9 importante \u00e8 quella chiamata Thingyan, una manifestazione della durata di quattro giorni per celebrare l'arrivo del nuovo anno lunare, che si tiene il primo giorno di Tagu (il nome del primo mese nel calendario birmano), circa a met\u00e0 aprile. Come per i capodanni di altri paesi del Sud-est asiatico (ad esempio il Songkran thailandese) la popolazione usa versarsi acqua l'uno sull'altro. In ogni caso il Thingyan ha un preciso significato religioso, poich\u00e9 in quei giorni i fedeli buddhisti devono osservare gli otto precetti.\nSport.\nLo sport pi\u00f9 popolare in Birmania \u00e8 il calcio. Uno sport popolare e tipicamente birmano \u00e8 il chinlone, giocato utilizzando una palla in rattan e potendo usare piedi, ginocchia, testa e braccia (ma non le mani). Il lethwei (una sorta di kickboxing) \u00e8 molto diffuso e se ne possono vedere tornei organizzati durante le festivit\u00e0 che si tengono nelle pagode dei rispettivi centri abitati. Altri sport tipici sono il thaing (un'arte marziale che si suddivide in combattimenti armati e a mani nude), particolari giochi equestri ed il cricket, importato dai coloni britannici (anche se la squadra birmana non \u00e8 al livello di quelle di altre nazioni che facevano parte dell'Impero britannico)."}
{"id": "4617519", "revid": "16758", "url": "https://it.wikipedia.org/wiki?curid=4617519", "title": "Convocazioni per il campionato mondiale di hockey su ghiaccio maschile 2006", "text": "Ciascuna squadra partecipante al Campionato mondiale di hockey su ghiaccio maschile 2006 consisteva in almeno 15 giocatori (attaccanti e difensori) e 2 portieri, mentre al massimo si poteva disporre di 22 giocatori e 3 portieri.\nGruppo A.\nAllenatore: Erkka Westerlund.\nLista dei convocati aggiornata al 13 maggio 2006.\nAllenatore: P\u00ebtr Vorob'\u00ebv.\nLista dei convocati aggiornata all'11 maggio 2006.\nAllenatore: Alois Hadamczik.\nLista dei convocati aggiornata al 18 maggio 2006.\nAllenatore: Franti\u0161ek V\u00fdborn\u00fd.\nLista dei convocati aggiornata all'11 maggio 2006.\nGruppo B.\nAllenatore: Michel Goulet.\nLista dei convocati aggiornata al 12 maggio 2006.\nAllenatore: Bengt-\u00c5ke Gustafsson.\nLista dei convocati aggiornata al 15 maggio 2006.\nAllenatore: Ralph Krueger.\nLista dei convocati aggiornata all'11 maggio 2006.\nAllenatore: Oleksandr Seukand.\nLista dei convocati aggiornata all'11 maggio 2006.\nGruppo C.\nAllenatore: Glen Hanlon.\nLista dei convocati aggiornata all'11 maggio 2006.\nAllenatore: Erlan Sagymbaev.\nLista dei convocati aggiornata al 12 maggio 2006.\nAllenatore: Vladimir Krikunov.\nLista dei convocati aggiornata al 15 maggio 2006.\nAllenatore: Franti\u0161ek Hossa.\nLista dei convocati aggiornata al 18 maggio 2006.\nGruppo D.\nAllenatore: Marc Habscheid.\nLista dei convocati aggiornata al 17 maggio 2006.\nAllenatore: Mikael Lundstr\u00f6m.\nLista dei convocati aggiornata all'11 maggio 2006.\nAllenatore: Roy Johansen.\nLista dei convocati aggiornata al 4 maggio 2006.\nAllenatore: Mike Eaves.\nLista dei convocati aggiornata al 16 maggio 2006."}
{"id": "4617520", "revid": "682087", "url": "https://it.wikipedia.org/wiki?curid=4617520", "title": "Duodenocefalopancretectomia", "text": ""}
{"id": "4617521", "revid": "682087", "url": "https://it.wikipedia.org/wiki?curid=4617521", "title": "Pancreasectomia", "text": ""}
{"id": "4617526", "revid": "123221120", "url": "https://it.wikipedia.org/wiki?curid=4617526", "title": "Alexandre Chassang", "text": "Carriera.\nCon la Nazionale Under-20 francese ha disputato i FIBA EuroBasket Under-20 2013."}
{"id": "4617533", "revid": "121711905", "url": "https://it.wikipedia.org/wiki?curid=4617533", "title": "Kevin Harley", "text": "Carriera.\nCon la Nazionale Under-20 francese ha disputato i FIBA EuroBasket Under-20 2013."}
{"id": "4617546", "revid": "767487", "url": "https://it.wikipedia.org/wiki?curid=4617546", "title": "Lisowczycy", "text": "Lisowczycy (pronuncia polacca: [lis\u0254f\u02c8t\u0361\u0282\u0268t\u0361s\u0268]) era un corpo di cavalleria leggera formato da truppe irregolari polacche degli inizi del diciassettesimo secolo.\nI \"Lisowczycy\" presero parte a molte battaglie attraverso l'Europa e le cronache storiche li descrivono come particolarmente agili, battaglieri e sanguinari. Il loro numero vari\u00f2 nel tempo da poche centinaia a diverse migliaia.\nCostituiti da Aleksander J\u00f3zef Lisowski attorno al 1604, la loro forza e fama iniziarono a crescere qualche anno dopo quando gli irregolari di Lisowski furono incorporati nella Guerra polacco-moscovita.\nLe unit\u00e0 di cavalleria Lisowczycy non venivano pagate, ma erano autorizzate a saccheggiare e depredare a loro piacimento. Erano temute e disprezzate dai civili essendosi guadagnate una pessima fama per le atrocit\u00e0 commesse (saccheggi, stupri, omicidi e altre violenze). Tuttavia, erano temuti anche dagli avversari per le loro capacit\u00e0 militari. Essi non esitarono a saccheggiare persino la loro terra d'origine.\nIl corpo di cavalleria leggera Lisowczycy partecip\u00f2 a molti conflitti, tra i Dymitriads (dove le loro azioni contribuiscono a spiegare il testo dell'infamante cartello posto in Zagorsk: \"tre piaghe: tifo, tartari e polacchi\") e nella Battaglia della Montagna Bianca segnando la sconfitta dei Boemi.\nI Lisowczycy furono sciolti nel 1635."}
{"id": "4617559", "revid": "4106", "url": "https://it.wikipedia.org/wiki?curid=4617559", "title": "Strelna", "text": ""}
{"id": "4617568", "revid": "682087", "url": "https://it.wikipedia.org/wiki?curid=4617568", "title": "VFG", "text": ""}
{"id": "4617572", "revid": "36426", "url": "https://it.wikipedia.org/wiki?curid=4617572", "title": "Villa Fagan", "text": "Villa Fagan \u00e8 un edificio di Firenze, situato nel viale Antonio Gramsci 34, con affacci su via Benedetto Varchi 2 e viale Bernardo Segni.\nStoria e descrizione.\nLa villa, circondata da un giardino tranne che per il fianco su via Benedetto Varchi dove si trova anche un suo annesso (numero civico 2 rosso) \u00e8 una delle pi\u00f9 significative emergenze del quartiere sorto in fregio al viale Principe Eugenio (oggi viale Antonio Gramsci) tra la fine dell'Ottocento e i primi del Novecento, qualificato dalla notevole presenza di edifici con il carattere di villa, primo tra tutti (per ricchezza e per la precoce data di erezione) quello realizzato per la famiglia Dandini de Silva all'incrocio con il viale Giuseppe Mazzini. \nIn questo caso la data di realizzazione della residenza dovrebbe collocarsi sul finire degli anni novanta, tenendo presente la stretta relazione che ancora mantiene con la tradizione ottocentesca e, al tempo stesso, i limiti posti all'urbanizzazione di questa porzione dell'area per la presenza della stazione ferroviaria di Porta alla Croce per la tranvia del Chianti, demolita nel 1896. \nIl fronte principale, aperto verso il viale Antonio Gramsci, presenta un impaginato esemplare, con i suoi tre assi scanditi su due piani pi\u00f9 un mezzanino e un piano seminterrato, e l'immancabile balcone posto in asse sul portone. Sul fianco destro \u00e8 in aderenza alla struttura un corpo di fabbrica alto un piano, con accesso fornito di gradinata, terrazzato e superiormente chiuso da una notevole struttura in ferro e vetro. Gi\u00e0 occupato dall'Universit\u00e0 degli Studi di Firenze il complesso \u00e8 stato acquistato da Banca Cambiano 1884 S.p.A., per farne la nuova sede direzionale dell'istituto. Per il recupero del complesso \u00e8 stato aperto nel 2011 un cantiere su progetto redatto nel 2009 dallo studio di architettura Gurrieri Associati (direzione dei lavori di Federico Gurrieri), ancora aperto."}
{"id": "4617574", "revid": "783521", "url": "https://it.wikipedia.org/wiki?curid=4617574", "title": "Musso 'e puorco", "text": ""}
{"id": "4617578", "revid": "400518", "url": "https://it.wikipedia.org/wiki?curid=4617578", "title": "Sahar International Airport", "text": ""}
{"id": "4617579", "revid": "400518", "url": "https://it.wikipedia.org/wiki?curid=4617579", "title": "Aeroporto internazionale di Sahar", "text": ""}
{"id": "4617580", "revid": "298229", "url": "https://it.wikipedia.org/wiki?curid=4617580", "title": "Night of Champions 2013", "text": "Night of Champions 2013 \u00e8 stata la settima edizione dell'omonimo evento in pay-per-view prodotto annualmente dalla WWE. L'evento si \u00e8 svolto il 15 settembre 2013 al Joe Louis Arena di Detroit (Michigan).\nStoryline.\nIl 18 agosto, a SummerSlam, Daniel Bryan ha sconfitto John Cena conquistando cos\u00ec il WWE Championship per la prima volta; tuttavia, al termine del match, l'arbitro speciale dell'incontro, ovvero Triple H, ha attaccato Bryan alle spalle per poi colpirlo con il \"Pedigree\", permettendo quindi a Randy Orton di incassare il contratto del Money in the Bank ai danni dello stesso Bryan per diventare il nuovo campione. La sera successiva, a \"Raw\", Triple H spiega che tutto ci\u00f2 che ha fatto, lo ha fatto per il bene della federazione e che Bryan non pu\u00f2 essere il volto della WWE e che invece Orton \u00e8 perfetto per esserlo. Inizia cos\u00ec una faida tra Bryan e la cosiddetta \"Authority\" (Orton, Triple H, Mr. McMahon, Stephanie McMahon e lo Shield); in seguito viene annunciato un match per il WWE Championship tra Orton e lo stesso Bryan per Night of Champions. Nelle settimane precedenti a Night of Champions, Bryan viene colpito varie volte e viene messo in strazianti match contro lo Shield, Wade Barrett in uno Steel Cage Match e contro Big Show; quest'ultimo \u00e8 stato costretto a far male a Bryan in quanto minacciato di licenziamento. Dopo aver battuto Dean Ambrose il 9 settembre a \"SmackDown\" Daniel viene attaccato dallo Shield, arrivano anche Orton e HHH, a Big Show viene dato il comando, prima da HHH e poi da Orton di colpire Bryan ma quest'ultimo si rifiuta, cos\u00ec facendo si ripiglia Bryan che colpisce e mette ko Orton.\nNella puntata di \"Raw\" del 5 agosto, Rob Van Dam ha sconfitto il World Heavyweight Champion Alberto Del Rio in un match non titolato a causa di un'interferenza andata a male di Ricardo Rodr\u00edguez (manager di Del Rio); al termine del match Del Rio ha brutalmente picchiato Ricardo. Il 18 agosto, a SummerSlam, Del Rio ha difeso con successo il titolo contro Christian. Nella puntata di \"Raw\" del 19 agosto Ricardo ha fatto il suo ritorno, annunciando a Del Rio che ora lui era al fianco di Van Dam. Nella puntata di \"Raw\" del 26 agosto Van Dam ha nuovamente sconfitto Del Rio in un match non titolato grazie all'aiuto di Ricardo. Il General Manager di \"Raw\" Brad Maddox ha quindi annunciato un match per il World Heavyweight Championship tra Del Rio e Van Dam per Night of Champions.\nA SummerSlam, CM Punk \u00e8 stato sconfitto da Brock Lesnar (cliente di Paul Heyman) in un brutale No Disqualification match. Dopo la sconfitta sub\u00ecta contro Lesnar, Punk ha continuato la sua \"faida\" con Heyman e l'altro suo cliente, ovvero l'Intercontinental Champion Curtis Axel. Nella puntata di \"Raw\" del 26 agosto Punk ha sconfitto Axel e, per via di una votazione da parte del WWE Universe, Heyman viene forzato ad affrontare Punk sul ring; tuttavia Axel interferisce e assale l'ex WWE Champion, liberando Heyman. Il GM di \"Raw\" Brad Maddox, per\u00f2, garantisce Punk la possibilit\u00e0 di affrontare Heyman sul ring in un elimination handicap match a Night of Champions dove viene inserito anche Axel.\nA seguito di diversi attaccati tra Natalya, Brie Bella, AJ. Lee e Naomi, Stephanie McMahon annuncia un fatal 4 way match tra le quattro ragazze al pay-per-view per il Divas Championship.\nNell'episodio di Raw del 9 settembre, viene annunciato un Tag Team Turmoil Match nel \"Kick-off\" del pay-per-view per decretare gli sfidanti ai WWE Tag Team Championship detenuti dai due membri dello Shield Roman Reigns e Seth Rollins. I vincitori del Kickoff, avranno il match titolato durante il pay-per-view.\nNell'episodio di SmackDown del 13 settembre, Dolph Ziggler ha sfidato Dean Ambrose per avere un match titolato in pay-per-view. Durante il match, Ziggler viene attaccato da Reigns e Rollins ma ottiene comunque il match per lo United States Championship."}
{"id": "4617585", "revid": "36426", "url": "https://it.wikipedia.org/wiki?curid=4617585", "title": "Villino Vidya", "text": "Villa Fagan \u00e8 un edificio di Firenze, situato nel viale Antonio Gramsci 53, con affaccio su via della Mattonaia 48. Fu la residenza di Angelo De Gubernatis.\nStoria e descrizione.\nIl villino \u00e8 posto sull'angolo tra il viale e via della Mattonaia, caratterizzato da uno smusso con balcone che guarda in direzione di piazzale Donatello, secondo una soluzione osservabile in altri immobili coevi posti lungo lo stesso asse in corrispondenza degli incroci viari: sul viale Antonio Gramsci presenta l'ingresso e un prospetto a due piani su tre assi, che si ripete con identico disegno su via della Mattonaia, dove prosegue con il breve muro di cinta con ingresso (numero 48) al piccolo spazio a verde e alle rimesse. Al terreno \u00e8 un bugnato in pietra serena che si estende limitatamente alla smusso e ai primi due assi delle facciate laterali.\nPur essendo l'insieme ancora rappresentativo della dimensione dell'abitare propria della seconda met\u00e0 dell'Ottocento, attualmente il villino non si distingue pi\u00f9 di tanto da altre realizzazioni fiorentine del periodo. Non cos\u00ec era all'origine quando la casa fu abitata dallo scrittore, letterato e indianista Angelo de Gubernatis, per il quale l'edificio era stato progettato dall'architetto Michelangelo Maiorfi (chiusura del cantiere nel 1882) e decorato sui prospetti da Dario Maffei, in un particolarissimo connubio tra temi propri della cultura occidentale e della cultura orientale. Apparivano infatti sui fronti le effigi di Dante e Manzoni a fianco di quelle del Buddha e del dio Ganesha, come pure iscrizioni in lingua p\u0101li, vedica e sanscrita, andate distrutte nel tempo ma a suo tempo trascritte nel repertorio di Francesco Bigazzi.\nCos\u00ec lo stesso Angelo de Gubernatis introduceva al suo villino Vidya (nome indiano che significava \"Sapienza\" dato all'amata moglie Sofia Besobrasof, cugina di Michail Bakunin e conosciuta grazie alle frequentazioni del nostro con l'anarchico russo) nelle sue \"Pagine di ricordi\", testimonianza ampia e preziosa sulla residenza e sui suoi abitanti: \"S'io ben ricordo, l'egregio amico nostro, il barone Antonio Manno, stamp\u00f2 gi\u00e0 che le case igienicamente meglio collocate sono quelle che guardano a nord-ovest, per via dei venti che le dominano, spazzanti lontano tutta l'aria cattiva che, di solito, si ferma alle case cittadine. Ed, in vero, il vento di nord-ovest \u00e8 quello che d\u00e0 la salute alla citt\u00e0 di Firenze, onde i Fiorentini, quando vogliono raccomandar la loro casa, dicono che essa gode l'aria di Fiesole. La nostra casa, che, per un lato, percorre il viale Principe Eugenio e, per l'altro, la via Mattonaia, ha il suo prospetto tra Fiesole, la madre di Firenze e dei Beato Angelico, e la Concezione; prospetto artistico, ma particolarmente a noi simpatico, poich\u00e9, ogni qualvolta dal terrazzino guarderemo innanzi a noi, vedremo pure la villa Sabatier ed il villino Amari, l'illustre patriarca degli storici ed orientalisti italiani e della sua cara famiglia. Girando un po' l'occhio, alla nostra destra, scorgeremo Settignano che vide l'infanzia di Michelangelo e che serba ancora sopra un muro della villa Telfy i primi segni di quella mano potente. Dalla parte di mezzogiorno, carezzata, nel verno, dai raggi del sole, sorge una palma augurale, nel mezzo di un giardinetto, che non riquadra forse cento metri, ma che baster\u00e0 all'occhio nostro come simbolo verdeggiante della natura, tanto pi\u00f9 bella quando si pu\u00f2 contemplare ed ammirare da casa nostra. L'architettura della facciata, come tu lo vedi, \u00e8 nello stile del Rinascimento; il bozzato di pietra, che sale fino al primo piano, la protegge e consolida; al di sopra, gli ornati di stucco a dipinti l'abbelliscono. Diresse tutti i lavori della casa l'ingegnere architetto Michelangelo Maiorfi; li eseguirono, per la parte muraria, i capomastri muratori fratelli Baldanzini e Anselmo Cambi di Calcinaia; le figure dipinte esternamente furono eseguite dal pittore Dario Maffei; diresse i lavori di decorazione il signor Angelo Rogai; il valente scultore genovese, professore Giambattista Tassara, esegu\u00ec i due ritratti in bassorilievo. Ed ora, entriamo, se ti piace, nel villino Vidya. La decorazione del salottino alla pompeiana o alla romana, come si voglia chiamarlo, rappresenta due scene della mitologia greca (...). L'ornamentazione dell'interno della casa riproduce, poi, per quanto si pu\u00f2, motivi di decorazione pompeiana; e tutto l'ingresso e l'andito e l'impiantito del salottino pompeiano sono fatti con mattonelle alla pompeiana della fabbrica Giustiniani di Napoli. Semplicissima la riquadratura delle nostre camere, per motivi igienici e morali; i nostri bambini non devono veder nessun segno di fasto nelle stanze dove essi dormono e dove si occupano; e poi credo che, nelle stanze, dove le pareti sono ignude, si dorma anche meglio. Il salotto da pranzo, riunendoci tutti, due volte al giorno, dovea riuscir confortevole, ed essendo gli Inglesi maestri del comfort, io lo desiderai secondo il gusto loro...\".\nSul finestrone del balcone prima ricordato \u00e8 uno scudo con l'arme dei De Gubernatis (troncato di rosso e d'oro, caricato di sei croci trifogliate con piede appuntito dell'uno nell'altro, tre di sopra, tre di sotto), accompagnato dal motto fatto proprio dallo studioso: \"Patrum decus calamo resumpsi\" (con la penna feci risorgere il lustro dei miei padri)."}
{"id": "4617596", "revid": "599013", "url": "https://it.wikipedia.org/wiki?curid=4617596", "title": "The Bachelor's Baby", "text": ""}
{"id": "4617599", "revid": "767487", "url": "https://it.wikipedia.org/wiki?curid=4617599", "title": "The Bachelor's Baby (film 1915)", "text": "The Bachelor's Baby \u00e8 un cortometraggio muto del 1915 diretto e interpretato da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti da Anderson.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 16 luglio 1915."}
{"id": "4617600", "revid": "830939", "url": "https://it.wikipedia.org/wiki?curid=4617600", "title": "Sydney Joseph Freedberg", "text": "Biografia.\nFreedberg si form\u00f2 alla Harvard University dove sostenne, nel 1940, una tesi di dottorato sul Parmigianino dopo un soggiorno di studi alla Villa I Tatti al fianco di Bernard Berenson con cui rimase in relazione e alla cui memoria dedic\u00f2, nel 1961, la sua sintesi sulla genesi della Maniera. Storico dello stile e specialista della pittura del tardo Rinascimento italiano e del Manierismo, Freedberg insegn\u00f2 per circa 30 anni a Harvard fino al ritiro nel 1983, dopo il quale ricopr\u00ec fino al 1988 la carica di capo curatore presso la National Gallery of Art di Washington che contribu\u00ec ad arricchire con opere del '600 italiano. \nRiconoscimenti.\nIn Italia, Freedberg ha ricevuto varie onorificenze: il 24 maggio 1968 \u00e8 stato insignito del grado di Grande Ufficiale dell'Ordine della Stella d'Italia (gi\u00e0 Stella della solidariet\u00e0 italiana) per il suo impegno durante l'alluvione di Firenze e il 5 gennaio 1982 di quello di Grande Ufficiale dell'Ordine al Merito della Repubblica Italiana, per il suo contributo alla conoscenza della pittura italiana. Nel 1995 gli fu assegnato anche il premio Galileo Galilei per la Storia dell'Arte italiana. Per l'occasione, Freedberg tracci\u00f2 la sua biografia intellettuale, nella quale spicca, oltre al ruolo dell'ambiente culturale bostoniano, l'apprezzamento votatogli da Kenneth Clark che ne elogi\u00f2 la lingua paragonandolo a Henry James e nel lod\u00f2 l'impostazione analitica accostandolo a Heinrich W\u00f6lfflin. Tra le attribuzioni, quella di cui lo studioso andava pi\u00f9 fiero \u00e8 quella relativa all'autografia della \"Conversione di san Paolo\" del Parmigianino, da lui esposta al momento del dottorato."}
{"id": "4617609", "revid": "1305772", "url": "https://it.wikipedia.org/wiki?curid=4617609", "title": "Davide Consorte", "text": "Biografia.\nNaviga dalla primissima infanzia sulla barca di famiglia: a sei anni inizia a regatare con barca a vela, in categoria Optimist, e dall'et\u00e0 di 11 anni continua con la categoria Europa, partecipando a regate regionali e nazionali.\nA 18 anni realizza il suo primo comando e trasferimento di barca a vela in solitario, a 20 anni la sua prima traversata atlantica in equipaggio, a 28 anni, dopo aver percorso un totale di oltre 20.000 miglia nautiche, affronta la sua prima traversata atlantica in solitario, dalla Martinica alle Azzorre/Horta, impiegando meno di 14 giorni con un'imbarcazione da crociera, un Sun Odissey 49.\nDurante quel viaggio matura il progetto di usare un prototipo race, una barca a vela ultraleggera, modello Pogo 40S, di fabbricazione francese, spartana nei suoi interni, dalla vivibilit\u00e0 ridottissima, progettata per confrontarsi nelle regate internazionali pi\u00f9 estreme in CLASS40.\nNell'aprile 2009, a bordo del Pogo40S-Courrier de L'Odet 69, si classifica al primo posto alla \"Roma per 2\" (Riva di Traiano-Ventotene-Lipari e ritorno) e alla \"Round Sardinia Race\". Nello stesso anno partecipa a due regate oceaniche internazionali \"Les Sables - Horta - Les Sables\" (2800 miglia) e \"La Solidaire du Chocolat\" Francia-Messico (6000 miglia, 32 giorni di navigazione), classificandosi 13\u00ba posto.\nNel 2010 affronta la regata \"Route du Rhum\", 4000 miglia in solitario da Saint Malo a Pointe-\u00e0-Pitre. Percorre la rotta verso Nord, 50\u00ba parallelo. Il 3 novembre, a causa di una serie di avarie a cui si aggiunge la rottura della drizza della randa, decide di ritirarsi e di fare ritorno nel porto francese di La Trinit\u00e9-sur-Mer.\nAlla \"Route du Rhum\", come in altre regate internazionale partecipa portando sulla randa logo e riferimenti ad associazioni umanitarie e di sostegno a persone malate e disabili, \u201cRaise a Sail, Help Cure Cancer.\nDopo la \"Route du Rhum\", nel periodo 2011-2013, compie altre quattro traversate oceaniche e diversi trasferimenti in Europa e Mar dei Caraibi."}
{"id": "4617612", "revid": "729019", "url": "https://it.wikipedia.org/wiki?curid=4617612", "title": "Pugilato ai Giochi della VII Olimpiade - Pesi piuma", "text": "La competizione della categoria Pesi piuma (fino a 57,2 kg) di pugilato ai Giochi della VII Olimpiade si tenne dal 21 al 24 agosto 1920 alla \"Celebration Hall\" del \"Royal Zoological Society\" in Anversa."}
{"id": "4617622", "revid": "716642", "url": "https://it.wikipedia.org/wiki?curid=4617622", "title": "Nigel Hasselbaink", "text": "Biografia.\n\u00c8 il nipote di Jimmy Floyd Hasselbaink, ex attaccante della nazionale olandese. \u00c8 anche nipote di Carlos Hasselbaink, ritirato nel 2005, e fratello di Marvin Hasselbaink, anche lui calciatore.\nCarriera.\nClub.\nNigel cresce nelle giovanili dell' e del . Nel gennaio 2010, dopo sei mesi in prima squadra senza alcun minuto giocato, passa in prestito ai Go Ahead Eagles.\nIl 23 agosto 2010 si trasferisce all'Hamilton Academical.\nEsordisce in Scottish Premier League solo quattro giorni dopo, nella vittoria 1-0 contro l'Inverness.\nDopo una sola stagione passa al St. Mirren. Il 6 giugno 2011 sottoscrive un contratto annuale.\nIl 30 luglio firma il primo dei sei gol della sua stagione, decretando la vittoria 1-0 contro l'Aberdeen.\nIl 28 giugno 2012 firma un contratto biennale con il St. Johnstone, club che gli permette di esordire in UEFA Europa League nel secondo turno preliminare, perso complessivamente 3-1 contro i turchi dell'Eski\u015fehirspor.\nNazionale.\nHa esordito in nazionale nel 2019; ha partecipato alla CONCACAF Gold Cup 2021.\nStatistiche.\nPresenze e reti nei club.\n\"Statistiche aggiornate al 2 agosto 2021.\""}
{"id": "4617623", "revid": "36426", "url": "https://it.wikipedia.org/wiki?curid=4617623", "title": "Ente Nazionale Prevenzione Infortun", "text": ""}
{"id": "4617626", "revid": "1233442", "url": "https://it.wikipedia.org/wiki?curid=4617626", "title": "Azienda Sanitaria", "text": ""}
{"id": "4617634", "revid": "767487", "url": "https://it.wikipedia.org/wiki?curid=4617634", "title": "Lista dei Lord Sindaci della Citt\u00e0 di Londra", "text": ""}
{"id": "4617635", "revid": "339392", "url": "https://it.wikipedia.org/wiki?curid=4617635", "title": "Lord Sindaco della Citt\u00e0 di Londra", "text": ""}
{"id": "4617637", "revid": "1143375", "url": "https://it.wikipedia.org/wiki?curid=4617637", "title": "Education", "text": ""}
{"id": "4617638", "revid": "599013", "url": "https://it.wikipedia.org/wiki?curid=4617638", "title": "Andre Rison", "text": "Carriera professionistica.\nRison fu scelto nel primo giro del Draft 1989 dagli Indianapolis Colts. Nella sua stagione da rookie ricevette 52 passaggi per 820 yard e quattro touchdown ma malgrado la promettente annata fu scambiato con gli Atlanta Falcons nell'ambito che port\u00f2 ai Colts la prima scelta assoluta del Draft NFL 1990, con cui scelsero Jeff George. La stagione successiva fu la prima di cinque ottime annate con gli Atlanta Falcons. In quegli anni, Rison si piazz\u00f2 tra i migliori giocatori della NFL in diverse categorie di ricezioni, guid\u00f2 la lega con 15 touchdown ricevuti nel 1993 e in ricezioni nel 1993 e 1994. Rison fu solamente il quinto giocatore della storia della NFL a segnare 60 touchdown su ricezione nelle sue prime sei stagioni da professionista.\nDopo la stagione 1994, Rison firm\u00f2 un lucrativo contratto come free agent con Cleveland, dove avrebbe dovuto diventare il principale ricevitore della squadra che aveva raggiunto i playoff l'anno precedente. Rison, che era stato convocato per il Pro Bowl in quattro delle ultime cinque stagioni fece registrare i minimi in carriera per ricezioni (47), yard (701), touchdown (3) ricezioni a partita (2,9) e yard a partita (43,8). Rison ebbe un cattivo rapporto coi tifosi di Cleveland, infuriati per l'annuncio del trasferimento della squadra a Baltimora. Dopo una sconfitta casalinga coi Packers, Rison, che era stato fischiato per tutta la gara, perse la pazienza affermando: \"Non abbiamo fatto il fottuto trasferimento. Perci\u00f2, a tutti quelli che hanno fischiato, fottetevi. Sar\u00f2 felice quando saremo a Baltimora, se capiter\u00e0. Non abbiamo alcun fattore campo. Non ho mai fischiato nessuno in casa. Baltimora \u00e8 casa nostra. Baltimora, stiamo arrivando\". Rison, tuttavia, non si spost\u00f2 con la squadra a Baltimora, dal momento che a fine stagione si un\u00ec ai Jacksonville Jaguars.\nRison trascorse poco tempo coi Jaguars e pass\u00f2 ai Packers nel 1996, con cui vinse il Super Bowl XXXI battendo i New England Patriots. Prima dell'inizio della stagione 1997 pass\u00f2 ai Kansas City Chiefs con cui torn\u00f2 ad essere convocato per il Pro Bowl dopo una solida annata. Nella seconda ebbe meno successo. Nella sua ultima stagione della NFL, con gli Oakland Raiders nel 2000, Rison ricevette 41 passaggi per 606 yard e 6 touchdown.\nLa sua carriera nella lega termin\u00f2 con 743 ricezioni per yard e 84 touchdown.\nRison fece ritorno in campo coi Toronto Argonauts della Canadian Football League nell'agosto 2004, vincendo la 92\u00aa Grey Cup quell'anno. Fu svincolato nell'agosto 2005.\nCollegamenti esterni.\n "}
{"id": "4617639", "revid": "767487", "url": "https://it.wikipedia.org/wiki?curid=4617639", "title": "Tunnel Vision (Justin Timberlake)", "text": "Tunnel Vision \u00e8 una canzone di Justin Timberlake, estratta dal suo album \"The 20/20 Experience\", "}
{"id": "4617640", "revid": "83531", "url": "https://it.wikipedia.org/wiki?curid=4617640", "title": "Giardino botanico Nuova Gussonea", "text": "Giardino botanico \"Nuova Gussonea\" \u00e8 un giardino tipologico italiano esteso per circa 10 ettari e situato ad un'altitudine di 1700-1750 metri sul versante meridionale dell'Etna, nella zona B del parco naturale a Ragalna.\nIl giardino venne organizzato nel 1979 da un accordo tra la Direzione generale delle foreste della Regione Siciliana e l'Universit\u00e0 di Catania, e inaugurato nel 1981. \u00c8 dedicato alla memoria accademica di Giovanni Gussone, a ricordo anche della breve esistenza di un precedente giardino costituito nello stesso luogo intorno al 1903.\nIl giardino riproduce per intero gli ambienti della flora vulcanica etnea, incluse delle parti speciali, come piccole grotte scavate da colate di lava. \nIl giardino contiene anche un deposito di semi (rifugio Valerio Giacomini) e una piccola stazione meteorologica per la registrazione dei dati climatici."}
{"id": "4617641", "revid": "1088553", "url": "https://it.wikipedia.org/wiki?curid=4617641", "title": "Foro di risonanza", "text": "Un foro di risonanza \u00e8 un'apertura praticata sulla tavola armonica di uno strumento musicale cordofono. Mette in comunicazione l'aria all'interno della cassa con quella all'esterno e riveste un ruolo importante nell'acustica dello strumento.\nInfluenza sull'acustica dello strumento.\nOltre ad aiutare la proiezione del suono dello strumento, i fori di risonanza permettono la risonanza di Helmholtz dell'aria all'interno della cassa acustica, influenzandone anche l'intonazione in base alle proprie caratteristiche geometriche. Fungono da sistema oscillante secondario, contribuendo in maniera significativa alla risonanza dello strumento. Dal punto di vista meccanico, indeboliscono la tavola armonica e ne alterano la rigidit\u00e0, influendo sul modo di oscillazione della stessa.\nTipologie di fori.\nEsistono differenti tipologie di fori di risonanza, che caratterizzano diversi tipi di strumenti.\nI fori a \"\u0192\", a fiamma o a D si trovano solitamente a coppie, uno ad ogni lato del ponticello, mentre quelli circolari di solito sono unici e in posizione centrale. Anche i fori a rosetta solitamente sono centrali e pu\u00f2 trattarsi di un'unica grande rosetta o talvolta di tre rosette ravvicinate. Alcune chitarre elettroacustiche hanno un singolo foro ad effe su un lato. Certi strumenti antichi, come la viola d'amore e alcune viole da gamba avevano, oltre ai consueti fori vicino al ponticello, un'ulteriore foro a rosetta sotto la tastiera.\nEsistono alcune tipologie alternative e recenti di fori, come quelli delle chitarre Ovation, che impiegano un insieme di fori piccoli invece di un unico grande foro (in combinazione a particolari materiali compositi impiegati per realizzare la tavola armonica). Le chitarre Tacoma \"Wing Series\" hanno i fori sulla fascia superiore sinistra, una zona dello strumento soggetta a minori tensioni rispetto al piano. Alcune chitarre hanno dei fori supplementari sulle fasce, detti \"soundport\", collocati solitamente sulla fascia sinistra, che aumentano l'emissione sonora e permettono al musicista di sentirsi meglio."}
{"id": "4617644", "revid": "599013", "url": "https://it.wikipedia.org/wiki?curid=4617644", "title": "Michal Tabara", "text": "Cominci\u00f2 a frequentare con stabilit\u00e0 il circuito ATP a partire dal 1996. Al torneo di Praga del 1999 raggiunse la sua prima semifinale, fece per la prima volta ingresso nelle prime 100 posizioni del ranking nel settembre 2000. Tre mesi dopo, battendo tra gli altri il francese C\u00e9dric Pioline, raggiunse la sua prima ed ultima finale ATP al Chennai Open in cui batt\u00e9 il russo Andrej Stoljarov in due set, in aprile arriv\u00f2 anche il primo successo in doppio quando, nell'atto conclusivo dell'Estoril Open insieme al connazionale Radek \u0160t\u011bp\u00e1nek, sconfisse la coppia formata da Donald Johnson e Nenad Zimonji\u0107, nel luglio successivo tocc\u00f2 la 47\u00aa posizione della classifica di singolare.\nNegli anni successivi non ottenne altri risultati di rilievo frequentando in maggior parte tornei del circuito challenger. Nel maggio 2009 si \u00e8 ritirato dall'attivit\u00e0 agonistica."}
{"id": "4617646", "revid": "767487", "url": "https://it.wikipedia.org/wiki?curid=4617646", "title": "Education (film 1915)", "text": "Education \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA l'8 luglio 1915."}
{"id": "4617648", "revid": "767487", "url": "https://it.wikipedia.org/wiki?curid=4617648", "title": "Tim Keurntjes", "text": "Carriera.\nHa giocato in Eredivisie con de Graafschap e Groningen, per un totale di 11 presenze senza reti."}
{"id": "4617651", "revid": "647919", "url": "https://it.wikipedia.org/wiki?curid=4617651", "title": "Giardino Botanico &quot;Nuova Gussonea&quot;", "text": ""}
{"id": "4617655", "revid": "282570", "url": "https://it.wikipedia.org/wiki?curid=4617655", "title": "Giardino botanico &quot;Nuova Gussonea&quot;", "text": ""}
{"id": "4617661", "revid": "1431409", "url": "https://it.wikipedia.org/wiki?curid=4617661", "title": "Filip Kosti\u0107", "text": "Caratteristiche tecniche.\nDi piede mancino, ha iniziato la propria carriera come ala sinistra per poi venire spostato nel ruolo di esterno di centrocampo a tutta fascia. Dotato di corsa, fiato e fisicit\u00e0, \u00e8 pi\u00f9 incisivo nella fase offensiva che in quella difensiva risultando abile, soprattutto, nel fornire assist. Pu\u00f2 giocare anche come ala destra. \nCarriera.\nClub.\nHa giocato nella massima serie serba con il per poi trasferirsi nella massima serie olandese al nel 2012.\nIl 9 agosto 2014 viene ufficializzato il suo passaggio allo , con cui firma un contratto quinquennale.\nCon la retrocessione dello Stoccarda nella stagione 2015-2016 si aprono per lui le porte del mercato. Nello stesso mercato viene quindi ceduto all', che alla sua seconda stagione in squadra retrocede in seconda divisione.\nDopo aver espresso la propria volont\u00e0 di lasciare il club, il 20 agosto 2018 si trasferisce in prestito biennale all'. Dopo una buona stagione con il club (che ha aiutato a raggiungere le semifinali di Europa League con 4 gol) viene riscattato il 17 maggio 2019 per 6 milioni di euro. Nel 2019/2020 colleziona 51 presenze e 12 gol di cui 5 messi a segno in Europa League migliorando lo score della precedente edizione. La stagione seguente gioca solo in Bundesliga mettendo insieme 30 presenze, 4 gol e ben 17 assist.\nNazionale.\nDopo aver giocato nelle nazionali giovanili serbe Under-19 ed Under-21 (con la quale nel 2015 ha anche partecipato ai campionati europei di categoria), dal 2015 viene stabilmente convocato in nazionale maggiore, con cui debutta il 7 giugno dello stesso anno nell'amichevole vinta per 4-1 sull'. Il 5 settembre 2016 segna il suo primo gol con la selezione serba il 5 settembre 2016 nel interno per 2-2 contro l'. Viene poi convocato per i Mondiali 2018, manifestazione giocata in Russia, in cui \u00e8 sceso in campo in tutte e tre le partite della sua squadra, uscita al primo turno, figurando nell'undici iniziale nelle ultime due.\nStatistiche.\nPresenze e reti nei club.\n\"Statistiche aggiornate al 22 maggio 2021.\""}
{"id": "4617672", "revid": "729019", "url": "https://it.wikipedia.org/wiki?curid=4617672", "title": "Adolfo Beria di Argentine", "text": "Soprannominato \"il giudice solitario\" per via del suo carattere schivo e riservato, esercit\u00f2 durante il difficile periodo terrorista, cui lo Stato italiano dovette affrontare la difficile situazione creata ad opera delle Brigate Rosse.\nBiografia.\nNacque a Torino il 5 dicembre 1920. Laureatosi in Giurisprudenza all'Universit\u00e0 di Genova con il prof. Salvatore Satta e in filosofia con i professori Cesare Musatti e Giovanni Maria Bertin, durante la Seconda guerra mondiale fu partigiano combattente nella Organizzazione Franchi; membro (ufficio informativo) del Comitato militare regionale piemontese. Decorato con due croci al merito di guerra.\nNel 1948, su sua iniziativa, fu fondato il Centro nazionale di prevenzione e difesa sociale, istituto con il fine di studiare le condizioni e gli aspetti della prevenzione sociale e di contribuire a delineare i caratteri di quello che \u00e8 poi divenuto il movimento della Nuova difesa sociale. Fece inoltre parte del consiglio di amministrazione dell'Istituto lombardo di studi economici e sociali.\nNel 1990 d\u00e0 vita alla Fondazione Courmayeur Mont Blanc che raccoglie tra i fondatori la Regione Valle d\u2019Aosta, il Comune di Courmayeur, la Fondazione Centro Nazionale di prevenzione e Difesa Sociale Onlus\u2013 CNPDS e il CENSIS, che ha lo scopo principale di promuovere, sviluppare, coordinare, principalmente a Courmayeur, le ricerche, gli studi, le sperimentazioni, gli incontri per approfondire e diffondere la conoscenza dei temi giuridici ed economici nella societ\u00e0 contemporanea con particolare riguardo a un\u2019ottica internazionale.\nSi spos\u00f2 con Cecilia Vallardi ed ebbe tre figlie: Camilla (che porta avanti l'attivit\u00e0 del CNPDS), Chiara (anch'ella giornalista) e Phinette.\nAttivit\u00e0 giornalistica.\nGiornalista pubblicista, scrisse per diversi anni sul Corriere Lombardo, editorialista per i problemi istituzionali e della giustizia dei quotidiani \"Corriere della Sera\", \"La Repubblica\", \"il Giornale\". . Nel 1980 fond\u00f2 la rivista trimestrale \"Giustizia e Costituzione\".\nCarriera in magistratura.\nEntr\u00f2 in magistratura nel 1947. Sostituto procuratore della Repubblica (1947/1948). Giudice istruttore penale (1948/1957). Presidente di sezione di tribunale civile (1967/1975). Consigliere della prima sezione civile della Corte d'Appello di Milano (1976/1978). Fu Presidente del Tribunale per i Minorenni di Milano (1978/!1987), Procuratore Generale della Repubblica presso la Corte d'Appello di Milano (1987/1990).Ad inizio anni sessanta entr\u00f2 a far parte dell'Associazione Nazionale Magistrati, contribuendo a fondare nel 1964 la corrente Magistratura democratica e, pi\u00f9 avanti nel tempo, la corrente Giustizia e Costituzione. Successivamente diverr\u00e0 anche presidente dell'Associazione Nazionale Magistrati..\nDurante il quinto governo Rumor del 1974-75 fu capo di gabinetto dell'allora Ministro di grazia e giustizia socialista Mario Zagari. Fino al 1979 fu sostituto procuratore a Busto Arsizio, poi giudice istruttore a Milano, dopodich\u00e9 nello stesso anno, fu nominato presidente del Tribunale dei Minori di Milano, incarico che resse fino al 1987, quando divenne procuratore generale presso la Corte d'appello di Milano, incarico che lasci\u00f2 nel dicembre 1990, per raggiunti limiti di et\u00e0.\nFu, anche, membro del Consiglio superiore della magistratura (1968/1972).\nEventi successivi e morte.\nNel 1997 si rec\u00f2 a Madrid, dove durante una cerimonia, venne premiato dal Re di Spagna Juan Carlos con il \"Premio Internazionale \"Giustizia nel mondo\"\". Nello stesso anno venne colpito da ictus e si spense il 26 luglio 2000 nella sua casa di Milano, per le tragiche conseguenze della malattia.\nRiconoscimenti.\nUn'aula del Tribunale di Prato prende il suo nome.\nA riconoscimento dell'attivit\u00e0 internazionale svolta, il CNPDS, da lui fondato, ha ricevuto nel 1989 l'attribuzione dello Statuto consultivo del Consiglio Economico e Sociale delle Nazioni Unite.\nOnorificenza.\nMedaglia d'argento del ministro della Pubblica istruzione ai benemeriti della cultura (1953). Medaglia d'oro del ministro della Giustizia al merito della redenzione sociale (1960). Medaglia d'oro di benemerenza del Comune di Milano (1981). Peace Medal for United Nations (1982). Medaglia di benemerenza \"pro merito\" del Segretario generale del Consiglio d'Europa (1984). Medaglia d'oro di benemerenza della provincia di Milano (1988). Grande medaglia d'oro della Regione Lombardia di onoranza a \"cittadini della Lombardia\" (1989). Medaglia d'oro del Ministero dell'Interno (1990). Grande medaglia d'oro di benemerenza del Comune di Milano (1990)."}
{"id": "4617676", "revid": "125876354", "url": "https://it.wikipedia.org/wiki?curid=4617676", "title": "Alessandro Pastrovicchio", "text": "Biografia.\nFratello minore di Lorenzo, \u00e8 anch'egli un disegnatore appassionandosi al genere leggendo storie di maestri come Bottaro e Scarpa. Esordisce come disegnatore alla Disney Italia nel 1998, dapprima come inchiostratore e, due anni dopo, come disegnatore collaborando a serie come Wizards of Mickey pubblicate su \"Topolino\" e a testate come \"PK\" e \"X-Mickey\".\nPer altri editori nel 2007 cura la parte grafica di un libro di Geronimo Stilton per Edizioni Piemme e, nel 2008, inizia la collaborazione con la Star Comics; dal 2011 disegna anche per Sergio Bonelli Editore partecipando alle serie \"Saguaro\", sceneggiata da Bruno Enna, Morgan Lost e Dragonero."}
{"id": "4617679", "revid": "282570", "url": "https://it.wikipedia.org/wiki?curid=4617679", "title": "Accademia di Belle Arti di Carrara", "text": ""}
{"id": "4617681", "revid": "606919", "url": "https://it.wikipedia.org/wiki?curid=4617681", "title": "Societ\u00e0 Sportiva Sambenedettese 1956-1957", "text": "Questa pagina raccoglie le informazioni riguardanti la Societ\u00e0 Sportiva Sambenedettese nelle competizioni ufficiali della stagione 1956-1957.\nStagione.\nNella stagione 1956-1957 la Sambenedettese disput\u00f2 il primo campionato di Serie B della sua storia.\nOrganigramma societario.\nArea direttiva\nArea tecnica"}
{"id": "4617696", "revid": "339392", "url": "https://it.wikipedia.org/wiki?curid=4617696", "title": "Sistema di posizionamento Compass", "text": ""}
{"id": "4617699", "revid": "767487", "url": "https://it.wikipedia.org/wiki?curid=4617699", "title": "The Pipe Dream (film 1915)", "text": "The Pipe Dream \u00e8 un cortometraggio muto del 1915. Il nome del regista non viene riportato nei \"credit\" del film che, prodotto dalla Essanay Film Manufacturing Company e distribuito dalla General Film Company, aveva come interpreti Billy Mason nel ruolo del vagabondo e Ruth Hennessy in quello della fata.\nTrama.\nDopo avere passato la notte in un barile, un vagabondo cerca qualcosa da mangiare in una casa delle vicinanze. Ma il cuoco gli sguinzaglia dietro il cane, che lo insegue fino a che l'uomo trova rifugio sul ramo di un albero. Per passare il tempo, accende la sua pipa di pannocchia e si addormenta. Nel sogno, immagina di trovare un quaderno pieno di banconote. Inseguito dal proprietario di quel denaro attraverso boschi, fattorie e strade, arriva in una baia, dove trova delle barche ormeggiate. Nel bosco, gli appare una fata che danza davanti a lui, eseguendo diverse magie come quella di indurre i polli a camminare all'indietro e i nuotatori a tuffarsi anche loro all'indietro, saltando dall'acqua al trampolino. Mentre il vagabondo tenta di baciarla, la fata scompare. L'uomo poi entra in una botte per riposare, ma la botte \u00e8 fatta rotolare gi\u00f9 dalla collina da alcuni ragazzi. Andando a sbattere contro un albero, il barile esplode e il vagabondo, cadendo dall'albero, si sveglia.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito negli Stati Uniti dalla General Film Company, il film - un cortometraggio di una bobina - usc\u00ec nelle sale cinematografiche il 15 luglio 1915."}
{"id": "4617700", "revid": "110157", "url": "https://it.wikipedia.org/wiki?curid=4617700", "title": "Torre Imperia", "text": "La Torre Imperia (in russo: \"\u0418\u043c\u043f\u0435\u0440\u0438\u044f \u0411\u0430\u0448\u043d\u044f\") \u00e8 un grattacielo di 60 piani alto 238,6 metri costruito a Mosca, nella Federazione Russa, nel CIAM. L'edificio comprende uffici, un centro affari, un hotel e degli appartamenti privati.\nDescrizione dell'edificio.\nLa torre \u00e8 divisa in tre parti:\nL'edificio ha una forma ellittica pi\u00f9 alcuni elementi hi-tech. Le finestre offrono una vista panoramica del fiume Moscova, del Cremlino di Mosca, del centro della citt\u00e0, della Collina dei passeri (Collina Vorobyovy in russo), dell'Universit\u00e0 statale di Mosca e della Collina Poklonnaja."}
{"id": "4617710", "revid": "104458", "url": "https://it.wikipedia.org/wiki?curid=4617710", "title": "Vranjic", "text": ""}
{"id": "4617719", "revid": "767487", "url": "https://it.wikipedia.org/wiki?curid=4617719", "title": "Jane of the Soil", "text": "Jane of the Soil \u00e8 un cortometraggio muto del 1915 diretto da E.H. Calvert.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 17 luglio 1915."}
{"id": "4617720", "revid": "339392", "url": "https://it.wikipedia.org/wiki?curid=4617720", "title": "Giubbetto chiodo", "text": ""}
{"id": "4617721", "revid": "339392", "url": "https://it.wikipedia.org/wiki?curid=4617721", "title": "Giubbotto chiodo", "text": ""}
{"id": "4617722", "revid": "110157", "url": "https://it.wikipedia.org/wiki?curid=4617722", "title": "Kup Bosne i Hercegovine 2012-2013", "text": "La Kup Bosne i Hercegovine 2012-2013 \u00e8 stata la tredicesima edizione della coppa nazionale della Bosnia Erzegovina, ed \u00e8 stata vinta dallo , al suo secondo titolo.\nFinale.\nLo vince la coppa grazie ai tiri di rigore."}
{"id": "4617723", "revid": "339392", "url": "https://it.wikipedia.org/wiki?curid=4617723", "title": "Lord sindaco della citt\u00e0 di Londra", "text": ""}
{"id": "4617729", "revid": "300067", "url": "https://it.wikipedia.org/wiki?curid=4617729", "title": "Sergej Tarasov", "text": ""}
{"id": "4617731", "revid": "47767", "url": "https://it.wikipedia.org/wiki?curid=4617731", "title": "Sant'Adaulfo", "text": ""}
{"id": "4617733", "revid": "287204", "url": "https://it.wikipedia.org/wiki?curid=4617733", "title": "Timur Gareev", "text": "Di etnia tatara, impar\u00f2 a giocare a scacchi a sei anni. Nel 2004, all'et\u00e0 di 16 anni, ottenne il titolo di Grande Maestro.\nHa ottenuto il massimo rating FIDE in aprile 2013, con 2682 punti Elo.\nNel 2005 si \u00e8 trasferito negli Stati Uniti per studiare alla University of Texas at Brownsville, dove si \u00e8 laureato in \"Business Marketing\". Negli anni 2005-2006 e 2009-2011 ha fatto parte della squadra di scacchi dell'universit\u00e0, portandola a vincere il campionato statunitense per squadre universitarie.\nDal 2012 \u00e8 iscritto alla Federazione di scacchi statunitense e gioca con la bandiera degli USA in tutte le competizioni. \nPrincipali risultati.\nHa partecipato a due Olimpiadi degli scacchi con la nazionale uzbeka: Calvi\u00e0 2004 e Torino 2006, realizzando in entrambe 8 punti su 11.\nNel 2007 ha vinto, alla pari con Vladimir Egin e Anton Filippov, il campionato dell'Uzbekistan.\nHa partecipato con ottimi risultati a vari tornei statunitensi: \nGioco alla cieca.\nGareev \u00e8 un grande esperto del gioco alla cieca e si \u00e8 esibito in molte simultanee alla cieca, tra le quali:\nIl 4 dicembre 2016, alla University of Nevada di Las Vegas, ha stabilito il record mondiale di partite in simultanea alla cieca, precedentemente detenuto dal Maestro FIDE tedesco Marc Lang, che nel 2011 gioc\u00f2 su 46 scacchiere. La simultanea si \u00e8 svolta contro 48 avversari e si \u00e8 conclusa, dopo quasi 20 ore di gioco, con il risultato di +35 =7 -6 (80,2 %). Il record \u00e8 stato registrato nel Guinness dei primati.\nAttualmente (2019) risiede nella California meridionale. "}
{"id": "4617735", "revid": "47767", "url": "https://it.wikipedia.org/wiki?curid=4617735", "title": "Adaulfo", "text": ""}
{"id": "4617737", "revid": "104458", "url": "https://it.wikipedia.org/wiki?curid=4617737", "title": "Sergey Tarasov", "text": ""}
{"id": "4617751", "revid": "767487", "url": "https://it.wikipedia.org/wiki?curid=4617751", "title": "Miniera Keane Wonder", "text": "La miniera Keane Wonder \u00e8 una miniera abbandonata nel parco nazionale della valle della Morte nella contea di Inyo in California.\nSi trova sulla catena montuosa detta Funeral Mountains ad est della valle della Morte e della citt\u00e0 di Furnace Creek.\nStoria.\nGli scavi nella miniera ebbero inizio nei primi anni del '900 durante il periodo della corsa all'oro in California. \nAssieme alle vicine miniere a Skidoo ed a Rhyolite si cerc\u00f2 di estrarre quanto pi\u00f9 oro possibile. L'attivit\u00e0 estrattiva rallent\u00f2 con il panico del 1907 e si ferm\u00f2 quando l'area venne designata monumento nazionale dal presidente degli Stati Uniti d'America Herbert Hoover.\nL'estrazione mineraria tuttavia non si ferm\u00f2 completamente finch\u00e9 la zona non venne dichiarata parco nazionale nel 1994."}
{"id": "4617754", "revid": "599013", "url": "https://it.wikipedia.org/wiki?curid=4617754", "title": "Temper", "text": ""}
{"id": "4617760", "revid": "767487", "url": "https://it.wikipedia.org/wiki?curid=4617760", "title": "Temper (film 1915)", "text": "Temper \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 13 luglio 1915.\nViene citato in \"Moving Picture World\" del 10 luglio 1915."}
{"id": "4617768", "revid": "599013", "url": "https://it.wikipedia.org/wiki?curid=4617768", "title": "Lago Pyramid (Nevada)", "text": "Il Pyramid (in lingua inglese: Pyramid Lake) \u00e8 un lago endoreico presente nel bacino idrografico del fiume Truckee, suo immissario. Si trova a 64\u00a0km a nord-est di Reno, in Nevada.\nSebbene raggiunga un'estensione pari solo al 10% della superficie del Gran Lago Salato, \u00e8 del 25% maggiore in volume. Il fiume Truckee riversa nel lago da meridione le acque del Lago Tahoe, di cui \u00e8 l'unico emissario, e moderate quantit\u00e0 di silt, caricate attraverso le fasi di ruscellamento durante l'attraversamento della Sierra Nevada.\nStoria.\n\u00c8 una delle ultime rimanenze del lago Lahontan, che nel Pleistocene raggiungeva i 272\u00a0m di profondit\u00e0 in corrispondenza del Lago Pyramid. L'area prospiciente il lago \u00e8 stata abitata sin dal XIX secolo dagli indiani Paiute, che si nutrivano dei pesci del lago (\"Gila bicolor\" e \"Oncorhynchus clarki henshawi\"). La prima mappa del lago fu tracciata nel 1844 da John C. Fr\u00e9mont, che assegn\u00f2 anche l'attuale denominazione al lago.\nNel 1903, parte delle acque del fiume Truckee furono deviate attraverso la diga di Derby per utilizzarle per l'irrigazione dei terreni agricoli. Ci\u00f2 condusse anche alla scomparsa nelle acque del lago delle trote del Lahontan, \"Oncorhynchus clarki henshawi\", in seguito reintrodotte.\nNel XIX secolo, furono combattute in prossimit\u00e0 del lago due battaglie nell'ambito della guerra Paiute.\nIl lago \u00e8 stato cos\u00ec denominato per la forma di alcune formazioni di travertino presenti a ridosso delle sue coste. La maggiore di esse \u00e8 l'isola di Anaho, abitata da una colonia di pellicani bianchi americani.\nIl Lago Pyramid \u00e8 stato utilizzato nelle riprese del film \"La pi\u00f9 grande storia mai raccontata\", nel 1965. Nel 1961, inoltre, erano state girate in prossimit\u00e0 del lago alcune scene di \"Gli spostati\"."}
{"id": "4617778", "revid": "767487", "url": "https://it.wikipedia.org/wiki?curid=4617778", "title": "Others Started It, But Sophie Finished", "text": "Others Started It, But Sophie Finished \u00e8 un cortometraggio muto del 1915 diretto da Roy Clements.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti dall'Essanay.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 22 luglio 1915."}
{"id": "4617783", "revid": "486946", "url": "https://it.wikipedia.org/wiki?curid=4617783", "title": "Nuovo Museo Provinciale Sannitico", "text": ""}
{"id": "4617785", "revid": "1305772", "url": "https://it.wikipedia.org/wiki?curid=4617785", "title": "Lago Pyramid", "text": "Lago Pyramid o, nella sua forma inglese, Pyramid Lake pu\u00f2 riferirsi a:"}
{"id": "4617786", "revid": "161273", "url": "https://it.wikipedia.org/wiki?curid=4617786", "title": "Pyramid Lake", "text": ""}
{"id": "4617787", "revid": "287204", "url": "https://it.wikipedia.org/wiki?curid=4617787", "title": "Jorge Lozano", "text": "Carriera.\nIn carriera ha vinto 9 titoli di doppio. Nei tornei del Grande Slam ha ottenuto il suo miglior risultato vincendo il doppio misto all'Open di Francia nel 1988, in coppia con la statunitense Lori McNeil, e nel 1990, in coppia con la spagnola Arantxa S\u00e1nchez Vicario.\nIn Coppa Davis ha disputato un totale di 43 partite, ottenendo 20 vittorie e 23 sconfitte."}
{"id": "4617790", "revid": "767487", "url": "https://it.wikipedia.org/wiki?curid=4617790", "title": "The Call of Yesterday", "text": " The Call of Yesterday \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 26 luglio 1915.\nViene citato in \"Moving Picture World\" del 24 luglio 1915."}
{"id": "4617791", "revid": "606039", "url": "https://it.wikipedia.org/wiki?curid=4617791", "title": "Corvus monedula", "text": ""}
{"id": "4617792", "revid": "115168171", "url": "https://it.wikipedia.org/wiki?curid=4617792", "title": "Il Nuovo Male (rivista)", "text": "Il Nuovo Male \u00e8 un mensile di illustrazione e satira diretto da Vincenzo Sparagna, attivo dal 1\u00ba ottobre del 2011.\nStoria.\nLa pubblicazione \u00e8 la nuova edizione della storica rivista satirica \"Il Male\", attiva dal 1977 al 1982, del cui collettivo Sparagna fece parte. \nNel 1995 ci fu un primo tentativo da parte di Sparagna e Vincino di riportare nelle edicole la rivista. Questa fase dur\u00f2 per 6 numeri, dall'ottobre del 1995 al marzo 1996. \nIl mensile \u00e8 uscito nuovamente nel 2011 una settimana prima dell'annunciato lancio sul mercato di un'altra riedizione della storica testata, ad opera di Vincino e Vauro. \nChiusa circa due anni dopo la pubblicazione di quest'ultima, Il Nuovo Male di Sparagna prosegue invece negli anni seguenti le proprie pi\u00f9 o meno regolari uscite.\nCollaborano a questa edizione de il Nuovo Male: Cecigian, Cucciarelli, Cossu, Del Buono, Delucchi, Ercole, Fabbri, Frago Comics, Franzaroli, Gallo, Gattai, Giuliano, Graziani, Gubitosa, Laurenzi, Morelli, Navarra, Paci, Palumbo, Panzironi, Perissinotto, Pinna, Ramingo Giusti, Tersite (Sparagna), Zanzara, Joe Trozky, Stickyboy, Ss-Sunda."}
{"id": "4617793", "revid": "1543377", "url": "https://it.wikipedia.org/wiki?curid=4617793", "title": "Teorema di Gelfand-Mazur", "text": "In matematica, in particolare nell'area dell'analisi funzionale, il teorema di Gelfand-Mazur, cos\u00ec chiamato in onore di Israel Gelfand e Stanis\u0142aw Mazur, \u00e8 un teorema che stabilisce che ogni algebra di Banach complessa con unit\u00e0 che \u00e8 anche un'algebra di divisione \u00e8 isometricamente isomorfa all'algebra dei numeri complessi formula_1.\nIn altre parole, la sola algebra di Banach complessa che \u00e8 anche un'algebra di divisione \u00e8 formula_1, l'algebra dei complessi. Ci\u00f2 segue dal fatto che, se formula_3 \u00e8 un'algebra di Banach complessa tale che ogni suo elemento non-nullo sia invertibile, allora lo spettro di ogni elemento formula_4 di formula_3, che, come noto dalla teoria spettrale applicata alle algebre di Banach, \u00e8 non-vuoto, contiene almeno un numero complesso formula_6 tale che formula_7 non \u00e8 invertibile. Ma l'unico tale elemento in formula_3 \u00e8 0, e quindi formula_9, ossia formula_10. Ci\u00f2 fornisce l'isomorfismo tra formula_3 e formula_1 cercato.\nUn risultato pi\u00f9 forte e difficile fu provato per primo soltanto da Stanislaw Mazur, ma fu pubblicato in Francia senza una dimostrazione, per il rifiuto da parte dell'autore della richiesta dell'editore di sintetizzare la gi\u00e0 breve dimostrazione originale. Il teorema di Mazur asserisce che ci sono (a meno di isomorfismo) esattamente tre algebre di Banach reali che sono anche algebre di divisione: il campo dei reali formula_13, dei complessi formula_1, e quella non commutativa dei quaternioni formula_15. Gelfand ha dimostrato, indipendentemente, la versione pi\u00f9 semplice e speciale del caso complesso alcuni anni dopo Mazur. Tuttavia \u00e8 stato il lavoro di Gelfand ad influenzare gli sviluppi futuri nell'area."}
{"id": "4617796", "revid": "767487", "url": "https://it.wikipedia.org/wiki?curid=4617796", "title": "Club Calcio Catania 1956-1957", "text": "Questa pagina raccoglie le informazioni riguardanti il Club Calcio Catania nelle competizioni ufficiali della stagione 1956-1957.\nStagione.\nScaduto il mandato della triarchia nell'estate 1956, la presidenza del Catania viene confermata ad Agatino Pesce. La scelta del nuovo allenatore cade su Ernesto Matteo Poggi detto \"Gipo\" che vanta una lunga carriera di calciatore vissuta a Genova, dove ha vestito le maglie di tutte le squadre genovesi, \"Gipo\" classe 1913, si appresta a vivere la sua prima esperienza lontano dalla lanterna. La squadra viene completamente ribaltata, se ne vanno Guido Klein, dopo sei stagioni con 135 presenze e 47 reti, Quoiani, Bassetti, Ghiandi, il portiere Bardelli, i difensori Boniardi, Bravetti e Santamaria. Sono una decina i volti nuovi di un Catania rinnovato. Eppure disputa un ottimo campionato, sfiorando la promozione, persa all'ultima giornata di campionato in quel di Modena (1-0), una vittoria e sarebbe stata promozione diretta, un pareggio sarebbero stati spareggi. Nella stagione 1956-1957 il Catania disput\u00f2 l'undicesimo campionato di Serie B della sua storia, con 42 punti si piazz\u00f2 al quarto posto. Amichevole di lusso il 16 dicembre 1956 allo stadio Cibali, ospite del Catania l'Honved di Budapest, secondo la stampa il club pi\u00f9 forte del mondo, ed il suo calciatore simbolo, quel Ferenc Pusk\u00e1s, guida della nazionale magiara, fino ad un passo dal titolo mondiale in Svizzera nel 1954, finir\u00e0 (9-2) per gli ospiti, con una rete perla da 50 metri di Pusk\u00e1s, ma \u00e8 comunque festa per il pubblico e per la societ\u00e0 etnea.\nOrganigramma societario.\nArea direttiva\nArea tecnica"}
{"id": "4617799", "revid": "767487", "url": "https://it.wikipedia.org/wiki?curid=4617799", "title": "The Sky Hunters", "text": "The Sky Hunters \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche degli Stati Uniti il 24 luglio 1915."}
{"id": "4617801", "revid": "466539", "url": "https://it.wikipedia.org/wiki?curid=4617801", "title": "Bet-at-home Open - German Tennis Championships 2013 - Singolare", "text": "Il singolare del Bet-at-home Open - German Tennis Championships 2013 \u00e8 stato un torneo di tennis facente parte dell'ATP World Tour 2013.\nJuan M\u00f3naco era il detentore del titolo ma \u00e8 stato eliminato ai quarti di finale da Nicol\u00e1s Almagro.\nFabio Fognini ha sconfitto in finale Federico Delbonis per 4-6, 7-68, 6-2.\nTeste di serie.\nTutte le teste di serie hanno ricevuto un bye per il secondo turno."}
{"id": "4617803", "revid": "112179153", "url": "https://it.wikipedia.org/wiki?curid=4617803", "title": "Bandiere della Lega Anseatica", "text": "Le Bandiere anseatiche sono le bandiere delle citt\u00e0 anseatiche, decorate dalle Cocche e altre navi della Lega anseatica - come illustrato sul sigillo del 1350 di Elbing mostrato qui.\nStoria.\nOriginariamente, le navi anseatiche issavano un gonfalone rosso sui loro alberi, che presentava una croce per indicare la protezione del sovrano. Rosso \u00e8 stato anche il colore utilizzato dalla marina Danese e inglese. Quella inglese pi\u00f9 tardi adott\u00f2 la croce di San Giorgio. Dalla seconda met\u00e0 del XIII secolo, le citt\u00e0 anseatiche crearono vessilli cittadini per distinguersi dalle altre citt\u00e0 membri. Il gonfalone rosso rimase in uso insieme a queste bandiere. La pi\u00f9 antica bandiera anseatica fu una semplice bandiera rossa usata ad Amburgo. Le bandiere anseatiche erano per lo pi\u00f9 rosse e bianche e in alcune erano presenti simboli, quali croci.\nMolte citt\u00e0 che furono membri della lega anseatica continuano ad usare rosso e bianco come colori della citt\u00e0.\nGagliardetto anseatico.\nOltre a queste bandiere, le navi facevano sventolare anche un gagliardetto anseatico (\"Hanseatenwimpel\") dove la met\u00e0 superiore era bianca (argento) e la met\u00e0 inferiore rossa."}
{"id": "4617804", "revid": "535208", "url": "https://it.wikipedia.org/wiki?curid=4617804", "title": "Rashtrapati Bhawan", "text": ""}
{"id": "4617806", "revid": "287204", "url": "https://it.wikipedia.org/wiki?curid=4617806", "title": "Erastes", "text": ""}
{"id": "4617814", "revid": "466539", "url": "https://it.wikipedia.org/wiki?curid=4617814", "title": "Bet-at-home Open - German Tennis Championships 2013 - Qualificazioni singolare", "text": "Le qualificazioni del singolare del Bet-at-home Open - German Tennis Championships 2013 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "4617820", "revid": "1442080", "url": "https://it.wikipedia.org/wiki?curid=4617820", "title": "Bet-at-home Open - German Tennis Championships 2013 - Doppio", "text": "Il doppio del Bet-at-home Open - German Tennis Championships 2013 \u00e8 stato un torneo di tennis facente parte dell'ATP World Tour 2013.\nDavid Marrero e Fernando Verdasco erano i detentori del titolo ma si sono ritirati durante le semifinali.\nIn finale Mariusz Fyrstenberg e Marcin Matkowski hanno sconfitto Alexander Peya e Bruno Soares per 3-6, 6-1, [10-8]."}
{"id": "4617822", "revid": "599013", "url": "https://it.wikipedia.org/wiki?curid=4617822", "title": "Boys Will Be Boys", "text": ""}
{"id": "4617823", "revid": "110157", "url": "https://it.wikipedia.org/wiki?curid=4617823", "title": "Sergej Tarasov (sciatore 1965)", "text": "Agli inizi della carriera, prima della dissoluzione dell'Unione Sovietica (1991), gareggi\u00f2 per la nazionale sovietica.\nBiografia.\nIn Coppa del Mondo ottenne la prima vittoria, nonch\u00e9 primo risultato di rilievo, il 19 gennaio 1991 a Ruhpolding.\nIn carriera prese parte a due edizioni dei Giochi olimpici invernali, (3\u00b0 nella sprint, 1\u00b0 nell'individuale, 2\u00b0 nella staffetta) e (22\u00b0 nella sprint, 15\u00b0 nell'individuale, 3\u00b0 nella staffetta) e a cinque dei Mondiali, vincendo nove medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nIN = individuale\nRL = staffetta"}
{"id": "4617824", "revid": "436907", "url": "https://it.wikipedia.org/wiki?curid=4617824", "title": "Sentimento reciproco", "text": "Sentimento reciproco \u00e8 un singolo del rapper italiano Inoki, pubblicato il 16 febbraio 2007 come unico estratto dal terzo album in studio \"Nobilt\u00e0 di strada\".\nIl videoclip del singolo \u00e8 stato trasmesso dall'emittente televisiva MTV Italia."}
{"id": "4617827", "revid": "767487", "url": "https://it.wikipedia.org/wiki?curid=4617827", "title": "The Blindness of Virtue", "text": "The Blindness of Virtue \u00e8 un film muto del 1915 diretto da Joseph Byron Totten. La sceneggiatura - che secondo fonti moderne \u00e8 da attribuirsi a Edmund T. Lowe - fu l'adattamento per lo schermo del lavoro teatrale e dell'omonimo romanzo di Cosmo Hamilton. Il testo di Hamilton and\u00f2 in scena a Broadway al 39th Street Theatre il 28 ottobre 1912.\nTrama.\nIl reverendo Harry Pemberton accetta di prendersi cura di Archibald, il figlio di un suo caro amico che, ragazzo troppo esuberante, \u00e8 stato espulso da Eton. Il giovanotto diventa il migliore amico di Effie, la figlia del pastore, una fanciulla innocente che non sa nulla della vita. Alla canonica giunge uno degli amici dissoluti di Archie, Edward Winstanley che inizia subito a corteggiare Ann, la figlia di una lavandaia. Con le sue belle maniere, convince la ragazza a fuggire con lui a Londra, promettendole una vita brillante e bei vestiti. Archie riesce a rintracciare la coppia in un albergo malfamato, ma ormai la povera Ann \u00e8 stata compromessa e sua madre si lamenta con Pemberton.\nCos\u00ec, quando il pastore sorprende Effie, che si era recata innocentemente in camera di Archie con indosso solo la vestaglia, accusa il giovane di voler sedurre sua figlia. Archie deve lasciare la casa ma intanto Effie ha raccontato tutto a sua madre che capisce che deve spiegare alla figlia tutto ci\u00f2 che non le ha mai detto prima. Illuminata sulle questioni sessuali, Effie si chiarisce anche con Archie e i due giovani, con il consenso del reverendo Pemberton, decidono di sposarsi.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla V-L-S-E, il film usc\u00ec nelle sale cinematografiche statunitensi il 19 luglio 1915."}
{"id": "4617829", "revid": "124808742", "url": "https://it.wikipedia.org/wiki?curid=4617829", "title": "Teatro scandinavo della seconda guerra mondiale", "text": "Il teatro scandinavo della seconda guerra mondiale ricomprende gli eventi bellici e politici che ebbero luogo tra la fine del 1939 e il maggio 1945 in Scandinavia (inclusi i territori a essa culturalmente associati come Finlandia, Groenlandia, Islanda e isole F\u00e6r \u00d8er), nell'ambito dei pi\u00f9 vasti eventi del teatro europeo della seconda guerra mondiale.\nLa Scandinavia venne coinvolta presto negli eventi del secondo conflitto mondiale: sul finire del novembre del 1939 la Finlandia fu invasa da truppe dell'Unione Sovietica, intenzionata ad annettersi alcune strategiche aree di confine, e sottoscrisse un accordo di pace per cui dovette cedere circa il 10% del proprio territorio dopo un conflitto durato poco pi\u00f9 di tre mesi; in conseguenza di ci\u00f2 la Finlandia si avvicin\u00f2 alla Germania nazista, e nel giugno del 1941 partecip\u00f2 all'invasione dell'URSS aprendo un nuovo fronte esteso dalla Lapponia al golfo di Finlandia.\nLa cooperazione tra tedeschi e finlandesi prosegu\u00ec fino al settembre del 1944, quando il governo di Helsinki capitol\u00f2 di fronte alle rinnovate controffensive sovietiche; truppe finlandesi e sovietiche cooperarono poi per cacciare gli ultimi reparti tedeschi dalla Lapponia. Danimarca e Norvegia furono invase dalla Germania nell'aprile del 1940, durante gli eventi della cosiddetta \"operazione Weser\u00fcbung\": i danesi capitolarono in breve tempo, mentre i norvegesi resistettero pi\u00f9 a lungo anche grazie all'appoggio di un corpo di spedizione anglo-francese, finendo per\u00f2 con l'arrendersi ai primi di giugno del 1940.\nLa Danimarca fu inizialmente trattata in maniera benevola, assoggettata alla Germania ma dotata ancora di una certa autonomia interna; la crescente opposizione delle istituzioni e del popolo danese alle politiche pi\u00f9 oppressive imposte dalla Germania port\u00f2 poi, nell'agosto del 1943, allo scioglimento del governo e all'imposizione di una piena occupazione militare tedesca. In Norvegia i tedeschi imposero la costituzione di un governo fantoccio sotto Vidkun Quisling ma, davanti allo scarso sostegno raccolto da questi, il Paese fu poi pienamente assoggettato alla Germania venendo costituito in \"Reichskommissariat\"; sia in Norvegia sia in Danimarca si formarono quindi svariati gruppi di resistenza armata, in opposizione sia agli occupanti tedeschi sia ai collaborazionisti locali.\nLa Svezia svolse un ruolo ambivalente: il Paese, formalmente neutrale ed estraneo al conflitto per tutta la sua durata, da un lato appoggi\u00f2 la lotta della Finlandia contro l'URSS e continu\u00f2 a commerciare estesamente con la Germania nazista, dall'altro, in particolare dopo il 1943, forn\u00ec rifugio e assistenza ai gruppi resistenziali danesi e norvegesi e alle forze armate regolari costituite dai rispettivi governi in esilio, oltre a sostenere con interventi umanitari le popolazioni dei Paesi occupati.\nI presupposti.\nLa Scandinavia, composta geograficamente da Svezia, Norvegia e Finlandia, era unita da fortissimi legami storici con la Danimarca, facente tuttavia parte, con l'eccezione della Groenlandia, dell'Europa continentale. La Danimarca possedeva, insieme alla Svezia, il controllo del canale di \u00d8resund, la porta di accesso al mar Baltico, ed era quindi un importante nodo per l'economia del Nord Europa, anche se la Germania nel 1895 costru\u00ec e nel 1914 successivamente ampli\u00f2, il canale di Kiel, che permetteva un passaggio rapido tra il mare del Nord e il Baltico.\nLa Svezia era un importantissimo produttore di minerale di ferro (assolutamente indispensabile alla Germania per perseguire una politica industriale, civile e militare di potenza), che veniva esportato attraverso il porto norvegese di Narvik e due porti svedesi; questi tuttavia non erano utilizzabili per tutto l'anno a causa dei ghiacci, mentre Narvik, grazie alla corrente del Golfo, lo era sempre.\nA seguito dello scoppio della seconda guerra mondiale, i britannici, su idea di Winston Churchill, progettarono di inviare tre obsolete navi da battaglia della classe Revenge, alleggerite e con i ponti pesantemente corazzati, a distruggere il traffico tra i porti svedesi e quelli tedeschi in quella che doveva essere l'operazione Catherine, ma l'idea fu abbandonata sia per altre priorit\u00e0 d'impiego nei materiali necessari per convertire le navi sia per la scarsit\u00e0 di manodopera specializzata.\nIl conflitto tra Unione Sovietica e Finlandia.\nVerso la fine del 1939 l'Unione Sovietica aveva richiesto alla Finlandia una serie di rettifiche territoriali che l'aiutassero a difendere la citt\u00e0 di Leningrado. Propose la cessione per trent'anni della penisola di Hanko che insieme alle postazioni sulla costa estone, a Paldiski, avrebbe precluso l'accesso alla baia di Leningrado a navi ostili; inoltre vennero richiesti l'allontanamento della frontiera nella Carelia, per porre Leningrado al di fuori della portata dall'artiglieria pesante, e il controllo di Petsamo, che era l'unico porto finlandese sul Mar Bianco e una possibile minaccia per il porto sovietico di Murmansk.\nIn cambio il governo sovietico offr\u00ec alcune aree di confine quale compensazione, ma poich\u00e9 la Finlandia rifiut\u00f2 l'URSS decise per una soluzione violenta della contesa: tale \"casus belli\" venne ritenuto pretestuoso da parte dell'opinione pubblica mondiale, la quale si schier\u00f2 a favore del Paese scandinavo. Al tempo dell'inizio delle operazioni, avvenuto il 30 novembre 1939, la seconda guerra mondiale era gi\u00e0 cominciata da tre mesi con l'invasione tedesca della Polonia e la conseguente dichiarazione di guerra di Francia e Regno Unito alla Germania. In quel momento, sul finire dell'anno, le forze dei due schieramenti si fronteggiavano lungo le linee fortificate Maginot e Sigfrido in quella che fu definita \"strana guerra\" per la sua staticit\u00e0 e mancanza di combattimenti, e l'Unione Sovietica aveva gi\u00e0 annesso con un trattato imposto con la forza le Repubbliche baltiche di Estonia, Lettonia e Lituania.\nL'attenzione dell'opinione pubblica si concentr\u00f2 dunque sulla cosiddetta guerra d'inverno: gli aiuti e i volontari disposti a combattere a favore della Finlandia giunsero da tutto il mondo senza distinzioni tra Paesi democratici e quelli nei quali vigevano regimi totalitari come l'Italia fascista e il Regno di Ungheria, con una significativa presenza di scandinavi. Il numero totale dei volontari fu di 11\u00a0500 uomini, di cui 8\u00a0275 svedesi, 725 norvegesi, 800 danesi, 400 ungheresi e 300 statunitensi di origine finnica. Lo Stato che pi\u00f9 di tutti invi\u00f2 aiuti materiali in Finlandia fu la Francia: 145 aeroplani, 500 pezzi d'artiglieria, 5\u00a0000 mitragliatrici, 200\u00a0000 granate, 400\u00a0000 fucili e venti milioni di munizioni.\nLa guerra lampo tedesca.\nCon l'invasione della Norvegia i tedeschi intendevano prevenire quello che durante la prima guerra mondiale era stato il problema principale per la loro marina, cio\u00e8 l'imposizione di una linea di blocco navale dalla Scozia a Bergen da parte della Royal Navy, resa possibile dalla politica estera filobritannica del Paese scandinavo. L'eventualit\u00e0 di un attacco tedesco alla Norvegia era stato teorizzato gi\u00e0 in un libro del 1929, \"La strategia navale della prima guerra mondiale\" dell'ammiraglio tedesco Wegener. Hitler per\u00f2 nel 1939 aveva dichiarato all'ammiraglio Erich Raeder, comandante della Kriegsmarine, che la guerra non sarebbe iniziata prima del 1944 e il programma di costruzioni navali tedesche era stato impostato di conseguenza. Le navi da battaglia della classe Bismarck non erano ancora entrate in servizio e la flotta tedesca non era in grado di affrontare in mare aperto quella britannica.\nIn ogni caso le basi norvegesi sarebbero state pi\u00f9 utili di quelle tedesche per gli U-Boot e Raeder in ottobre e in dicembre del 1939 chiese a questo scopo a Hitler di pianificare l'occupazione della Norvegia, scontrandosi con un iniziale rifiuto. Il teorico nazista Alfred Rosenberg present\u00f2 il suo protetto norvegese Vidkun Quisling a Raeder, che port\u00f2 nuovi argomenti a Hitler in favore dell'invasione, ma nonostante l'OKW avesse gi\u00e0 preparato i piani necessari, fu solo l'incidente dell'Altmark che port\u00f2 alla fine alla decisione d'intraprendere l'operazione Weser\u00fcbung.\nAnche gli Alleati, nella persona di Churchill, si aspettavano un attacco tedesco a nord, tanto che in una nota del 16 dicembre 1939 questi propugnava \u00abuna grande offensiva bellica\u00bb, che in tutta probabilit\u00e0 avrebbe spinto i tedeschi a invadere la Scandinavia; pi\u00f9 avanti affermava \u00ababbiamo pi\u00f9 da guadagnare che da perdere da un attacco tedesco contro Norvegia e Svezia\u00bb. A esso si aggiungeva il francese \u00c9douard Daladier che si aspettava di utilizzare l'incidente dell'Altmark come pretesto per occupare immediatamente i porti norvegesi \u00ab[...] con un attacco improvviso; tanto pi\u00f9 facile sar\u00e0 giustificare questa mossa agli occhi dell'opinione pubblica quanto pi\u00f9 rapidamente essa verr\u00e0 condotta a termine e quanto pi\u00f9 la nostra propaganda riuscir\u00e0 a sfruttare il ricordo della recente complicit\u00e0 della Norvegia nell'incidente\u00bb.\nD'altro canto nell'area era gi\u00e0 in corso la guerra d'inverno tra Unione Sovietica e Finlandia, che vedeva come comprimari sia i tedeschi sia gli Alleati. I tedeschi erano in quel momento legati dal patto Molotov-Ribbentrop ai sovietici, e si adoperarono per un rigoroso rispetto della neutralit\u00e0 e sul controllo delle forniture di armi ai finlandesi, nonostante ne avessero in passato aiutato la crescita delle forze armate. Gli Alleati invece stavano cercando di portare armi e aiuti ai finlandesi sotto forma di un corpo di spedizione che \"pro forma\" sarebbe stato costituito da \"volontari\". La campagna di Norvegia del 1940 pose Danimarca e Norvegia nelle mani tedesche, e questi Paesi rimasero occupati fino alla resa tedesca del 1945.\nLe forze armate danesi erano assolutamente inadeguate a difendere il Paese da un attacco, anche per la natura pianeggiante del territorio e la mancanza di ostacoli naturali; i pochi velivoli dell'esercito e della marina erano antiquati e adatti solo a compiti di ricognizione; la marina militare, con 4\u00a0300 uomini in servizio, dotata solo di una nave da difesa costiera con pezzi da 150\u00a0mm, sei motosiluranti e sette sommergibili, non era minimamente in grado di fermare la squadra tedesca che arriv\u00f2 a Copenaghen per l'invasione il 9 aprile 1940. L'aviazione navale danese, con i suoi undici idrovolanti a Copenaghen, due altri con la squadra navale ad Aarhus, altri due a Slipshavn e nove aerei terrestri nella base navale di Avn\u00f8, avrebbe dovuto opporsi alle centinaia di velivoli schierati dalla Luftwaffe.\nLe due divisioni tedesche di fanteria destinate all'operazione incontrarono solo una resistenza debole e simbolica, anche perch\u00e9 il governo danese non aveva proclamato la mobilitazione generale. Le navi della Maersk Line, allora A.P. M\u00f8ller-M\u00e6rsk Gruppen, vennero affidate in gestione all'ufficio di New York della compagnia e per effetto dell'Ordine Permanente Speciale Uno nessun ordine proveniente dalla Danimarca poteva essere accettato se non controfirmato dalla sede newyorkese diretta da Arnold M\u00e6rsk Mc-Kinney M\u00f8lle. Le navi lontane dalle acque danesi vennero poste sotto il controllo degli Alleati mentre alcune vennero affondate dai sottomarini tedeschi durante il prosieguo del conflitto, come ad esempio la \"Leise Maersk\", colata a picco il 23 novembre 1940.\nLa Danimarca rimase formalmente sotto la propria sovranit\u00e0, col proprio parlamento elettivo e il re Cristiano X di Danimarca sul trono; l'Islanda venne per\u00f2 occupata dai britannici con l'operazione Fork che precedette di poco l'analogo progetto tedesco noto come operazione Ikarus. La forza di occupazione britannica venne rimpiazzata da una statunitense nel 1941. L'Islanda poi si distacc\u00f2 dall'unione personale che la legava alla Danimarca con un voto dell'Althing mentre il 9 aprile 1941 l'ambasciatore danese Henrik Kauffmann firm\u00f2, senza l'autorizzazione del proprio governo, un accordo con gli Stati Uniti con il quale si autorizzava la presenza di truppe americane in Groenlandia, rendendola \"de facto\" statunitense.\nIn Norvegia i tedeschi misero al potere un governo collaborazionista retto da Quisling, ma comunque designarono un \"Reichskommissar\" nella persona di Josef Terboven, mentre le forze di occupazione, inizialmente della consistenza di poche decine di migliaia di soldati, in seguito agli attacchi britannici e alle incursioni di commando (per esempio le operazioni Claymore, Anklet e Gauntlet, cos\u00ec come le successive Fritham e Musketoon) lievitarono fino a raggiungere le 350\u00a0000 unit\u00e0 del 1945. Nei piani tedeschi la Norvegia era destinata a fungere da base di operazioni aeronavali per evitare che la Kriegsmarine venisse imbottigliata nel Baltico e nel Mare del Nord, costituendo anche un'ottima base per i ricognitori a lungo raggio come il Focke-Wulf Fw 200.\nNorvegia.\nLe forze armate norvegesi in esilio.\nMentre gli Alleati concentravano le loro operazioni nell'estremo nord e i tedeschi rafforzavano le loro posizioni, nei Paesi occupati si manifestarono diversi gradi di resistenza all'occupante. I norvegesi collaborarono attivamente con il SOE (Special Operations Executive, il servizio per le operazioni speciali britannico) fornendo contatti in loco, informazioni e uomini pronti a infiltrarsi, sotto l'egida del governo norvegese in esilio; in territorio britannico vennero inoltre costituite forze armate terrestri, aeree e navali.\nIl Regno Unito affid\u00f2 alcune navi alla nuova marina norvegese (che mantenne il nome di Kongelige Norske Sj\u00f8forsvaret) visto che, al momento della resa, solo naviglio minore, in tutto tredici imbarcazioni obsolete con 500 uomini, erano riuscite a sottrarsi alla cattura. Alla fine della guerra saranno 58 le navi da guerra operanti con gli Alleati sotto bandiera norvegese, prevalentemente finanziate coi fondi della Nortraship, e 118 in tutto l'arco del conflitto. Queste navi operarono prevalentemente come scorta ai convogli durante la battaglia dell'Atlantico e durante varie operazioni belliche come lo sbarco in Normandia; solo due navi mercantili vennero usate e perse in acque norvegesi, durante un raid sulle Svalbard (operazione Fritham).\nUn'unit\u00e0 speciale costituita sotto l'egida del SOE fu la \"Norwegian Naval Independent Unit\" (NNIU), nell'ottobre 1943 rinominata \"Royal Norwegian Naval Special Unit\" (RNNSU) ma nota comunemente come \"Shetland bus\": vista la necessit\u00e0 di mantenere collegamenti con la Norvegia il SOE decise di creare un gruppo che facesse la spola tra la Scozia e la costa norvegese occupata trasportando armi e uomini; inizialmente vennero utilizzati normali pescherecci in faticosi e pericolosi viaggi notturni tra le pattuglie aeree e navali tedesche, ma dopo alcuni insuccessi accompagnati da perdite furono consegnati all'unit\u00e0 tre veloci cacciasommergibili di costruzione statunitense. Battezzati \"Vigra\", \"Hessa\" e \"Hitra\" permisero di proseguire le operazioni senza ulteriori perdite. Figura importante dell'unit\u00e0 fu Leif Andreas Larsen, ufficiale della marina norvegese noto come \"Shetlands Larsen\", che effettu\u00f2 52 operazioni di collegamento e venne decorato varie volte sia dai britannici sia dai norvegesi; altra personalit\u00e0 di rilievo fu K\u00e5re Iversen che effettu\u00f2 57 viaggi come motorista.\nLa brigata norvegese costituita in Scozia non vide praticamente alcuna azione e fu confinata a compiti di presidio, oltre ad addestrare altre truppe Alleate alla guerra invernale; invece le unit\u00e0 speciali, tra le quali si distinsero la Norwegian Independent Company 1 e la \"No. 5 Troop\" (quinta compagnia) del No. 10 (Inter-Allied) Commando con personale misto anglo-norvegese, vennero impiegate nei vari raid lungo la costa norvegese, spesso riportando indietro in Gran Bretagna altri volontari che si arruolarono tra le file Alleate. Un reparto venne inviato all'isola di Jan Mayen dove gest\u00ec una stazione meteorologica, che era stata evacuata dai norvegesi nel 1940, dal marzo 1941 fino al giugno 1946, mentre in Islanda venne costituita con personale norvegese una scuola di guerra invernale che addestr\u00f2 1\u00a0000 militari britannici e 3\u00a0000 statunitensi. Dopo la liberazione, il personale della No. 5 Troop venne inviato in Svezia in abiti civili, pass\u00f2 in treno in Norvegia e venne utilizzato come guardia del Palazzo Reale, con molti dei suoi membri incorporati successivamente nella nuova Guardia Reale norvegese.\nTra le squadriglie norvegesi costituite nell'ambito della Royal Air Force, il 330 (Norwegian) Squadron venne dislocato in Islanda e utilizzato in compiti di pattugliamento e antisommergibile, senza effettuare attivit\u00e0 in territorio norvegese; due squadrons di Spitfire, il No. 331 (Norwegian) Squadron e il No. 332 (Norwegian) Squadron, parteciparono alla difesa aerea dell'Inghilterra. Nel 331 Squadron milit\u00f2 anche il danese Kaj Birksted, il pi\u00f9 famoso pilota di quel Paese che termin\u00f2 la guerra col grado di \"Wing Commander\" e fu una figura chiave nella ricostituzione della Flyvev\u00e5bnet, la forza aerea danese, nel dopoguerra.\nBirksted ricopriva il grado di Flyverl\u00f8jtnant-I (primo tenente pilota) nell'aviazione navale danese presso la base di Slipshavn al 9 aprile 1940, data dell'invasione tedesca: la notte del 16 aprile, insieme al tenente pilota Charles Sundby, pass\u00f2 in barca il Belt verso la Svezia e da l\u00ec giunse in Norvegia dove si arruol\u00f2 nella locale aviazione. Raggiunse poi l'Inghilterra dove divenne pilota di Hawker Hurricane partecipando alla difesa aerea del Paese; nel luglio 1942 abbatt\u00e9 il suo primo avversario, ad agosto venne promosso capitano e dal 24 agosto 1942 divenne comandante del 331\u00b0 col grado di maggiore. A fine anno venne decorato con la \"Det norske Krigskors med Sv\u00e6rd\", la Croce di guerra norvegese con spade, da re Haakon e dall'agosto 1943 col grado di \"Oberstl\u00f8ytnant\" (tenente colonnello), e il corrispondente grado RAF di Wing commander, comand\u00f2 il 132 (Norwegian) Wing. Nel 1945, infine, pass\u00f2 al comando del Bentwaters Wing della RAF, sulla omonima base.\nAltri piloti ed equipaggi videro l'azione tra le file della RAF nel Bomber Command e nel Ferry Command (trasporti degli aerei dalle fabbriche al fronte). Dopo un iniziale comportamento di diffidenza, durante il quale anche membri della resistenza norvegese operanti in territorio svedese vennero arrestati e condannati al carcere, gli svedesi nell'estate 1943 iniziarono a modificare la propria politica: alcuni norvegesi tra i rifugiati (che in tutta la guerra furono 50\u00a0000, ma molti di essi riuscirono a raggiungere Paesi Alleati) vennero addestrati in campi svedesi e formarono quella che nominalmente era una piccola forza di polizia detta \"Rikspolitiet\"; in un secondo momento ne vennero mobilitati 13\u00a0000 per formare la \"Reservepolitiet\".\nLa resistenza norvegese.\nOltre all'organizzazione Milorg, di stampo militare ma che arriv\u00f2 a contrasti con il SOE britannico che ne pretendeva un ruolo pi\u00f9 attivo nei sabotaggi contro l'occupante, e agli incursori norvegesi appartenenti alle forze speciali paracadutati sul territorio per operazioni specifiche, vi furono altre organizzazioni attive in modi diversi. La XU, sigla che significa X per \"unknown\" (ignoto) e U per \"undercover agent\" (agente sotto copertura), era una rete di raccolta di informazioni composta da studenti, accademici, professionisti, vigili e altro personale tecnico distribuita sul territorio: in un primo momento parte della Milorg, il suo compito era la raccolta di notizie e foto sugli occupanti, e fu messa in piedi da Lauritz Sand, che aveva lavorato in India per i servizi segreti britannici, inizialmente coadiuvato dal maggiore John Hagle e dal capitano Eivind Hjelle.\nLa sua esistenza venne tenuta segreta fino al 1980, quando alcuni suoi membri vennero decorati. Tra i suoi capi vi erano anche varie donne tra cui Anne-Sofie \u00d8stvedt, una studentessa di chimica allora ventiduenne dell'Universit\u00e0 di Oslo. Nel 1942 i tedeschi scoprirono l'organizzazione e procedettero a una serie di arresti ma senza riuscire a smantellarla, e l'attivit\u00e0 prosegu\u00ec fino al termine del conflitto.\nUn'altra organizzazione resistenziale fu il Gruppo Osvald, dallo pseudonimo del suo fondatore Asbj\u00f8rn Sunde; era nata da un gruppo a sua volta chiamato Lega Wollweber dal suo leader Ernst Wollweber, che era controllato dalla polizia segreta sovietica NKVD. Dopo l'arresto di Wollweber nel 1941 il gruppo perse i contatti e i finanziamenti da Mosca, ma Sunde riusc\u00ec a mantenere operativa la cellula; dopo l'inizio dell'operazione Barbarossa il gruppo inizi\u00f2 una campagna di sabotaggi che colp\u00ec vari treni e installazioni militari, attivando anche un proprio campo d'addestramento a Rukkedalen, una zona isolata in montagna vicino a Nesbyen. Dal 1942 il gruppo offr\u00ec anche vigilanza militare per il quartier generale del Partito Comunista Norvegese (NKP) e Sunde ne divenne un dirigente, ottenendo finanziamenti per le operazioni. Il gruppo effettu\u00f2 oltre 200 sabotaggi dal 1941 al 1944, anno della sua dissoluzione per ordine sovietico.\nLa politica di resistenza attiva del gruppo era in contrasto con quella di resistenza passiva degli altri movimenti, incentrata maggiormente sulla raccolta di informazioni, e con le direttive dello stesso NKP. A differenza dei membri della XU, quelli del Gruppo Osvald non ottennero decorazioni nel dopoguerra per il mutato clima politico e l'organizzazione non venne neppure riconosciuta, anche perch\u00e9 Sunde prosegu\u00ec lo spionaggio a favore dell'URSS e organizz\u00f2 una rete di tipo stay-behind, operante nel corso della guerra fredda, con obiettivi le installazioni statunitensi in Norvegia: nel 1954 venne scoperto e condannato a otto anni di prigione per le sue attivit\u00e0. Un monumento venne comunque dedicato ai caduti del gruppo il 30 maggio 1995 a Oslo.\nUn gruppo che ebbe influenza sulla resistenza norvegese fu il Mot Dag, d'ispirazione comunista, che s'infiltr\u00f2 nella vita politica del Paese attraverso i suoi uomini (detti \"motdagists\") pur non avendo una veste ufficiale dopo il 1936. L'organizzazione ebbe una reazione molto tiepida dopo l'invasione tedesca della Norvegia nel 1940, ma inizi\u00f2 una resistenza attiva contro l'invasore dopo l'attacco tedesco all'Unione Sovietica. Nell'ottobre 1941 il ministro della difesa del governo norvegese in esilio, all'epoca Ljungberg, venne sostituito da Oscar Torp, membro del Mot Dag, e nel febbraio 1942 il Forsvarets Overkommando (FO), quartier generale della difesa, venne organizzato e incentrato su due membri del Mot Dag: Vilhelm Hansteen come comandante e Bj\u00f8rn Christopheren come capo di stato maggiore.\nAltri membri del gruppo parteciparono a iniziative attive di resistenza, e per esempio Viggo Hansteen e Rolf Wickstr\u00f8m furono i primi cittadini norvegesi uccisi dai tedeschi, il 10 settembre 1941: il primo era stato in precedenza un avvocato della Corte Suprema ed era fuggito a Londra con l'occupazione tedesca, ma rientrato in Norvegia aveva combattuto il tentativo del Nasjonal Samling di assumere il controllo della confederazione sindacale; venne fucilato per aver partecipato al \"Melkestreiken\" (\"sciopero del latte\") legato alla scarsit\u00e0 di cibo, che mobilit\u00f2 25\u00a0000 lavoratori a Oslo, tra le aziende Spigerverket, Nyland, Skabo, Kv\u00e6rne e provoc\u00f2 la proclamazione della legge marziale da parte del \"Reichskommisar\" Terboven. Rolf Wickstr\u00f8m era invece rappresentante dell'unione dei lavoratori alla Skabo Jernbanevognfabrikk di Oslo e un attivista per i diritti dei lavoratori.\nTra i membri di Mot Dag vi furono poi molti politici norvegesi influenti come i primi ministri Einar Gerhardsen, che si dimise nel 1963 per una catastrofe ambientale nelle Svalbard, Oscar Torp e John Lyng, il padre di Gro Harlem Brundtland e il segretario alla difesa Gudmund Harlem; anche Haakon Lie, a lungo segretario dello \"Arbeidernes Partei\", il sindaco di Oslo Brynjulf Bulle, il tedesco Willy Brandt, futuro cancelliere germanico tra il 1969 e il 1974, erano accreditati come membri del Mot Dag. Brandt, il cui vero nome era Herbert Frahm, era all'epoca rifugiato in Norvegia per la sua attivit\u00e0 antinazista in Germania, aveva aderito al movimento e ottenuto la cittadinanza norvegese col nuovo nome; venne catturato all'epoca dell'invasione con la divisa norvegese addosso, ma fu rilasciato senza essere identificato e si rifugi\u00f2 in Svezia.\nEsistono stime secondo le quali la consistenza numerica della resistenza fu di circa 40\u00a0000 uomini, 15\u00a0000 dei quali appartenevano alla Milorg; i diversi gruppi cooperarono in varia misura tra loro, come per esempio la Kompani Linge e il Gruppo Osvald, che ebbero come punto di contatto Gunnar \"Kjakan\" S\u00f8nsteby, detto anche \"N.24\" e pluridecorato dopo la guerra. S\u00f8nsteby era membro anche del cosiddetto \"gruppo di Oslo\" (\"Oslogjenge\", letteralmente \"gang di Oslo\") o \"Distaccamento di Oslo della Kompani Linge\", guidato da lui e Max Manus, che fu attivo dal marzo 1944 al maggio 1945 con una serie di clamorosi sabotaggi ai danni delle truppe occupanti; le operazioni del gruppo vennero dirette anche verso le strutture amministrative che avrebbero dovuto gestire nel maggio 1944 la chiamata delle classi 1921, 1922 e 1923 al \"dovere lavorativo nazionale\", e in precedenza a fronte di un tentativo di chiamata alle armi di 75\u00a0000 norvegesi da inviare sul fronte russo. Il gruppo decise di opporsi, distruggendo i macchinari per la catalogazione e l'ordinamento delle schede il 18 maggio 1944 e il 17 giugno 1944, e devastando l'ufficio anagrafe al Akersgaten 55 di Oslo. Nel 2008 venne girato un film, \"Max Manus\", dedicato alle imprese della \"Oslogjenge\".\nUn'altra figura fondamentale per la Milorg fu Jens Christian Hauge, in seguito uomo politico laburista e amministratore di varie imprese compresa la Noratom A/S che prosegu\u00ec il lavoro della Norsk Hydro nel settore dell'energia nucleare: durante la guerra fu membro del nucleo di controllo dei prezzi della polizia di Oslo. Uomini rana comandati da Manus affondarono a Oslo con cariche esplosive la nave tedesca \"Donau\" carica di 450 veicoli, artiglieria, cavalli e truppe, e la nave \"Monte Rosa\", usata per deportare gli ebrei norvegesi in Germania e al ritorno truppe e rifornimenti; un'altra operazione clamorosa fu effettuata nel febbraio 1945 quando undici rimorchiatori e una nave soccorso vennero portati via dal fiordo di Oslo e fatti riparare in Svezia, col risultato d'impedire il traffico tedesco nel lato est del fiordo per molte settimane.\nLe operazioni britanniche.\nI britannici effettuarono molte operazioni di commando e numerose incursioni aeree o navali principalmente nel settentrione della Norvegia. Tra le operazioni di forze speciali la pi\u00f9 importante fu la serie mirata a distruggere gli impianti norvegesi per la produzione di acqua pesante e interromperne l'attivit\u00e0, che ebbe il suo culmine nel raid del Telemark. Altri importanti attacchi furono l'operazione Claymore, durante la quale il 4 marzo 1941 una squadra di cacciatorpediniere britannici scort\u00f2 due trasporti truppe alle Isole Lofoten, che vennero temporaneamente occupate; tutti gli impianti per la produzione di olio di pesce vennero distrutti e 18\u00a0000 tonnellate di naviglio tedesco furono affondate. L'azione venne condotta incontrando una scarsa resistenza e alcune centinaia di volontari norvegesi furono trasportati in Gran Bretagna, dove molti si arruolarono nelle forze norvegesi in esilio.\nA questa segu\u00ec l'operazione Gauntlet, effettuata tra il 25 agosto e il 3 settembre 1941, quando un reparto di incursori canadesi occup\u00f2 l'isola Spitsbergen dell'arcipelago delle Svalbard, distruggendo miniere, scorte di carbone e olio; posero poi in salvo 2\u00a0000 lavoratori russi che vennero trasportati ad Arkhangelsk insieme a tutte le attrezzature rimovibili, mentre le otto navi catturate vennero trasferite in Gran Bretagna. Durante il viaggio di ritorno venne avvistata la nave scuola cannonieri tedesca \"Bremse\", che venne affondata dall'incrociatore leggero a sua volta danneggiato probabilmente da una mina.\nParecchie operazioni aeree di disturbo al traffico costiero vennero effettuate dalla Scozia con squadriglie di aerosiluranti Bristol Beaufighter e de Havilland DH.98 Mosquito. Gli Squadrons 144, 404 (Beaufighter) e 235, 248 e 333 (Mosquito) del Coastal Command operarono dalle basi di Banff e di Dallachy; il 333 Squadron venne formato a Leuchars il 10 maggio 1943 dal No.1477 Flight (composto da personale norvegese) e dopo essersi spostato a Woodhaven fece parecchie missioni di ricognizione e lancio di materiale alla resistenza norvegese. Un secondo Flight, inizialmente formato da Consolidated PBY Catalina per condurre pattugliamenti, arriv\u00f2 a Banff e pass\u00f2 sui Mosquito prendendo parte alle azioni di attacco. Anche lo Squadron 235 arriv\u00f2 a Banff dopo il passaggio sui Mosquito nel 1944 e prosegu\u00ec le incursioni sulla Scandinavia fino alla fine delle ostilit\u00e0; lo stesso destino operativo si verific\u00f2 per il 248 Squadron.\nIl gruppo d'attacco cos\u00ec composto condusse parecchi attacchi da solo o con i Beaufighter, in massicce formazioni fino a una quarantina di velivoli, che affondarono diverse navi sotto costa: tra queste la \"Sulldorf \u2014VP 1608\", una nave antiaerea da 264 tonnellate il 14 settembre 1944, la \"Lynx\" da 1367 tonnellate e la \"Tybifjord\" di 3\u00a0080 tonnellate il 19 settembre, la \"Vangsnes\" e la \"Hygia\" a Lister il 21 settembre. Gli attacchi proseguirono costantemente fino alla fine della guerra, quando il 2 maggio vennero affondati il dragamine \"M.293\" da 637 tonnellate e lo \"U-2359\", un U-Boot Tipo XXIII da 234 tonnellate nel Kattegat. Il 4 maggio ebbe luogo l'ultima operazione della guerra, condotta da una forza di 41 Mosquito e 19 Mustang di scorta, che fu rivolta contro un convoglio di tre mercantili, un dragamine, una cannoniera danese requisita e due altre unit\u00e0 ausiliarie: il mercantile \"Wolfgang L. M. Russ\" da 3\u00a0750 tonnellate fu affondato mentre gli altri due (\"Gunther Russ\" e \"Angamos\", quest'ultimo danese) rimasero danneggiati. L'attacco venne condotto a una quota cos\u00ec bassa che un Mosquito ritorn\u00f2 alla base con una bandiera tedesca e un pezzo di albero impigliati nel muso. Durante l'operazione quattro aerei vennero abbattuti e successivi rapporti affermarono che tutte le navi erano state colpite o incendiate..\nGli aerei della Fleet Air Arm effettuarono parecchi attacchi dalle portaerei al largo della costa. Il 27 novembre 1944, aerei provenienti dalla attaccarono le navi \"Rigel\" e \"Korsnes\" cariche di prigionieri di guerra (in prevalenza russi e jugoslavi) nei pressi di Tj\u00f8tta, Helgeland: su 2\u00a0721 a bordo della \"Rigel\", solo 415 sopravvissero, anche se i numeri variano in base alle fonti, e il suo capitano riusc\u00ec a farla arenare in fiamme presso Ros\u00f8ya; sulla \"Korsnes\", colpita meno gravemente, vi furono altri sei morti.\nLa Royal Navy venne impegnata prevalentemente nella scorta ai convogli artici e nella caccia alle unit\u00e0 di superficie tedesche ma i suoi sommergibili vennero utilizzati per impedire il traffico costiero tedesco, comprese le navi che trasportavano il ferro svedese dal porto di Narvik alla Germania. La risorsa era di vitale importanza per l'economia bellica del Terzo Reich, poich\u00e9 senza la produzione svedese di minerale di ferro, che concorreva al 40% del fabbisogno tedesco, non sarebbe stato possibile mantenere determinati livelli produttivi: pertanto le navi trasporto divennero un bersaglio preferenziale delle forze Alleate.\nDanimarca.\nL'occupazione.\nI danesi inizialmente rimasero su posizioni pi\u00f9 attendiste ma molti, all'estero o fuggiti dalla Danimarca, si arruolarono nelle forze Alleate; alcuni, solo sette, d'altro canto si arruolarono inizialmente nella Luftwaffe, mentre molti di pi\u00f9 si arruolarono nelle Waffen-SS del \"Frikorps Denmark\" che poi sarebbe confluito nella Standarten Nordland; un espresso ordine di Hitler proib\u00ec ai volontari danesi l'ingresso nelle forze armate tedesche a favore delle Waffen-SS ma i piloti accettati in un primo tempo scrissero a Goering delle lettere di lamentela, venendo pi\u00f9 tardi reintegrati.\nMentre le forze aeree danesi vennero messe a terra (considerando che sarebbe stato estremamente facile per un aereo attraversare in volo l'\u00d8resund e porsi in salvo in Svezia), esercito e marina vennero mantenuti parzialmente operativi; la marina venne incaricata del compito del dragaggio mine nello stretto in direzione est-ovest per permettere il traffico interno mentre i tedeschi spazzavano la direzione sud-nord, e questo permise ai danesi di sostenere verso gli Alleati che la flotta non collaborava con i tedeschi.\nI dragamine danesi operarono incessantemente nella manutenzione dei campi minati che la stessa Danimarca aveva posato prima della guerra, e una sola unit\u00e0 venne persa, il dragamine \"K1\". Nonostante ci\u00f2 nel febbraio 1941 i tedeschi requisirono le sei nuove torpediniere da 290 tonnellate \"Dragen\", \"Hvalen\", \"Laxen\", \"Glenten\", \"Hoegen\" e \"\u00d8rnen\", con la promessa che avrebbero pagato in materiali sufficienti per costruirne di nuove; le navi vennero disarmate prima della consegna.\nLa resistenza.\nSorsero anche diversi gruppi di resistenza, tra cui pi\u00f9 importanti furono il gruppo Aagaard, AMPA, BOPA, Churchill Club, Holger Danske (dal nome di un eroe nazionale danese) e il gruppo Hvidsten. Il primo gruppo resistenziale, chiamato \"Ram\", si riun\u00ec per la prima volta il 9 aprile 1940, ma poich\u00e9 difettava di mezzi per condurre azioni militari scelse di combattere il partito nazista danese sul piano della propaganda, disturbando le sue riunioni e pubblicando i nomi dei suoi membri.\nLe imprese dei due capi dello Holger Danske vennero narrate nel film del 2008 \"Flammen og Citronen\" (\"La fiamma e il limone\", tradotto in Italia come \"L'ombra del nemico\"), dal nome di battaglia dei due capi, Bent Faurschou-Hviid e J\u00f8rgen Haagen Schmith, che moriranno entrambi verso la fine della guerra. La formazione \"Holger Danske\" venne colpita due volte dalle infiltrazioni della Gestapo, che portarono complessivamente all'arresto e alla fucilazione di 64 membri del gruppo, ma i collegamenti al suo interno erano relativamente labili rispetto ad altri gruppi e quindi gli arrestati non poterono rivelare che un numero limitato di identit\u00e0 dei compagni.\nIl gruppo \"Hvidsten\", dal nome di una taverna dello Jutland, venne impegnato come centro smistamento delle armi ricevute in segreto per altri gruppi; venne severamente colpito quando, dopo le rivelazioni sotto tortura da parte di un agente britannico catturato, l'11 marzo 1944 e il 26 giugno 1944 vennero catturati otto dei suoi membri, fucilati poi il 29 giugno dello stesso anno.\nLo \"Aagaard gruppen\" si costitu\u00ec nel marzo 1945 nella omonima localit\u00e0 nei pressi di Kolding, con una forza di 18 persone e guidato da Jens Kristian Jensen; il gruppo ricevette armi dai britannici (una cifra complessiva stimata di centinaia di carabine, un centinaio di bombe a mano, 100 chilogrammi di esplosivo e alcuni bazooka) e poterono eseguire sabotaggi delle strade dello Jutland utilizzate dai tedeschi per portare le truppe in Norvegia. Il gruppo pubblic\u00f2 inoltre giornali clandestini e mantenne collegamenti radio con il SOE britannico, rimanendo attivo fino alla liberazione. Durante uno dei lanci di rifornimento tre membri furono individuati e arrestati dalla Gestapo, ma vennero liberati con la fine delle ostilit\u00e0.\nI BOPA (\"Borgelige Partisaner\", Partigiani Borghesi) furono un gruppo che prese spunto da una preesistente formazione di matrice comunista, il KOPA (\"Kommunistiske Partisaner\", Partigiani Comunisti), formato da reduci della guerra civile spagnola e organizzato in cellule che si attivarono solo dopo l'invasione dell'Unione Sovietica; a causa della scarsit\u00e0 di armi a disposizione, i suoi membri inizialmente si limitarono ad attacchi con bottiglie molotov. Il nome della formazione deriva da un episodio che vide alcuni studenti, in precedenza non accettati nel gruppo resistenziale perch\u00e9 ritenuti \"elitari\", dare fuoco a una fabbrica di attrezzature elettroniche di Hellerup, la Dansk Industri Syndikat: il successo dell'attacco ne permise l'ammissione al gruppo e gli studenti per gioco iniziarono a definirsi BOPA, in contrasto con la sigla originale; col passare del tempo questo divenne il nome pi\u00f9 noto del gruppo, che effettu\u00f2 anche altri attentati ad aziende che rifornivano i tedeschi come la Burmeister &amp; Wain (cantieristica navale e motori) e la Dansk Riffel Syndikat (azienda di costruzioni meccaniche compartecipata dalla \"A.P. M\u00f8ller-M\u00e6rsk Gruppen\" e produttrice di armi automatiche con il nome Madsen) nel 1943, ancora alla Riffelsyndikatet e poi alla Global nel 1944 e alla Always nel 1945. La produzione alla Riffelsyndikatet cess\u00f2 fino alla fine della guerra per i danni riportati, nonostante in concomitanza del precedente attentato del 1943 il presidente A.P. M\u00f8ller fosse volato a Stoccolma per dichiarare a un giornalista del quotidiano danese \"Politiken\" che questi sabotaggi fossero contrari agli interessi danesi; uno degli ultimi e di grande rilievo fu l'attacco all'incrociatore tedesco \"N\u00fcrnberg\" praticamente alla fine della guerra.\nUna consistente parte della popolazione support\u00f2 il movimento di resistenza, nonostante la posizione ufficiale di resistenza passiva del governo; molti medici offrirono cure ai partigiani anche se non come membri attivi, quale il dottor Jorgen Kieler del gruppo \"Holger Danske\", offrendo anche aiuto logistico nei confronti degli ebrei danesi, nel momento in cui ebbe inizio il tentativo di deportazione da parte tedesca. Fiorirono le pubblicazioni illegali, come \"De Frie Danske\" (il danese libero) e \"Land og Folk\" (Terra e popolo), quest'ultimo di matrice comunista. Il 22 giugno 1941, con l'invasione tedesca dell'URSS, il partito comunista danese venne messo fuori legge, e gli studenti immediatamente manifestarono la loro contrariet\u00e0 scontrandosi con la polizia.\nStabiliti i contatti con la Gran Bretagna venne comunque formata una sezione danese del SOE britannico e il dottor Carl Johan Brun addestr\u00f2 alcuni danesi all'uso del paracadute, rimanendo lui stesso ucciso in un lancio su Copenaghen; il suo posto venne preso dal vice Mogens Hammer, che si era lanciato insieme a lui. Con un cambio al vertice del SOE nella primavera del 1942 la resistenza danese venne rifornita di armi ed esplosivi per intraprendere operazioni di sabotaggio, mentre gli equipaggi degli aerei alleati vennero istruiti a recarsi dal pi\u00f9 vicino dottore danese in caso di abbattimento, a dimostrazione del larghissimo sostegno e affidabilit\u00e0 della categoria al movimento resistenziale.\nAnche da parte tedesca esistevano dei simpatizzanti per la resistenza, come un ufficiale della marina tedesca, Duckwitz, che forn\u00ec varie informazioni a un politico danese in merito alle retate antiebraiche; anche la decisione dell'ammiraglio Wedel di autoaffondare la flotta in contrasto con le disposizioni del governo neg\u00f2 ai tedeschi le navi pattuglia indispensabili al controllo della vasta costa del Paese, rendendo di conseguenza pi\u00f9 difficoltoso sia l'impedire la fuga degli ebrei sia il contrasto delle comunicazioni clandestine con la Svezia. Se al momento dell'occupazione del Paese il governo danese era considerato \"pieno di gente debole con buone intenzioni\", con il proseguire del conflitto le cose cambiarono: il 2 settembre 1942 il primo ministro Buhl invit\u00f2 i cittadini a diventare informatori della polizia.\nIl 26 settembre il capo del SOE danese, Christian Rothbol, venne ucciso dalla polizia; nello stesso giorno Hitler sped\u00ec un lungo telegramma di auguri di compleanno al re Cristiano X, il quale rispose semplicemente \"Spreche mein besten Danke aus\" (\"Molte grazie\") provocando la furia del dittatore. Ma fu solo con il crescendo di attentati, il cui numero arriv\u00f2 a 200 nell'agosto 1943, e con la distruzione di una sala di rappresentanza che avrebbe dovuto ospitare truppe tedesche per opera del capo di \"Holger Danske\", Tom Syndergaard, che la Germania decise di porre il governo danese di fronte a una scelta, con l'esplicita richiesta di fucilare i sabotatori. Di fronte al diniego e allo sciopero generale il Paese divenne da \"collaborante\" a occupato a tutti gli effetti.\nLe forze armate.\nLe crescenti tensioni all'interno della Danimarca verso gli occupanti e le vicende belliche portarono quindi i tedeschi il 29 agosto 1943 a procedere al disarmo della flotta e dell'esercito: in previsione di ci\u00f2, non potendo opporsi con la forza, la marina danese aveva dato precedentemente ordine alle proprie navi di tentare di raggiungere la Svezia o di autoaffondarsi, e al momento della fuga venne dato fuoco all'hangar nella base militare di Holmen a Copenaghen, che ospitava gli idrovolanti.\nAlla fine per\u00f2 solo alcune unit\u00e0 minori raggiunsero la Svezia mentre la pi\u00f9 grossa unit\u00e0 danese, la , sub\u00ec gravi danni da due bombe d'aereo esplose molto vicino che danneggiarono irreparabilmente l'impianto elettrico e altri sistemi; poich\u00e9 la nave era virtualmente indifesa dagli attacchi aerei a causa della sua concezione antiquata, il comandante Westermann, che era anche membro del Parlamento, decise di arenare la nave e l'equipaggio provvide a sabotare tutti i sistemi buttando a mare anche le munizioni. La gran parte delle navi prefer\u00ec autoaffondarsi, come la corazzata costiera \"Peder Skram\" a Holmen, obsoleta e da tempo relegata a compiti di addestramento o riserva; i tedeschi riuscirono solo ad appropriarsi di alcuni dragamine e unit\u00e0 minori che vennero subito integrate nella Kriegsmarine.\nIn seguito a questi fatti la Svezia inizi\u00f2 come per la Norvegia a rivedere la sua posizione, permettendo la costituzione di una brigata danese, nota come \"Danforce\" ma col nome ufficiale di \"Den Danske Brigade\": costituita ufficialmente da \"Polititropper\" (letteralmente \"truppe di polizia\"), in realt\u00e0 l'unit\u00e0 era una forza militare a tutti gli effetti con quattro battaglioni di fanteria leggera e uno pesante, mortai, genio e servizi, con una flottiglia navale di appoggio basata a Karlskrona composta dalle navi danesi che erano riuscite a fuggire e da una piccola unit\u00e0 aerea a S\u00e5ten\u00e4s; in totale l'unit\u00e0 disponeva di circa 4\u00a0800 effettivi, tra cui erano compresi anche delle donne. La brigata danese torn\u00f2 in Danimarca solo al termine del conflitto, per cooperare alle operazioni di disarmo delle truppe tedesche presenti nel Paese.\nAlla fine della guerra, chi aveva combattuto da una parte e dall'altra non venne accolto benissimo; Kai Birksted fu tra i primi ad atterrare all'aeroporto di Kastrup (Copenaghen) dopo la resa tedesca, ma per la Flyvev\u00e5bnet era comunque un tenente, transitato nella riserva, e solo in questa veste collabor\u00f2 nel dopoguerra alla ricostituzione della nuova forza aerea danese indipendente. Dei sette ufficiali che si erano arruolati nella Luftwaffe, tre erano morti in combattimento; uno degli altri, Terp, divenne rifugiato politico negli Stati Uniti dove si arruol\u00f2 nell'USAF e gli altri due, Anker e Sommer, vennero dimessi con disonore dal servizio in base a una legge del 1\u00ba luglio 1945, con Sommer condannato anche a 12 anni di prigione. La vicenda si svolse nonostante lo stesso ministero della difesa danese avesse dato parere favorevole al loro arruolamento. Del settimo, tenente Peter Horn, che gi\u00e0 aveva combattuto nella Ilmavoimat finlandese durante la guerra d'inverno, si sa solo che accettato dalla Luftwaffe prest\u00f2 servizio sul fronte orientale dove consegu\u00ec 10 o 11 vittorie con lo 1./JG51 (prima squadriglia del 51\u00ba gruppo caccia) e fu decorato sia con la \"Eisernes Kreuz 2. Klasse\", sia con la \"Eisernes Kreuz 1. Klasse\".\nLa liberazione.\nCon l'approssimarsi del crollo del Terzo Reich anche le ultime operazioni militari tedesche vennero severamente limitate dalla scarsit\u00e0 di risorse. A gennaio 1945 l'incrociatore leggero venne incaricato di una serie di missioni di posa mine nello Skagerrak, insieme a posamine e cacciatorpediniere; solo una missione denominata Operazione Titus, dall'omonimo campo minato \"Minensperre Nr.39 - Titus I\", venne effettuata a causa della scarsit\u00e0 di carburante, e durante la posa le navi furono attaccate da bombardieri Halifax del 58\u00ba Squadron della RAF il 13 e 14 gennaio. Visto che era rimasto con sole 270 tonnellate di carburante sintetico, il \"N\u00fcrnberg\" rimase a Copenaghen fino al termine del conflitto: qui, il 27 gennaio 1945, l'incrociatore si difese con le sue armi contraeree da un attacco di partigiani danesi.\nIn quella che venne denominata operazione Eclipse le forze Alleate si lanciarono verso Danimarca e Germania settentrionale. La Danimarca venne alla fine occupata con l'appoggio di una flottiglia incentrata sui due incrociatori e , che il 4 maggio 1945 entrarono nel porto di Copenaghen coprendo le operazioni di una flottiglia di dragamine, visto che lo \u00d8resund era pesantemente minato; a essi si aggiunsero reparti di paracadutisti e una squadriglia di cacciabombardieri Hawker Typhoon della RAF. Il 9 maggio atterr\u00f2 a Copenaghen il generale Lathbury per coordinare le operazioni di resa delle truppe tedesche. Nell'ambito dell'operazione alcuni reparti britannici vennero lanciati verso le strutture di ricerca tedesche in territorio germanico, poich\u00e9 alcune fonti dei servizi segreti svedesi avevano avvisato che l'Armata Rossa sarebbe andata oltre la linea di demarcazione territoriale sancita dagli accordi di Jalta: pertanto durante la sua avanzata la 3\u00aa brigata paracadutisti, appoggiata da carri armati delle \"Scots Guards\", a un certo punto occup\u00f2 la citt\u00e0 di Wismar nella zona assegnata ai sovietici e fronteggi\u00f2 anche il 3\u00ba corpo corazzato della Guardia sovietico, ritirandosi dopo pochi giorni entro i limiti stabiliti.\nSecondo alcune notizie non facilmente comprovabili, alla fine della guerra la Svezia aveva intenzione di liberare la Danimarca prima di una eventuale occupazione da parte dell'Armata Rossa, in quella che doveva essere l'operazione R\u00e4dda Danmark (\"Salvare la Danimarca\"): contro una forza di 28\u00a0000 tedeschi appoggiati da una consistente squadra navale (l'incrociatore pesante \"Prinz Eugen\", quello leggero \"N\u00fcrnberg\", vari posamine e altre unit\u00e0 leggere), lo stato maggiore svedese studi\u00f2 un piano che prevedeva lo sbarco di 60\u00a0000 uomini principalmente sulle coste dell'isola di Sj\u00e6lland e un'operazione anfibia minore sull'isola di Bornholm. Al corpo di spedizione sarebbero stati assegnati 6\u00a0000 mezzi a motore e una flotta da supporto di oltre 1\u00a0100 tra navi e piccole imbarcazioni; tra le truppe sarebbero stati compresi i circa 5\u00a0000 uomini della \"Danske Brigade\" e l'aviazione svedese venne trasferita al sud per appoggiare l'operazione. Durante la pianificazione lo stato maggiore svedese si rese conto di non poter intervenire contemporaneamente anche in Norvegia e la pianificazione venne quindi limitata alla sola Danimarca. L'operazione venne progettata anche per annullare l'effetto prodotto sull'opinione pubblica internazionale dalla neutralit\u00e0 svedese e nonostante il tiepido sostegno dell'opinione pubblica del Paese. L'opzione d'intervento venne annunciata all'ammiraglio Karl D\u00f6nitz dal primo ministro svedese in forma molto blanda, e discussa in un vertice tedesco con i Reichskommissar di Norvegia e Danimarca: lo sbarco era previsto per il 18 maggio 1945 ma divenne superfluo a causa dalle resa tedesca.\nNonostante la resa delle forze tedesche in Danimarca, il comandante militare dell'isola di Bornholm, che era un importante punto di transito per i profughi provenienti dalla costa baltica in fuga dai sovietici, ritard\u00f2 la resa formale cercando di arrendersi ai britannici piuttosto che a questi ultimi. Aerei sovietici bombardarono l'isola il 7 e l'8 maggio, con danni molto estesi alle citt\u00e0 di R\u00f8nne e Nex\u00f8, fino alla capitolazione; forze sovietiche occuparono poi l'isola per gli undici mesi successivi alla fine della guerra. Vicino a Bornholm si trova anche l'isola di R\u00fcgen, che usata come poligono per esperimenti nucleari dai tedeschi venne occupata dagli Alleati alla caccia dei risultati dei collaudi, una prassi seguita anche per altri siti di prova.\nDopo la resa sommozzatori danesi condussero un'operazione di sminamento per mettere in sicurezza l'incrociatore \"N\u00fcrnberg\", sotto il quale era stata depositata da resistenti danesi una carica esplosiva il cui sistema d'innesco non aveva funzionato; inizialmente il comandante tedesco pens\u00f2 a un attacco e minacci\u00f2 di troncare il tubo dell'aria del sommozzatore, ma una volta informato offr\u00ec uno dei suoi uomini per un lavoro congiunto e la carica venne rimossa senza problemi.\nNonostante il fallimento, l'attentato dest\u00f2 un forte scalpore in Danimarca e il movimento di resistenza BOPA tenne una conferenza stampa dieci giorni dopo la resa, il 15 maggio, presso l'Otto M\u00f8nsted Building in Copenaghen, nella quale il fatto ebbe un posto di rilievo; l'attentato fu oggetto di un articolo dello \"Jyllands-Posten\". In realt\u00e0, un precedente attentato era stato effettuato minando un tunnel sotto il precedente punto di ormeggio dell'incrociatore e l'ordigno era esploso con danni non rilevanti alla nave, che invece avrebbe dovuto essere pesantemente danneggiata dal crollo di alcune gru vicine al punto di esplosione: le gru per\u00f2 non erano cadute. Il \"N\u00fcrnberg\" fu preso in consegna il 22 maggio dagli incrociatori britannici HMS \"Dido\" e e quindi scortato a Wilhelmshaven il 24, insieme al \"Prinz Eugen\" e alle altre unit\u00e0 presenti. Alla fine delle ostilit\u00e0 le navi della Maersk, che diversamente da quelle norvegesi erano passate sotto diretto controllo Alleato, vennero gradatamente restituite ma 148 marinai sui circa 6\u00a0000 imbarcati avevano perso la vita e 25 navi erano state affondate.\nGroenlandia e Isole F\u00e6r \u00d8er.\nLa Groenlandia, territorio danese, inizialmente venne dichiarata indipendente dalla Danimarca nel 1940 dal suo governatore Eske Brun, che il 9 aprile 1941 sigl\u00f2 un accordo con gli Stati Uniti che di fatto la rendeva un protettorato. Vi furono anche dei tentativi tedeschi d'installare delle stazioni meteorologiche nell'isola, ma il personale venne catturato da una forza di pattugliamento locale, conosciuta come \"Sledge Patrol\", nel 1943. L'isola rimase per tutto il conflitto sotto controllo statunitense.\nAnche le isole F\u00e6r \u00d8er erano una contea (\"amt\") della Danimarca, e il 12 aprile 1940, in seguito all'occupazione tedesca della madrepatria, furono a loro volta occupate dalle truppe britanniche; i britannici lasciarono in carica il parlamento locale, il L\u00f8gting, affidandogli anche i poteri legislativi locali che in precedenza erano invece esercitati direttamente dal parlamento danese; anche il prefetto danese Carl Aage Hilbert venne lasciato in carica. L'obiettivo era negare ai tedeschi la possibilit\u00e0 di farne una base per i sommergibili impegnati nella battaglia dell'Atlantico; tra 1942 e 1943 i Royal Engineers (genieri) dell'esercito britannico costruirono l'unico aeroporto dell'arcipelago, sull'isola di V\u00e1gar, quale base per gli aerei antisommergibile; vennero anche erette delle opere difensive e batterie costiere. La flottiglia peschereccia delle isole garant\u00ec inoltre per tutta la durata del conflitto una fornitura di pesce alla Gran Bretagna, allora sottoposta al razionamento alimentare. La guarnigione iniziale di 250 Royal Marines venne poi rimpiazzata dai Lovat Scouts, un reparto esplorante scozzese, e infine dai Cameronian (Scottish Rifles), un reparto di fucilieri scozzesi; dal 1944, con l'attenuarsi della minaccia, la guarnigione venne considerevolmente ridotta. Le isole subirono vari attacchi da parte della Luftwaffe, ma per tutto il periodo delle ostilit\u00e0 non ci furono tentativi d'invasione.\nFinlandia.\nLa Finlandia oper\u00f2 estesamente negli stessi scenari che erano stati interessati dalla guerra d'inverno, ma questa volta con il massiccio supporto tedesco e un piccolo contributo italiano, che si concretizz\u00f2 nell'invio della XII Squadriglia MAS sul lago Ladoga per partecipare al blocco dei rifornimenti sovietici diretti a Leningrado. Molto pi\u00f9 consistenti furono gli apporti tedeschi in armi e all'estremo nord operarono direttamente due corpi d'armata tedeschi, il XXXVI Corpo d'armata e il Gebirgs ArmeeKorps \"Norwegen\"; quest'ultimo era un corpo d'armata alpino basato su due divisioni austriache e comandato dal generale Eduard Dietl, che mor\u00ec in un incidente aereo il 23 giugno 1944: il suo obiettivo era la conquista di Murmansk (operazione Volpe d'argento), ma nonostante i progressi iniziali i tedeschi vennero fermati a 50 chilometri dalla citt\u00e0.\nIl porto di Murmansk rivest\u00ec per il resto del conflitto un ruolo centrale nell'ambito dei convogli di rifornimenti Alleati inviati all'URSS (\"convogli artici\"). I finlandesi riuscirono a tenere il campo contro i sovietici fino al giugno 1944, quando una massiccia offensiva dell'Armata Rossa sfond\u00f2 il fronte finnico costringendo a un ripiegamento generale e alla richiesta di armistizio, suggerita dal maresciallo Mannerheim al proprio governo. Dopo la sua accettazione vi furono scontri tra le truppe finlandesi e i tedeschi in ritirata verso la Norvegia fino alla completa evacuazione.\nDurante la guerra i finlandesi evitarono la persecuzione degli ebrei, eccettuati alcuni specifici casi, e diedero asilo a circa 500 ebrei stranieri contrastando le pretese tedesche. Ebrei finnici combatterono sia durante la guerra d'inverno sia durante quella di continuazione, che peraltro venne ritenuta dalla comunit\u00e0 ebraica come una lotta per l'indipendenza nazionale; vi fu anche una sinagoga da campo operante con l'indifferenza dei tedeschi, e comunque i soldati finlandesi di origine ebraica vennero protetti dai loro superiori da ogni ingerenza o pretesa tedesca in quanto \"non erano diversi dagli altri finlandesi\". Inoltre soldati tedeschi vennero curati da medici finlandesi ebrei e militari ebrei ottennero per il valore in combattimento onorificenze tedesche, che per\u00f2 rifiutarono. In ogni caso, col deteriorarsi della situazione militare e l'imminenza del cambio di fronte, nel 1944 i rifugiati vennero trasferiti in Svezia.\nIl mar Baltico.\nIl golfo di Botnia era sotto la sorveglianza delle marine svedese e finlandese, e quest'ultima aveva disposto un vasto campo minato in corrispondenza delle isole \u00c5land, che ne chiudevano parzialmente l'imboccatura; visto che lungo il golfo correva la rotta delle navi che trasportavano il ferro in Germania dal porto di Lule\u00e5 situato a 65\u00b039' N, i cargo vennero spesso scortati dai cacciatorpediniere svedesi anche per difenderle dagli attacchi che ebbero a verificarsi nonostante queste navi battessero bandiera svedese: ad esempio un simile evento accadde alla \"Ada Gorton\" nel 1942.\nIl golfo venne percorso anche da trasporti truppe tedeschi, tra cui la \"Isar\", che traghettarono truppe dell'esercito verso il fronte nord e la penisola di Kola attraverso il porto di Tornio a 65\u00b055' N; in particolare furono cos\u00ec dispiegati reparti alpini del Gebirgsj\u00e4ger-Regiment-137 da fine agosto a inizio settembre 1941, in missioni mai ammesse ufficialmente e con ordini dati sempre e solo per telefono. Altre missioni riguardarono la caccia ai sommergibili sovietici che cercavano di infiltrarsi nel golfo, sebbene i numerosi cacciatorpediniere svedesi fossero privi di impianti sonar. Durante i mesi invernali il Baltico era praticabile solo con l'aiuto di navi rompighiaccio e per esempio nel marzo 1942 un rompighiaccio svedese lavor\u00f2 ad aprire una rotta praticabile tra Sassnitz (Germania) e Trelleborg (Svezia). Varie navi come la finlandese \"Argo\" e la danese \"Orion\" vennero silurate a sud delle Aland e sulle navi vennero trovate tracce di siluri sovietici, con la responsabilit\u00e0 della prima azione attribuita al sommergibile \"SC-317\".\nIl golfo di Finlandia venne pesantemente minato durante le operazioni tanto da richiedere una estensiva bonifica nel dopoguerra. I confronti in mare interessarono solo all'inizio le unit\u00e0 maggiori e poi in un secondo tempo si limitarono a scontri che coinvolsero unit\u00e0 leggere e sommergibili, o ad azioni dirette contro il traffico mercantile. Alla fine delle ostilit\u00e0 la bonifica delle circa 60\u00a0000 mine posate (due terzi dai tedeschi e il resto per met\u00e0 da sovietici e finlandesi) venne assegnata dagli Alleati alla Finlandia.\nQuesto comport\u00f2 per la Merivoimat, che aveva in servizio alla fine della guerra cinque flottiglie di dragamine delle quali solo una in grado di dragare le mine a influenza, la mobilitazione di 200 unit\u00e0 complessive trasformando anche battelli non specializzati per assolvere al compito; a peggiorare le cose i sovietici requisirono la maggior parte dei rimorchiatori pi\u00f9 grandi, e per compensare almeno in parte vennero ordinati altri 12 battelli dragamine della classe Kuha tra il 1945 e il 1946. Gi\u00e0 nel 1944, comunque, la marina finnica aveva provveduto a sminare le rotte necessarie alla marina sovietica per attaccare la Germania dal mare, eliminando 700 mine in 40 giorni. Durante gli anni successivi fino al 1948 35\u00a0000\u00a0km2 di mare vennero ripuliti, rilevando e distruggendo oltre 9\u00a0000 mine al prezzo di 28 morti e 37 feriti, oltre a 10 battelli affondati e vari altri danneggiati.\nLa Finlandia dovette smobilitare l'esercito dopo aver terminato l'espulsione delle forze tedesche dal suo territorio e nel dopoguerra, oltre alle cessioni territoriali, dovette dare in affitto la penisola di Porkkala per 50 anni: oltre a controllare l'accesso al porto di Leningrado, la penisola poneva la capitale Helsinki nel raggio d'azione dei cannoni sovietici; in seguito alla perdita di efficacia delle artiglierie in favore dei missili il governo sovietico diminu\u00ec drasticamente la durata dell'occupazione e la penisola fu infine restituita il 26 gennaio 1956. Nel periodo di cessione i treni finlandesi potevano attraversare l'area soltanto sotto controllo sovietico, con i finestrini oscurati e il divieto di fare fotografie.. I finlandesi si riappropriarono a uso civile dell'area dell'insediamento militare di Porkkala, che poi divenne in parte una delle basi della marina finlandese.\nLe ripercussioni economiche.\nPer tutta la durata del conflitto la Danimarca rappresent\u00f2 una fonte di approvvigionamenti alimentari per la Germania, la quale vi stanzi\u00f2 una forza di occupazione molto piccola e che poco interferiva con la vita quotidiana; la scarsa presenza militare era anche dettata dal fatto che il territorio piatto non si presta ad attivit\u00e0 di resistenza armata. Vi furono comunque tensioni sociali dovute alla formazione di un partito nazista locale, il DNSAP, che per\u00f2 non ebbe mai oltre i tre rappresentanti nel parlamento locale, il Folketing; la sua affermazione elettorale fu dell'1,8% nel 1939 (31\u00a0000 votanti) e del 2,1% nel 1943 (21\u00a0000 votanti); il partito fiancheggi\u00f2 la Germania ma non venne posto al potere per la cooperazione adottata dai danesi.\nIn Norvegia si form\u00f2 un partito nazista, presieduto da Vidkun Quisling che invece venne posto al potere. La Norvegia fu una fonte di approvvigionamenti minerari, ma la grande flotta mercantile del Paese rimase in gran parte all'estero e forn\u00ec un importante contributo alla causa Alleata. Per gestire una tale quantit\u00e0 di vascelli nell'aprile 1940 venne creata a Londra la \"Norwegian Shipping and Trade Mission\" (Nortraship) che gest\u00ec circa 1\u00a0000 navi e divenne la pi\u00f9 grande compagnia di spedizioni navali al mondo. La Svezia fu generalmente filo-alleata ma anche l\u00ec si svilupp\u00f2 un partito nazista, il \"Nationalsocialistiska Blocket\", vicino alle classi alte; fu affiancato da altri due pi\u00f9 grandi, SNSP e NSAP, che conobbero una certa diffusione. Il Paese dovette sempre confrontarsi con la minaccia di un attacco tedesco e non aveva alcuna via di uscita essendo circondato da Paesi aderenti all'Asse o occupati.\nComunque per un periodo prolungato gli svedesi mantennero una neutralit\u00e0 interessata, commerciando in ferro e armamenti con la Germania. Il ferro svedese passava per i porti svedesi e norvegesi e veniva trasportato anche a bordo di navi svedesi scortate dalla Svenska marinen attraverso il Baltico. Se la Royal Navy attacc\u00f2 estesamente il traffico marittimo dalla Norvegia alla Germania, lo stesso fece la marina sovietica che in alcuni casi si rivolse anche contro navi svedesi; in varie circostanze si verificarono eventi tragici come l'affondamento della nave passeggeri svedese \"Hansa\" affondata dal sommergibile sovietico \"L21\" il 23 novembre 1944 con 84 morti e solo due sopravvissuti, un preludio ai successivi affondamenti della , \"Cap Arcona\" e \"General von Steuben\" che conteranno migliaia di morti civili tra i profughi e tra i prigionieri di guerra che trasportavano.\nLa Svezia continu\u00f2 le vendite di minerale di ferro fino alla fine della guerra in quantit\u00e0 progressivamente decrescenti e vendette anche materiali bellici o componenti, come ad esempio i cuscinetti a sfera; inoltre alcune armi svedesi come il cannone Bofors 40/60 (40\u00a0mm di calibro e canna lunga 60 volte il calibro) vennero esportate o prodotte su licenza. Proprio il cannone Bofors venne adottato come principale pezzo antiaereo sulle navi di Germania (produttrice della versione 40\u00a0mm FlaK 28 L/56) e Giappone da un lato, Regno Unito, Canada e Australia (come membri del Commonwealth), Polonia, Stati Uniti dall'altro.\nLe ripercussioni sociali.\nLa partecipazione della Svezia alla guerra venne evitata anche perch\u00e9 la popolazione era inizialmente e rimase in seguito molto indifferente all'idea, tanto che in un sondaggio Gallup del 1945 che chiedeva se in caso di inizio di massacri tedeschi in Norvegia la Svezia dovesse intervenire, la risposta fu \"no\" per il 47%, \"s\u00ec\" per il 33% e \"non so\" per il resto. Nonostante la neutralit\u00e0 molti svedesi si adoperarono in prima persona durante il conflitto per tutelare i pi\u00f9 deboli, o ebbero ruoli di mediazione. Tra questi, il diplomatico Folke Bernadotte, Per Anger, Birger Dahlerus, Harald Edelstam, il principe Gustavo Adolfo, duca di V\u00e4sterbotten, Per Albin Hansson, Israel Holmgren, Ture Nerman e il diplomatico Raoul Wallenberg che venne poi ucciso dai sovietici come sospetto di spionaggio.\nI rapporti tra Svezia e Norvegia furono complessi e non lineari. I due Paesi erano stati uniti fino al 1905; la Svezia non riconobbe mai la legalit\u00e0 del regime di Quisling, e non chiuse mai le sedi diplomatiche dei Paesi occupati con governi all'estero, quindi Norvegia, Paesi Bassi, Belgio e Lussemburgo; la corrispondenza ufficiale venne sempre indirizzata dal ministro svedese degli esteri al \"The Royal Norwegian Government - London\", ma alla morte dell'ambasciatore norvegese in Svezia Wolleb\u00e6k nell'ottobre 1940 venne rifiutato l'accredito di un nuovo ambasciatore\nFino al 1941 un 30% dei norvegesi che tentavano di rifugiarsi in Svezia venne respinto, ma nonostante un ordine di Terboven che sanciva la condanna a morte per i transfughi, i tedeschi non uccisero nessuno se non per ragioni diverse dalla fuga; dopo il 1941 gli svedesi divennero pi\u00f9 permissivi verso coloro che tentavano di rifugiarsi in Svezia. Diverso fu il comportamento per i marinai delle navi norvegesi sorprese in Svezia dall'invasione tedesca: dopo una vertenza legale queste vennero consegnate ai tedeschi con i loro equipaggi e 277 uomini o donne vennero inviati ai campi di prigionia, dove 43 morirono.\nIn Norvegia esisteva un partito nazista e quindi cittadini norvegesi si arruolarono nelle SS come parte della \"Den Norske Legion\". Come negli altri Paesi occupati venne attuato il progetto Lebensborn, e questo dopo la cessazione delle ostilit\u00e0 ebbe delle conseguenze verso le donne norvegesi che si erano unite a militari tedeschi: furono chiamate dai norvegesi \"tyskert\u00f8ser\" (letteralmente \"puttane dei tedeschi\") e 14\u00a0000 di loro vennero detenute in campi di internamento come quello di Hoved\u00f8ya, mentre alcune vennero deportate in Germania; i loro figli vennero chiamati \"tyskerunger\" (\"figli di tedeschi\") o peggio ancora \"naziyngel\" (\"uova naziste\"). La criminologa norvegese Kjersti Ericsson parl\u00f2 delle rappresaglie compiute dai norvegesi sulle donne che avevano avuto figli con tedeschi come \"il percorso culturale che rendeva la sessualit\u00e0 delle donne una propriet\u00e0 nazionale\" e i figli che vennero riportati in Norvegia dopo la fine della guerra vennero spesso internati in orfanotrofi; la cosa ebbe un seguito alla Corte europea dei diritti dell'uomo, che termin\u00f2 solo nel 2007 con risarcimenti verso i discriminati.\nDopo la guerra, durante quella che venne definita purga dei traditori della patria in Norvegia (\"Det norske landssvikoppgj\u00f8ret\"), vari processi vennero intentati verso i norvegesi o gli stranieri ritenuti colpevoli di crimini di guerra e 28\u00a0750 persone vennero arrestate dalle forze di polizia (come la Milorg o la brigata addestrata in Svezia) anche per evitarne il linciaggio. Di queste, molte vennero rilasciate relativamente presto, ma nell'agosto 1946 ancora tra le 5\u00a0000 e le 6\u00a0000 persone erano detenute; secondo un autore non si ha notizia di alcuna punizione extra giudiziale, eccetto verso le donne che avevano convissuto con i tedeschi, pi\u00f9 per aver offeso la pubblica sensibilit\u00e0 che non per aver commesso effettivi crimini: queste vennero spesso rasate e umiliate in pubblico.\nInfine, circa 200 furono i condannati (in particolare per l'appartenenza al Nasjonal Samling), dei quali 30 alla pena capitale, reintrodotta attraverso il decreto noto come Landssvikanordning; 25 di loro furono poi fucilati. Come per gli internamenti delle conviventi dei tedeschi e dei loro figli, l'effettiva utilit\u00e0, la legalit\u00e0 e la crudelt\u00e0 di tali manovre sono state per molti anni e rimangono tutt'oggi fonti di accesi dibattiti all'interno dell'opinione pubblica norvegese. La popolazione norvegese comunque mise in atto varie tecniche di resistenza passiva, come il lasciare vuoti i posti vicino ai tedeschi negli autobus. \nLa reazione tedesca inizialmente fu di minimizzazione, ma in seguito vennero emanate ordinanze con le quali si sanzionava questo comportamento. In Danimarca vennero adottate varie iniziative per riaffermare l'identit\u00e0 nazionale, come il portare all'occhiello della giacca un distintivo con la bandiera danese, o scrivere sui muri frasi inneggianti al re Cristiano. In Danimarca la comunit\u00e0 ebraica venne generalmente protetta e il governo disapplic\u00f2 o non accett\u00f2 le pretese tedesche al riguardo, lasciando i loro diritti civili inalterati e uguali a quelli del resto della popolazione; questo comportamento esasper\u00f2 le autorit\u00e0 tedesche che per\u00f2 dovettero confrontarsi con i rischi che avrebbero corso le relazioni con un Paese ritenuto un protettorato modello, definiti \"politicamente inaccettabili\".\nLo stesso Werner Best, membro della Gestapo e plenipotenziario in Danimarca dal novembre 1942, riteneva che qualunque tentativo di cattura degli ebrei avrebbe portato alla rottura delle relazioni tra i due governi e raccomand\u00f2 che nessuna azione contro di loro in Danimarca venisse intrapresa. Verso la fine della guerra il governo svedese decise d'intraprendere azioni volte a recuperare quanti pi\u00f9 prigionieri scandinavi possibile dai campi di concentramento tedeschi, compresi ebrei, poliziotti danesi, membri della resistenza norvegese e vittime del programma tedesco \"Notte e nebbia\" di sparizioni pianificate. Presto il progetto, noto poi come autobus bianchi per il colore e tipo dei mezzi usati, venne allargato a tutti i prigionieri indipendentemente dalla nazionalit\u00e0 e Folke Bernadotte ne fu un importante animatore, mentre alla stampa vennero fornite informazioni marginali e istruzioni sull'evitare articoli in merito per non irritare i tedeschi.\nA Stoccolma il diplomatico norvegese Niels Christian Ditleff si attiv\u00f2 per i suoi concittadini, ma anche in Danimarca si prepararono piani per il recupero dei danesi detenuti, principalmente a cura dell'ammiraglio Carl Hammerich: i due si incontrarono poi per preparare azioni comuni, ma un tentativo di far partecipare ai primi viaggi svedesi anche personale danese venne stroncato da Hitler il 23 gennaio 1945, che minacci\u00f2 rappresaglie in Danimarca e Norvegia se il personale non fosse stato interamente svedese.\nAnche gli Alleati furono informati delle spedizioni che avrebbero coinvolto navi e mezzi terrestri in zone tedesche controllate e colpite regolarmente dall'aviazione, ma i britannici risposero che non potevano garantire la sicurezza del gruppo in territorio tedesco: la spedizione di inizio marzo 1945 fu attaccata da aerei della RAF che provocarono la morte di 25 prigionieri e di un autista. Alla fine del programma, 15\u00a0345 prigionieri vennero recuperati tra gravi rischi per gli operatori, tutti volontari e in buona parte provenienti dai reparti logistici dell'esercito svedese: tra i recuperati 7\u00a0795 erano scandinavi e 7\u00a0550 non-scandinavi (polacchi, francesi e di altre nazionalit\u00e0), e tra loro 423 ebrei danesi evacuati dal campo di concentramento di Theresienstadt, mentre i norvegesi erano detenuti nel campo di concentramento di Sachsenhausen.\nA guerra finita Folke Bernadotte, che come presidente della Croce Rossa aveva cercato di salvare quante pi\u00f9 persone possibile dai tedeschi, si adoper\u00f2 per aiutare la popolazione civile tedesca, e soprattutto i bambini. Invece Raoul Wallenberg, inviato a Budapest nel luglio 1944 in missione diplomatica, aveva nella sua azione a Budapest anche un incarico istruito e finanziato da parte del War Refugee Board statunitense, nel corso del quale salv\u00f2 decine di migliaia di ebrei; dopo la sua scomparsa la Svezia non si adoper\u00f2 per chiarire la sorte del suo diplomatico e rifiut\u00f2 anche l'aiuto offerto in questo senso dagli Stati Uniti. Solo dopo molti anni una commissione svedese indag\u00f2 sui fatti e suppose che parte della passivit\u00e0 svedese fosse stata originata dall'incarico statunitense, che metteva a rischio la neutralit\u00e0 nazionale, ma senza approfondire veramente il perch\u00e9 la Svezia avesse abbandonato Wallenberg."}
{"id": "4617830", "revid": "287204", "url": "https://it.wikipedia.org/wiki?curid=4617830", "title": "Todd Witsken", "text": "Carriera.\nIn carriera ha vinto 12 titoli di doppio. Nei tornei del Grande Slam ha ottenuto il suo miglior risultato raggiungendo le semifinali di doppio agli US Open nel 1988, in coppia con il messicano Jorge Lozano."}
{"id": "4617848", "revid": "716642", "url": "https://it.wikipedia.org/wiki?curid=4617848", "title": "Club Deportivo de la Universidad Cat\u00f3lica", "text": "Il Club Deportivo de la Universidad Cat\u00f3lica \u00e8 una societ\u00e0 calcistica ecuadoriana, con sede a Quito. Milita nella Copa Credife, la massima serie del calcio ecuadoriano.\nStadio.\nIl club gioca le gare casalinghe allo stadio Estadio Ol\u00edmpico Atahualpa che ha una capacit\u00e0 di 39817 posti a sedere."}
{"id": "4617851", "revid": "287204", "url": "https://it.wikipedia.org/wiki?curid=4617851", "title": "Miloslava Hubnerova", "text": ""}
{"id": "4617856", "revid": "298229", "url": "https://it.wikipedia.org/wiki?curid=4617856", "title": "Miloslava H\u00fcbnerov\u00e1", "text": ""}
{"id": "4617859", "revid": "287204", "url": "https://it.wikipedia.org/wiki?curid=4617859", "title": "Miloslava Hubnerova-Rezkova", "text": ""}
{"id": "4617861", "revid": "298229", "url": "https://it.wikipedia.org/wiki?curid=4617861", "title": "Miloslava H\u00fcbnerov\u00e1-Rezkov\u00e1", "text": ""}
{"id": "4617865", "revid": "287204", "url": "https://it.wikipedia.org/wiki?curid=4617865", "title": "Dana Ingrova-Zatopkova", "text": ""}
{"id": "4617867", "revid": "298229", "url": "https://it.wikipedia.org/wiki?curid=4617867", "title": "Dana Ingrov\u00e1-Z\u00e1topkov\u00e1", "text": ""}
{"id": "4617870", "revid": "287204", "url": "https://it.wikipedia.org/wiki?curid=4617870", "title": "Olga Fikotova-Connolly", "text": ""}
{"id": "4617871", "revid": "113757", "url": "https://it.wikipedia.org/wiki?curid=4617871", "title": "Kasa (regno)", "text": ""}
{"id": "4617873", "revid": "298229", "url": "https://it.wikipedia.org/wiki?curid=4617873", "title": "Olga Fikotov\u00e1-Connolly", "text": ""}
{"id": "4617876", "revid": "256896", "url": "https://it.wikipedia.org/wiki?curid=4617876", "title": "Sublimi Maestri Perfetti", "text": ""}
{"id": "4617877", "revid": "125734639", "url": "https://it.wikipedia.org/wiki?curid=4617877", "title": "12 anni schiavo", "text": "12 anni schiavo (\"12 Years a Slave\") \u00e8 un film del 2013 diretto da Steve McQueen.\nTratto dall'omonima autobiografia di Solomon Northup edita nel 1853, il film ha vinto l\u2019Oscar 2014 come miglior film. Gli interpreti principali sono Chiwetel Ejiofor nel ruolo del protagonista, Michael Fassbender, Benedict Cumberbatch, Paul Dano, Paul Giamatti, Brad Pitt, quest'ultimo anche produttore della pellicola, e Lupita Nyong'o, vincitrice dell'Oscar alla miglior attrice non protagonista.\nTrama.\nNel 1841, prima della guerra di secessione, Solomon Northup, talentuoso violinista nero, vive libero nella cittadina di Saratoga Springs (nello Stato di New York) con la moglie Anne e i figli Margaret e Alonzo. Ingannato da due falsi agenti di spettacolo, si reca con questi a Washington, dove - dopo essere stato drogato - viene imprigionato, frustato, privato dei documenti che certificano la sua libert\u00e0 e portato in Louisiana, dove rimarr\u00e0 in schiavit\u00f9 fino al 1853, cambiando per tre volte padrone e lavorando principalmente nella piantagione di cotone del perfido schiavista Edwin Epps.\nTra la crudelt\u00e0 di Epps e inaspettati quanto rari atti di bont\u00e0, Solomon lotta non solo per sopravvivere, ma anche per conservare la propria dignit\u00e0. Nel dodicesimo anno della sua indimenticabile disavventura, l'incontro casuale con l'abolizionista canadese Samuel Bass rappresenta per la sua vita la svolta cui quasi non sperava pi\u00f9. Bass riesce a rintracciare la famiglia di Solomon che cos\u00ec in breve \u00e8 raggiunto, identificato e finalmente liberato.\nTornato a casa, riabbraccia la moglie e i figli ormai adulti, tra cui la figlia che ha avuto un bambino che ha chiamato come suo padre. Negli anni successivi Solomon intraprese una battaglia legale contro i rapitori senza tuttavia avere successo e si impegn\u00f2 nella causa abolizionista.\nDistribuzione.\nIl poster e il primo trailer del film sono stati diffusi il 15 luglio 2013, mentre in lingua italiana a partire dal 12 dicembre dello stesso anno. Il film \u00e8 stato presentato in anteprima al Telluride Film Festival e successivamente al Toronto International Film Festival, dove ha vinto il premio del pubblico.\nLa pellicola viene distribuita nei cinema statunitensi a partire dal 18 ottobre 2013, mentre in Italia dal 20 febbraio 2014.\nI primi poster della versione italiana, a differenza di quella statunitense, mostrano in secondo piano il protagonista britannico Chiwetel Ejiofor, dando invece risalto a Brad Pitt e Michael Fassbender, scelta che ha causato accese polemiche, fino a far rimpiazzare i poster con un'altra versione.\nAccoglienza.\nIncassi.\nAl 22 marzo 2014, il film ha guadagnato un totale di $175\u00a0747\u00a0653 di cui $55\u00a0590\u00a0585 negli USA. Negli Stati Uniti ha esordito incassando nel weekend $923\u00a0715 su 19 schermi. Il weekend successivo, il film entra nella top ten dopo aver aumentato a 123 schermi incassando altri $2,1 milioni. Ha continuato nel terzo weekend a migliorare, incassando $4,6 milioni in 410 \"location\".\nDifferenze con l'autobiografia.\nFra il film di Steve McQueen e l'autobiografia di Solomon vi sono alcune differenze, talune come la prima anche importanti per il loro significato ideologico sottostante al film: "}
{"id": "4617878", "revid": "71433", "url": "https://it.wikipedia.org/wiki?curid=4617878", "title": "Twelve Years a Slave", "text": ""}
{"id": "4617880", "revid": "1573940", "url": "https://it.wikipedia.org/wiki?curid=4617880", "title": "Monophyllus plethodon", "text": "Monophyllus plethodon () \u00e8 un pipistrello della famiglia dei Fillostomidi diffuso nei Caraibi.\nDescrizione.\nDimensioni.\nPipistrello di piccole dimensioni, con la lunghezza totale tra 67 e 84\u00a0mm, la lunghezza dell'avambraccio tra 38,8 e 45,7\u00a0mm, la lunghezza della coda tra 8 e 16\u00a0mm, la lunghezza del piede tra 12 e 15\u00a0mm e un peso fino a 17,2\u00a0g.\nAspetto.\nLa pelliccia \u00e8 corta. Il colore generale del corpo \u00e8 marrone o fulvo chiaro. Il muso \u00e8 lungo e sottile con una foglia nasale piccola e lanceolata. La lingua \u00e8 molto lunga, sottile, estensibile e con delle papille filiformi all'estremit\u00e0. Le orecchie sono piccole, triangolari e ben separate tra loro. Il trago \u00e8 piccolo ed appuntito. Le ali sono attaccate posteriormente lungo le anche. I piedi sono piccoli. La coda \u00e8 corta, mentre l'uropatagio \u00e8 ridotto ad una sottile membrana lungo le parti interne degli arti inferiori e con il margine libero a forma di V. Il calcar \u00e8 corto.\nBiologia.\nComportamento.\nSi rifugia all'interno di grotte.\nAlimentazione.\nSi nutre di polline.\nRiproduzione.\nFemmine gravide sono state catturate sull'isola di Dominica da marzo ad aprile.\nDistribuzione e habitat.\nQuesta specie \u00e8 diffusa nelle Piccole Antille da Anguilla fino alle Barbados. \u00c8 vissuto in epoca storica anche sull'isola di Porto Rico.\nVive in boschi nelle vicinanze di campi di canna da zucchero, in piantagioni di banane e nelle dense foreste pluviali fino a 550 metri di altitudine.\nTassonomia.\nSono state riconosciute 3 sottospecie:\nStato di conservazione.\nLa IUCN Red List, considerata la popolazione presumibilmente numerosa e l'habitat non eccessivamente in declino, classifica \"M.plethodon\" come specie a rischio minimo (LC)."}
{"id": "4617881", "revid": "1573940", "url": "https://it.wikipedia.org/wiki?curid=4617881", "title": "Monophyllus redmani", "text": "Monophyllus redmani () \u00e8 un pipistrello della famiglia dei Fillostomidi diffuso nei Caraibi.\nDescrizione.\nDimensioni.\nPipistrello di piccole dimensioni, con la lunghezza totale tra 58 e 67\u00a0mm, la lunghezza dell'avambraccio tra 36 e 38\u00a0mm, la lunghezza della coda tra 8 e 10\u00a0mm, la lunghezza del piede tra 10 e 12\u00a0mm, la lunghezza delle orecchie tra 11 e 14\u00a0mm e un peso fino a 10\u00a0g.\nAspetto.\nLa pelliccia \u00e8 corta. Le parti dorsali sono bruno-grigiastre o grigie, mentre le parti ventrali hanno la punta dei peli argentata o color crema. Il muso \u00e8 lungo e sottile con una foglia nasale piccola e lanceolata. La lingua \u00e8 molto lunga, sottile, estensibile e con delle papille filiformi all'estremit\u00e0. Le orecchie sono piccole, triangolari e ben separate tra loro. Il trago \u00e8 piccolo ed appuntito. Le ali sono attaccate posteriormente lungo le anche. I piedi sono piccoli. La coda \u00e8 corta, mentre l'uropatagio \u00e8 ridotto ad una sottile membrana lungo le parti interne degli arti inferiori e con il margine libero a forma di V. Il calcar \u00e8 corto. Il cariotipo \u00e8 2n=32 FNa=60.\nBiologia.\nComportamento.\nSi rifugia in colonie di diverse centinaia di migliaia di individui all'interno di grotte calde ed umide a temperature di circa 33 \u00b0C. \u00c8 attivo da mezz'ora ad un'ora dopo il tramonto fino a mezz'ora prima dell'alba.\nAlimentazione.\nSi nutre principalmente di polline e in misura minore di insetti.\nRiproduzione.\nFemmine gravide con un embrione sono state osservate da gennaio a giugno e da settembre a ottobre.\nDistribuzione e habitat.\nQuesta specie \u00e8 diffusa nelle Grandi Antille, nelle Bahamas e nelle isole Turks e Caicos.\nVive in diversi tipi di foreste e in boschi semi-aridi.\nTassonomia.\nSono state riconosciute 3 sottospecie:\nStato di conservazione.\nLa IUCN Red List, considerato che questa specie \u00e8 abbondante all'interno del suo areale ristretto, la popolazione \u00e8 presumibilmente numerosa e presente in diverse aree protette, classifica \"M.redmani\" come specie a rischio minimo (LC)."}
{"id": "4617889", "revid": "688552", "url": "https://it.wikipedia.org/wiki?curid=4617889", "title": "Abdallah Yaisien", "text": "Biografia.\nHa un fratello minore, Omar, anch'esso calciatore. Possiede il passaporto egiziano.\nCaratteristiche tecniche.\nYaisien \u00e8 un trequartista (in grado di agire da esterno o ala destra), in possesso di eccellenti qualit\u00e0 tecniche, agile nei movimenti e preciso nel servire assist ai compagni.\nCarriera.\nMuove i suoi primi passi nelle giovanili del . Il 29 maggio 2013 viene tesserato dal , firmando un accordo valido fino al 2017. Esordisce con i \"felsinei\" il 3 dicembre contro il in Coppa Italia, subentrando al 68' al posto di Lazaros Christodoulopoulos. Il 31 gennaio 2014 passa in prestito al , in Serie B. Esordisce con i \"granata\" il 22 febbraio contro il , subentrando al 90' al posto di Simone Basso.\nIl 23 gennaio 2015 passa in prestito all', in Lega Pro. Rescisso il contratto con il Bologna, il 26 gennaio 2016 torna in Francia accordandosi a parametro zero con il , che lo aggrega alla formazione riserve. \nIl 27 luglio 2017 si accorda per una stagione con la squadra riserve del , nella quarta divisione francese. Il 20 agosto 2019 - rimasto svincolato a causa dello scioglimento della squadra - viene tesserato dall', legandosi alla societ\u00e0 egiziana fino al 2023.\nStatistiche.\nPresenze e reti nei club.\n\"Statistiche aggiornate al 15 agosto 2021.\""}
{"id": "4617893", "revid": "88812", "url": "https://it.wikipedia.org/wiki?curid=4617893", "title": "Noia di vivere", "text": ""}
{"id": "4617895", "revid": "88812", "url": "https://it.wikipedia.org/wiki?curid=4617895", "title": "Mal di vivere", "text": ""}
{"id": "4617899", "revid": "88812", "url": "https://it.wikipedia.org/wiki?curid=4617899", "title": "Male di vivere", "text": ""}
{"id": "4617900", "revid": "200568", "url": "https://it.wikipedia.org/wiki?curid=4617900", "title": "Gardini", "text": ""}
{"id": "4617901", "revid": "93556", "url": "https://it.wikipedia.org/wiki?curid=4617901", "title": "Primo assedio di Saragozza", "text": "Il primo assedio di Saragozza fu una sanguinosa battaglia combattuta all'interno della guerra d'indipendenza spagnola (1807\u20131814). Un esercito francese, guidato prima dal generale Lefebvre-Desnouettes e poi dal generale Jean-Antoine Verdier, assedi\u00f2 la citt\u00e0 spagnola di Saragozza nell'estate del 1808, e ne fu respinto.\nContesto storico.\nQuando ebbe luogo in Spagna la rivolta del due di maggio nel 1808, Napoleone Bonaparte la scambi\u00f2 inizialmente per una serie di insurrezioni isolate ed invi\u00f2 alcune colonne a sedarle. Nella Spagna nordorientale il maresciallo Bessi\u00e8res incaric\u00f2 il generale Lefebvre-Desnouettes di sedare la rivolta in Aragona. La sua colonna comprendeva 5000 fanti e 1000 unit\u00e0 di cavalleria, oltre a due batterie di artiglieria. Lefebvre scopr\u00ec presto che la rivolta era molto pi\u00f9 estesa di quanto si pensasse.\nGli spagnoli erano guidati dal generale Jos\u00e9 de Palafox, secondogenito di una famiglia aristocratica spagnola. In quello stesso maggio fu nominato capitano-generale. Riusc\u00ec a riunire una forza di 7500 soldati, ma pagava la loro scarsa esperienza, con soli 300 esperti cavalieri e pochi artiglieri.\nPalafox tent\u00f2 di fermare i francesi prima che raggiungessero Saragozza. Il suo fratello maggiore, il marchese di Lazan, tent\u00f2 di fermarli a Tudela l'8 giugno 1808, ed a Mallen il 13 giugno 1808. Palafax invi\u00f2 6000 uomini ma fu sconfitto ad Alagon il 14 giugno 1808, venendo ferito egli stesso. I pochi spagnoli rimasti si barricarono all'interno di Saragozza.\nL'assedio.\nSaragozza era protetta da due mura medievali e da due fiumi, l'Ebro a nordest e l'Huerva a sud. Il lato occidentale era esposto agli attacchi. La forza della citt\u00e0 stava nel suo labirinto di edifici, divisi da strette vie facilmente barricabili.\nLefebvre giunse a Saragozza il 15 giugno 1808. In quel periodo era numericamente sovrastato dagli spagnoli, che contavano 11000 unit\u00e0, anche se solo la met\u00e0 di loro aveva esperienze in battaglia dovute alla sconfitta di Alagon.\nIl giorno seguente Lefebvre assalt\u00f2 il muro occidentale aspettandosi un veloce collasso degli spagnoli.\nDurante il primo assalto i francesi aprirono una breccia nel muro occidentale, e la loro cavalleria polacca entr\u00f2 dalla porta di Santa Engracia senza per\u00f2 entrare in citt\u00e0, e fu costretta alla ritirata. I francesi subirono 700 caduti in questo primo assalto.\nPalafox non era presente quel giorno. Aveva abbandonato la citt\u00e0 per cercare truppe aggiuntive in Alta Aragon ed attaccare le linee di comunicazione di Lefebvre. Palafox riun\u00ec 5000 persone ma fu sconfitto nella battaglia di \u00c9pila il 23\u201324 giugno 1808, giungendo a Saragozza con soli 1000 uomini.\nAi francesi si unirono i 3000 soldati del generale Jean-Antoine Verdier, giunti il 26 giugno 1808. Essendo Verdier pi\u00f9 anziano di Lefebvre, assunse il comando di tutte le truppe. Arrivarono altri rinforzi, tra cui l'artiglieria da assedio.\nIl 28 giugno 1808 Verdier attacc\u00f2 Monte Terrero sulla riva meridionale del fiume Huerva. Monte Terrero era una collina che dominava la parte meridionale di Saragozza, e che avrebbe potuto essere fortemente fortificata (anche se in quel momento non lo era). La collina fu conquistata con facilit\u00e0 e il comandante spagnolo, il colonnello Vincento Falco, fu condannato dalla corte marziale e fucilato.\nCon Monte Terrero nelle sue mani, Verdier era in grado di usarla come base per la propria artiglieria. A partire dalla mezzanotte del 30 giugno 1808 trenta cannoni da assedio, quattro mortai e dodici obici aprirono il fuoco contro Saragozza.\nIl secondo assalto fu operato dai francesi il 2 luglio 1808, con il doppio degli uomini del primo. Nonostante le installazioni difensive di Saragozza fossero state gravemente danneggiate dal bombardamento, le barricate erano ancora intatte e Palafox era tornato al comando.\nI francesi entrarono in citt\u00e0 in numerosi punti, ma non riuscirono ad avanzare e furono di nuovo obbligati a ritirarsi. Questo assalto divenne famoso per la storia della \"ragazza di Saragozza\": Agostina d'Aragona. Il suo amante era un sergente d'artiglieria in servizio presso la porta Portillo. L'intero squadrone del suo cannone era stato ucciso prima di poter sparare l'ultimo colpo. Agostina corse l\u00ec, prese dalle mani del suo uomo la torcia accesa, e fece fuoco. I francesi furono colpiti a distanza ravvicinata, e l'attacco fu respinto. Palafox disse di aver personalmente assistito all'evento, e Agostina fu nominata sottotenente.\nDurante questo assalto del 2 luglio 1808 i francesi subirono 200 morti e 300 feriti. Verdier decise di non fare ulteriori attacchi e diede inizio all'assedio. Sfortunatamente per lui, non aveva abbastanza uomini per bloccare completamente i rifornimenti, e gli spagnoli riuscirono spesso a portare cibo dalla riva settentrionale dell'Ebro.\nNella seconda met\u00e0 di luglio i francesi si impegnarono per la conquista dei monasteri Caouchin e Trinitarian di San Jose, ad ovest di Saragozza. I monasteri caddero in mano francese il 24 luglio 1808.\nIl 4 agosto i francesi iniziarono un pesante bombardamento d'artiglieria creando varie brecce nelle mura. Alle 14:00 Verdier fece partire un assalto massiccio con tredici battaglioni divisi in tre colonne, ed entr\u00f2 profondamente in Saragozza. Verdier chiese a Palafox di arrendersi, ma questi rispose \"Guerra e coltello\".\nLa sera i francesi avevano conquistato met\u00e0 della citt\u00e0, ma gli spagnoli contrattaccarono respingendo gli spagnoli, e circondando i pochi rimasti in citt\u00e0.\nA questo punto i francesi contavano 462 morti e 1505 feriti. Gli spagnoli avevano pi\u00f9 morti e feriti, ma erano ancora superiori in numero.\nLa battaglia prosegu\u00ec per numerosi giorni, ma alla fine l'assedio fall\u00ec. Il 19 luglio 1808 l'esercito francese guidato da Pierre Dupont de l'\u00c9tang fu obbligato ad arrendersi nella battaglia di Bail\u00e9n, e questo fece capire ad entrambi gli schieramenti che i francesi avrebbero dovuto ritirarsi. Palafox ferm\u00f2 le operazioni offensive, ma Verdier rispose con un bombardamento d'artiglieria sparando tutti i proiettili che non avrebbe potuto portare via.\nAlla fine il 14 agosto 1808 Verdier fece esplodere tutte le sue postazioni e si ritir\u00f2. Questo segn\u00f2 la fine del primo assedio di Saragozza.\nIn totale 3500 francesi morirono durante l'assedio. Gli spagnoli ammisero ai tempi 2000 caduti, anche se 5000 \u00e8 la cifra pi\u00f9 probabile.\nConseguenze.\nLa resistenza operata da Palafox lo rese un eroe nazionale, gloria condivisa con Agostina d'Aragona e molti altri civili. Saragozza resistette anche ad un secondo assedio, pi\u00f9 lungo e famoso, iniziato alla fine di dicembre. Quando infine cadde in mano francese nel 1809, Saragozza era diventata una citt\u00e0 di cadaveri e macerie fumanti: erano rimaste solo 12 000 abitanti degli oltre 100 000 presenti all'inizio del 1808."}
{"id": "4617903", "revid": "287204", "url": "https://it.wikipedia.org/wiki?curid=4617903", "title": "Crocetti", "text": ""}
{"id": "4617906", "revid": "1833487", "url": "https://it.wikipedia.org/wiki?curid=4617906", "title": "Barbara Dare", "text": "Biografia.\nBarbara Dare inizia a recitare in film pornografici a met\u00e0 degli anni ottanta e, sempre nello stesso periodo, appare regolarmente su riviste del settore quali \"Hustler\", \"Swank\" e \"High Society\". In poco tempo diventa una delle pornostar pi\u00f9 celebri di quegli anni e in diversi film recita al fianco di colleghe come Tracey Adams e Ginger Lynn. \u00c8 una delle prime attrici pornografiche a firmare un contratto di esclusiva con una casa di produzione, la Essex Video. Successivamente lascer\u00e0 la Essex per passare alla Vivid Entertainment."}
{"id": "4617921", "revid": "247222", "url": "https://it.wikipedia.org/wiki?curid=4617921", "title": "Chiesa della Santissima Trinit\u00e0 in Olfino", "text": ""}
{"id": "4617926", "revid": "1418004", "url": "https://it.wikipedia.org/wiki?curid=4617926", "title": "I Libri Gialli dall'1 al 100", "text": ""}
{"id": "4617935", "revid": "184755", "url": "https://it.wikipedia.org/wiki?curid=4617935", "title": "Traffic (album 1968)", "text": "Traffic \u00e8 il secondo album del gruppo inglese dei Traffic, pubblicato nel 1968 dalla Island Records in Inghilterra come ILP 981T (mono)/ILPS 9081T (stereo), e dalla United Artists negli Stati Uniti, come UAS 6676 (stereo). Pervenne alla 9\u00aa posizione nel Official Albums Chart e al diciassettesimo posto nel Billboard 200.\nIl Disco.\nNel gennaio del 1968, dopo un breve successo iniziale in Inghilterra con il debutto del loro album \"Mr. Fantasy\", Dave Mason lascia il gruppo e produce il primo album (\"Music in a Doll's House\") dei Family, tra i cui componenti figurava il futuro bassista dei Traffic Ric Grech. Nel maggio il gruppo invita Mason a registrare il nuovo album.\nMason finisce per scrivere e cantare met\u00e0 delle canzoni dell'album (compreso il suo pi\u00f9 grande successo \"Feelin' Alright?\"), ma per quanto concerne i brani composti da Jim Capaldi e Steve Winwood il suo contributo fu piuttosto modesto. La sua predisposizione per la melodia pop evidenziava una costante estraneit\u00e0 alle ambizioni jazzistiche degli altri, e tale dicotomia \u00e8 chiaramente riscontrabile nelle canzoni di questo album. Nel mese di ottobre Mason era di nuovo fuori dal gruppo. Vi fece ritorno ancora una volta per il tour e l'album del 1971 (\"Welcome to the Canteen\") verso la fine del contratto del gruppo.\n\"Traffic\" venne ripubblicato in CD nel Regno Unito l'11 gennaio del 2000, con cinque brani aggiuntivi, due provenienti dalla colonna sonora del film \"Girando intorno al cespuglio di more\" (\"Here We Go Round the Mulberry Bush\") della United Artists e tre da \"Last Exit\". Negli USA, la nuova rimasterizzazione del 27 febbraio del 2001 comprendeva missaggi mono dei singoli \"You Can All Join In\", \"Feelin' Alright?\" e \"Withering Tree\". L'album originale venne prodotto da Jimmy Miller. Le rimasterizzazioni vennero coadiuvate nella loro produzione da Jim Capaldi.\nAccoglienza.\nAllMusic fece una recensione retrospettiva positiva dell'album, commentando che esso raggiungeva un perfetto equilibrio tramite la semplicit\u00e0 di Dave Mason, le schiette canzoni folk-rock e la complessit\u00e0 di Steve Winwood, spesso cimentandosi in improvvisazioni rock."}
{"id": "4617937", "revid": "338238", "url": "https://it.wikipedia.org/wiki?curid=4617937", "title": "Campionato europeo maschile di pallacanestro Under-18 2013", "text": "Il 30\u00ba Campionato europeo di pallacanestro maschile Under-18 (noto anche come \"FIBA Europe Under-18 Championship 2013\") si \u00e8 svolto a Ventspils, Liep\u0101ja, Grobi\u0146a e Riga, in Lettonia.\nFase a eliminazione diretta.\nTabellone principale.\nFinali.\n3\u00ba-4\u00ba posto\n1\u00ba-2\u00ba posto\nTabellone 5\u00ba-8\u00ba posto.\nFinali.\n7\u00ba-8\u00ba posto\n5\u00ba-6\u00ba posto\nTabellone 9\u00ba-16\u00ba posto.\nFinali.\n11\u00ba-12\u00ba posto\n9\u00ba-10\u00ba posto\nTabellone 13\u00ba-16\u00ba posto.\nFinali.\n15\u00ba-16\u00ba posto\n13\u00ba-14\u00ba posto\nClassifica finale.\nLe prime tre classificate sono qualificate al Campionato mondiale Under-19 2013.\nDivision B.\nIl torneo di Division B si \u00e8 svolto a Strumica, in Macedonia, dal 18 al 28 luglio 2013. "}
{"id": "4617941", "revid": "1418004", "url": "https://it.wikipedia.org/wiki?curid=4617941", "title": "I Libri Gialli dal 101 al 200", "text": ""}
{"id": "4617943", "revid": "1155", "url": "https://it.wikipedia.org/wiki?curid=4617943", "title": "Leptobarbinae", "text": ""}
{"id": "4617944", "revid": "1123126", "url": "https://it.wikipedia.org/wiki?curid=4617944", "title": "Amadiya", "text": "Amadiya (; in arabo: \u0627\u0644\u0639\u0645\u062f\u064a\u0629) \u00e8 una citt\u00e0 nell'Iraq settentrionale, nel Governatorato di Dahuk, situata a pochi km dalla frontiera turca nel Kurdistan iracheno. Amadiya \u00e8 anche uno dei 5 distretti in cui \u00e8 diviso il governatorato. Secondo un calcolo del 2013 la citt\u00e0 ha una popolazione di 4.043 abitanti.\nLa citt\u00e0 da il nome a un'eparchia della Chiesa cattolica caldea, anche se la sua sede \u00e8 stata trasferita a Dihok."}
{"id": "4617946", "revid": "287204", "url": "https://it.wikipedia.org/wiki?curid=4617946", "title": "Leptobarbus", "text": "La sottofamiglia Leptobarbinae comprende 5 specie di pesci d'acqua dolce appartenenti al genere Leptobarbus, famiglia Cyprinidae.\nDistribuzione e habitat.\nTutte le specie sono originarie delle acque dolci del Sudest asiatico: Borneo, Sumatra e Thailandia, dove abitano fiumi che attraversano le foreste e stagionalmente le inondano.\nDescrizione.\nPresentano un corpo allungato, compresso ai fianchi, idrodinamico, tipicamente cipriniforme, con ampie pinne triangolari e ricoperto da grosse scaglie lucenti. La livrea \u00e8 dofferente per ogni specie, ma prevale un fondo bruno dorato con riflessi metallici. \nLe dimensioni sono molto varie, dagli 8 cm di \"Leptobarbus hosii\" ai 100 cm di \"L. hoevenii\".\nPesca.\nAlmeno due specie (\"L. hoevenii\" e \"L. melanopterus\") sono oggetto di pesca e acquacoltura per l'alimentazione umana."}
{"id": "4617948", "revid": "1543377", "url": "https://it.wikipedia.org/wiki?curid=4617948", "title": "Aeranti-Corallo", "text": "Aeranti-Corallo \u00e8 un'associazione di categoria italiana di secondo livello, costituita da Aeranti e da Associazione Corallo, che rappresenta radio e tv locali (analogiche e digitali), radio e tv via satellite e via internet, agenzie di informazione radiotelevisiva e concessionarie di pubblicit\u00e0 del settore radiotelevisivo.\nStoria.\nL'associazione \u00e8 stata costituita nel settembre 1998 con la denominazione di \"Coordinamento AER-ANTI-CORALLO\". Le tre sigle costituenti il Coordinamento erano l'AER (Associazione Editori Radiotelevisivi), l'ANTI (Associazione nazionale teleradio indipendenti) e il CORALLO (Consorzio Radiotelevisioni Libere Locali). \nObiettivo primario era quello di garantire un'ampia rappresentanza al settore dell'emittenza televisiva e radiofonica locale, sia commerciale, sia comunitaria. Il 5 giugno 2001, con l'unificazione delle associazioni AER e ANTI (da quel momento in poi Aeranti), l'associazione ha modificato la propria denominazione nell'attuale Aeranti-Corallo\nAeranti-Corallo aderisce, a livello confederale, alla Confcommercio.\nNell'ambito della sua attivit\u00e0, l'associazione si \u00e8 impegnata per l'emanazione di norme specifiche per la crescita e lo sviluppo dell'emittenza locale. Ha stipulato con la Federazione Nazionale Stampa Italiana (FNSI), il Contratto collettivo nazionale di lavoro per i giornalisti operanti nell'emittenza locale. La prima stipula di tale contratto risale al 3 ottobre del 2000,l'ultima il testo sottoscritto dalle parti l'8 marzo 2017, scaduto il 31 dicembre 2018.\nAeranti-Corallo \u00e8 interlocutore della Presidenza del Consiglio dei Ministri, del Ministero dello sviluppo economico (gi\u00e0 Ministero delle Comunicazioni), dell'Autorit\u00e0 per le garanzie nelle comunicazioni, dei Corecom, del Parlamento e delle Regioni.\nHa sottoscritto a Roma, in data 4 giugno 2002, il Codice di autoregolamentazione in materia di televendite e spot di televendita di beni e servizi di astrologia, di cartomanzia ed assimilabili, di servizi relativi ai pronostici concernenti il gioco del lotto, enalotto, superenalotto, totocalcio, totogol, totip, lotterie e giochi similari.\nHa sottoscritto a Roma, in data 29 novembre 2002, il Codice di autoregolamentazione Tv e Minori, approvato dall'assemblea plenaria della Commissione per l'assetto del sistema radiotelevisivo presso il Ministero delle Comunicazioni il 5 novembre 2002. Ha sottoscritto a Roma, in data 25 luglio 2007, il Codice di autoregolamentazione sportiva denominato Codice media e sport.\nHa sottoscritto a Roma, in data 21 maggio 2009, il Codice di autoregolamentazione in materia di rappresentazione di vicende giudiziarie nelle trasmissioni radiotelevisive.\nDurante la fase di passaggio alle trasmissioni televisive in tecnica digitale l'associazione ha partecipato ai tavoli tecnici istituiti presso l'Agcom e al lavori del CNID \u2013 Comitato nazionale Italia Digitale, assistendo le imprese associate. In ambito radiofonico, ha stipulato con Rai Way, il 31 luglio 2007, un accordo di cooperazione finalizzato alla realizzazione di un progetto comune di transizione alla radiofonia digitale terrestre. In tale contesto, \u00e8 stata realizzata congiuntamente una sperimentazione radiofonica digitale terrestre Dab+ e Dmb nelle aree di Venezia e di Bologna, i cui risultati sono stati resi noti in una pubblicazione edita congiuntamente. Segue la fase di avvio delle trasmissioni radiofoniche digitali Dab+. Ha costituito la ARD \u2013 Associazione per la Radiofonia Digitale in Italia, assieme a Rai Way e a Radio Nazionali Associate.\nDal 2006 organizza annualmente il RadioTv Forum, nell'ambito del quale vengono realizzati convegni, seminari e workshop sulle tematiche di attualit\u00e0 del settore. \nDal 1998 pubblica il periodico \u201cTeleRadioFax\u201d, quindicinale di aggiornamento sulle problematiche del settore radiotelevisivo.\nOrganigramma.\nL'organo amministrativo di Aeranti-Corallo \u00e8 il Comitato esecutivo. Lo stesso \u00e8 composto da Marco Rossignoli (che \u00e8 il coordinatore e legale rappresentante di Aeranti-Corallo nonch\u00e9 presidente di Aeranti) e da Luigi Bardelli (che \u00e8 il Presidente dell'Associazione Corallo).\nRappresentanza.\nAeranti-Corallo \u00e8 rappresentata nei seguenti organismi:\nPartecipazioni.\nAeranti-Corallo \u00e8 socia di:"}
{"id": "4617950", "revid": "1605525", "url": "https://it.wikipedia.org/wiki?curid=4617950", "title": "I Libri Gialli dal 201 al 266", "text": ""}
{"id": "4617954", "revid": "1305772", "url": "https://it.wikipedia.org/wiki?curid=4617954", "title": "Fran\u00e7ois-Xavier Dumortier", "text": "Biografia.\nLa sua famiglia \u00e8 originaria del Nord della Francia, suo padre di Comines e sua madre di Hazebrouck nelle Fiandre francesi. Nel 1967 inizia gli studi superiori all'Istituto di studi politici di Parigi cominciando anche a studiare Diritto. Si impiega quindi in una banca parigina e termina gli studi di Diritto con un \"D.E.A.\" in Amministrazione Finanziaria, impegnandosi nello stesso tempo in vari movimenti politici, ma si ritrova velocemente deluso di quest'esperienza. A poco a poco, entra nella Compagnia di Ges\u00f9, realizzando il noviziato dal 1973 al 1975 e il Primo Ciclo di Studi Sacri nel Centre S\u00e8vres, dal 1975 al 1979. Inizia poi il Secondo Ciclo prima in Francia e poi alla Weston School of Theology di Cambridge nel Massachusetts, portati a termine con l'ottenimento di un \"D.E.A.\" di Filosofia del Diritto all'Universit\u00e0 Panth\u00e9on-Assas. \u00c8 ordinato sacerdote nel 1982, ci\u00f2 che non gli impedir\u00e0 peraltro d'avere altre attivit\u00e0, studiando per esempio l'opera di Hannah Arendt. Nel 1990 pronuncia gli ultimi voti. \nPer quasi vent'anni \u00e8 stato professore di Filosofia al Centre S\u00e8vres del quale fu poi rettore dal 1997 al 2003 divenendo Superiore della Provincia francese della Compagnia di Ges\u00f9. Nel 2010, Papa Benedetto XVI annuncia la sua nomina al posto di Rettore della Pontificia Universit\u00e0 Gregoriana.\nCollegamenti esterni.\nDa jesuites.com \nPontificia Universit\u00e0 Gregoriana"}
{"id": "4617961", "revid": "92723", "url": "https://it.wikipedia.org/wiki?curid=4617961", "title": "Aqrah", "text": "Aqrah (; in arabo: \u0639\u0642\u0631\u0629) \u00e8 una citt\u00e0 nell'Iraq settentrionale, nel Governatorato di Ninawa e nel Kurdistan iracheno.\nFino al 1991 la citt\u00e0 e il distretto omonimo erano parte del governatorato di Dahuk.\nSecondo un calcolo del 2013 la citt\u00e0 ha una popolazione di 28.448 abitanti.\nLa citt\u00e0 \u00e8 sede di un'eparchia della Chiesa cattolica caldea."}
{"id": "4617966", "revid": "287204", "url": "https://it.wikipedia.org/wiki?curid=4617966", "title": "Labeoninae", "text": "La sottofamiglia Labeoninae comprende 372 specie di pesci d'acqua dolce appartenenti alla famiglia Cyprinidae.\nDistribuzione e habitat.\nLa maggior parte delle specie \u00e8 originaria dell'Asia o comunque dell'Eurasia, ma alcune specie sono diffuse in Africa. \nDescrizione.\nLe dimensioni sono molto varie, dai 2,6 cm di \"Garra lancrenonensis\" ai 200 cm di \"Labeo rohita\".\nPesca.\nAlcune specie sono oggetto di pesca e acquacoltura per l'alimentazione umana.\nAcquariofilia.\nAlcune specie (\"Crossocheilus sp.\", \"Epalzeorhynchos sp.\") sono commercializzate per l'allevamento in acquario.\nGeneri.\nAlla sottofamiglia sono ascritti 35 generi:"}
{"id": "4617968", "revid": "1109687", "url": "https://it.wikipedia.org/wiki?curid=4617968", "title": "Linfociti T \u03b3\u03b4", "text": ""}
{"id": "4617970", "revid": "31886", "url": "https://it.wikipedia.org/wiki?curid=4617970", "title": "Gianni Perrelli", "text": "Biografia.\nNegli anni dell'universit\u00e0 (studi in legge) inizia la carriera giornalistica a Bari nelle redazioni de Il Tempo e della Gazzetta del Mezzogiorno. Trasferitosi a Roma, diventa professionista nel 1970 lavorando per l'agenzia di stampa Inter Press Service e occupandosi di politica, di cronaca e di spettacoli. Nel 1972 \u00e8 assunto dal Corriere dello Sport e si specializza nel ciclismo (segue il Giro d'Italia e la Vuelta di Spagna) e nel calcio (come cronista della Roma e della Nazionale). Nel '76 \u00e8 promosso inviato speciale. Nel 1977 il passaggio all'L'Europeo, dove segue la politica nazionale e la cronaca. Nel 1980, all'inizio dell'era reaganiana, \u00e8 nominato corrispondente dagli Stati Uniti.\nAl ritorno in Italia, nel 1983 \u00e8 promosso caporedattore. Nel 1987 dirige il settimanale sportivo \u201cSpecial\u201d e cura servizi per la trasmissione televisiva Rai \u201cDomani si gioca\u201d. Dal 1988 fino a oggi lavora per L\u2019Espresso, dove ha ricoperto le cariche di capo degli Esteri, corrispondente dagli Stati Uniti (\u201894-'97), caporedattore, inviato all'estero nei punti caldi del mondo (Iraq, Iran, Afghanistan, Siria). \nHa seguito sei Olimpiadi e dieci campionati del mondo di calcio. Due servizi hanno avuto un'eco particolare, animando per molti mesi il dibattito pubblico. Il caso Martelli, il leader socialista incappato nell'89 a Malindi (Kenya) in una clamorosa vicenda legata a un presunto possesso di hashish e l'intervista nel '98 a Zeman, l'allora allenatore della Roma, sul dilagare del doping nel calcio. \nHa collaborato al Fatto Quotidiano, al \u201cVenerd\u00ec\u201d e ai \u201cViaggi\u201d di \u201cRepubblica\u201d, a \u201cIl Mattino\u201d, a \u201cOggi\u201d, a Wall Street Italia. Ha intervistato alcuni leader mondiali: Nelson Mandela, Bashar Al Assad, Dilma Rousseff, Evo Morales, Lech Walesa, Michelle Bachelet, George Papandreou, Maria Teresa Fernandez de la Vega, Mario Soares, Ernesto Samper, John Kufuor, Yasser Arafat, Hugo Chavez, Meles Zenawi, Raul Alfonsin e Michael Aoun.\nOpere Letterarie.\nNegli anni giovanili ha scritto due saggi sportivi: Zoff (biografia del portiere della Nazionale) e \u201cIl calcio di Liedholm\u201d. Nel 1997 ha pubblicato per Newton Compton il saggio \u201cDove va l'Italia\u201d (dialogo con il politologo Edward Luttwak). Nel 2004 ha scritto per l'editore Di Renzo \u201cProfessione reporter\u201d, saggio sul giornalismo.\nNel 2010 ha pubblicato per i tipi di Gremese \u201cIl mestiere di inviato\u201d. \u00c8 autore di cinque romanzi: \u201cHabana Libre\u201d (Di Renzo Editore, del 2004), \u201cNon avrai altro dio\u201d (Baldini Castoldi Dalai Editore, del 2009), \u201cIl tunnel\u201d (Di Renzo editore, del 2012), \"16 metri quadri\" (Di Renzo editore, del 2014) e \"il soffitto di cristallo\" (Di Renzo Editore, 2019). Nel 2016 ha scritto \"Tris\" (Aracne Editrice) assieme ad Oliviero Beha e Dante Matelli."}
{"id": "4617975", "revid": "889336", "url": "https://it.wikipedia.org/wiki?curid=4617975", "title": "Oskar Bengtsson", "text": "Carriera.\nClub.\nHa vinto due campionati nazionali con il \u00d6rgryte Idrotts\u00e4llskap.\nNazionale.\nPrese parte con la sua Nazionale alle Olimpiadi del 1908, in cui gioc\u00f2 due partite."}
{"id": "4617978", "revid": "107831", "url": "https://it.wikipedia.org/wiki?curid=4617978", "title": "Pugilato ai Giochi della VII Olimpiade - Pesi leggeri", "text": "La competizione della categoria pesi leggeri (fino a 61,2\u00a0kg) di pugilato ai Giochi della VII Olimpiade si tenne dal 21 al 24 agosto 1920 alla \"Celebration Hall\" del \"Royal Zoological Society\" in Anversa."}
{"id": "4617982", "revid": "729019", "url": "https://it.wikipedia.org/wiki?curid=4617982", "title": "Linea F (metropolitana di Buenos Aires)", "text": "La linea F \u00e8 una linea in fase di progettazione della metropolitana di Buenos Aires che dovrebbe avere una lunghezza di 8,6 km. Il percorso previsto, che collegher\u00e0 plaza Italia, nel quartiere Palermo, al quartiere di Barracas, dovrebbe avere una stazione di interscambio con tutte le altre linee della metropolitana cittadina.\nI lavori per la realizzazione, con un costo stimato di 750 milioni di dollari statunitensi, sarebbero dovuti iniziare nel 2016. Alla fine del 2017 \u00e8 stato confermato il ritardo dell'inizio dei lavori, la cui nuova data \u00e8 prevista per il 2020.\nStazioni.\nNell'elenco che segue, a fianco ad ogni stazione, sono indicati i servizi presenti e gli eventuali interscambi ferroviari:"}
{"id": "4617983", "revid": "712828", "url": "https://it.wikipedia.org/wiki?curid=4617983", "title": "Gino Weinberg", "text": ""}
{"id": "4617984", "revid": "647919", "url": "https://it.wikipedia.org/wiki?curid=4617984", "title": "Mukhtar Kabulovich Ablyazov", "text": ""}
{"id": "4617988", "revid": "1776051", "url": "https://it.wikipedia.org/wiki?curid=4617988", "title": "Godwin (nome)", "text": "Origine e diffusione.\n\u00c8 composto dagli elementi inglesi antichi \"god\" (\"dio\") e \"wine\" (\"amico\"), e significa quindi \"amico di Dio\". Il primo elemento si ritrova anche in Godric, Gottardo e Gottlieb, mentre il secondo in Alvin, Gladwyn, Vinfredo ed Edvino.\nEra assai diffuso nel periodo della conquista normanna dell'Inghilterra, e il suo us\u00f2 continu\u00f2 durante il Medioevo, dando origine ai cognomi \"Godwin\" e \"Goodwin\". Proprio tali cognomi sono all'origine dell'uso dei nomi \"Godwin\" e \"Goodwin\" a partire dal XVII secolo, anche se, dal XIX, non si esclude una ripresa del vecchio nome inglese antico.\nOnomastico.\nL'onomastico si pu\u00f2 festeggiare il 28 ottobre, in memoria di san Godwin, abate presso il monastero benedettino di Stablo-Malmedy. Si ricorda inoltre, al 19 aprile, sant'Elfego, vescovo di Winchester, che \u00e8 chiamato anche Godwin."}
{"id": "4617991", "revid": "287204", "url": "https://it.wikipedia.org/wiki?curid=4617991", "title": "Andreas Bohm", "text": ""}
{"id": "4618009", "revid": "642594", "url": "https://it.wikipedia.org/wiki?curid=4618009", "title": "Marina cinese", "text": ""}
{"id": "4618010", "revid": "712828", "url": "https://it.wikipedia.org/wiki?curid=4618010", "title": "Anya Alstreim", "text": ""}
{"id": "4618011", "revid": "729019", "url": "https://it.wikipedia.org/wiki?curid=4618011", "title": "Chiara Schoras", "text": "Complessivamente - tra cinema e televisione - \u00e8 apparsa in oltre una quarantina di differenti produzioni, a partire dalla fine degli anni novanta. Tra i suoi ruoli principali, figurano quello di Alicia Kanz nella miniserie televisiva \"Alicia!\" (2002), quello di Chiara nel film \"Vaya con Dios\" (2002) e quello del commissario Leonie \"Leo\" Bongartz nella serie televisiva \"Countdown\" (\"Countdown - Die Jagd beginnt\", 2007-2010).\n\u00c8 soprannominata \"Olivia\", come la fidanzata di Braccio di Ferro, per il fatto di essere magra di costituzione.\nBiografia.\nVita privata.\n\u00c8 stata legata sentimentalmente al conduttore televisivo Nils Bokelberg, dal quale ha avuto una bambina.\nVive tra Italia (Paese di origine della madre) e Germania."}
{"id": "4618012", "revid": "1543377", "url": "https://it.wikipedia.org/wiki?curid=4618012", "title": "Pugilato ai Giochi della VII Olimpiade - Pesi welter", "text": "La competizione della categoria pesi welter (fino a 66,7 kg) di pugilato ai Giochi della VII Olimpiade si tenne dal 21 al 24 agosto 1920 alla \"Celebration Hall\" del \"Royal Zoological Society\" in Anversa."}
{"id": "4618013", "revid": "38120", "url": "https://it.wikipedia.org/wiki?curid=4618013", "title": "Grand Place di Bruxelles", "text": ""}
{"id": "4618015", "revid": "832642", "url": "https://it.wikipedia.org/wiki?curid=4618015", "title": "Laura Elisabeth Campbell", "text": ""}
{"id": "4618016", "revid": "832642", "url": "https://it.wikipedia.org/wiki?curid=4618016", "title": "Emmelie Charlotte-Victoria de Forest", "text": ""}
{"id": "4618021", "revid": "287204", "url": "https://it.wikipedia.org/wiki?curid=4618021", "title": "Albion (personaggio)", "text": ""}
{"id": "4618023", "revid": "832642", "url": "https://it.wikipedia.org/wiki?curid=4618023", "title": "Yvonne Deknop", "text": ""}
{"id": "4618024", "revid": "832642", "url": "https://it.wikipedia.org/wiki?curid=4618024", "title": "Gora Diop", "text": ""}
{"id": "4618025", "revid": "3115", "url": "https://it.wikipedia.org/wiki?curid=4618025", "title": "Anna Buoninsegni", "text": "Biografia.\nAnna Buoninsegni umbra di nascita (nata a Gubbio dove tuttora vive e lavora), ma toscana di ascendenza, ha vissuto per alcuni periodi a Roma ed a Firenze, \u00e8 laureata in filosofia ed \u00e8 un'esperta negli aspetti multimediali della comunicazione.\nHa pubblicato cinque libri: \"Pagine dal mare\", otto racconti surreali (Arnaud, 1989), le raccolte di versi \"Itinera\" (Arnaud, 1992), \"La stanza di Anna\" con prefazione di Mario Luzi (Crocetti Editore, 1997), \"Ad occhi aperti\" con prefazione di Mario Luzi (Crocetti Editore, 2005) e la silloge poetica \"AnnAlfabeti - Impronte di linguaggi\" (Edizioni Unaluna, 2010) con incisioni a cura dello scultore e pittore italiano Walter Valentini.\nFa parte, come membro della giuria, del premio internazionale Mario Luzi, fondato a Roma.\n\u00c8 la presidente del Centro di poesia e letteratura Oderisi con sede in Gubbio, punto di riferimento della cultura letteraria umbra; ha curato la pubblicazione delle antologie \"Anni \u201880 - Poesia italiana\" (Jaca Book, 1993) e \"I sentieri della notte\" (Crocetti Editore, 1997).\nHa curato l'organizzazione generale di tre forum internazionali sulla comunicazione, per conto della Federazione nazionale stampa italiana.\nHa organizzato ed organizza iniziative legate alla promozione della letteratura e della poesia contemporanea. Coordina cicli di incontri sia di letteratura che di poesia.\nHa collaborato e collabora a riviste letterarie nazionali quali \"Semicerchio\", \"Si scrive\", \"Poesia\".\n\u00c8 curatrice per Crocetti Editore della collana di CD audio \u201cVoci della poesia contemporanea\u201d, dedicata ai poeti Giovanni Giudici, Franco Loi, Mario Luzi, Dacia Maraini, Alda Merini, Giovanni Raboni, Enzo Siciliano, Maria Luisa Spaziani ed Andrea Zanzotto.\n\u00c8 stata musicata dal compositore italiano Luciano Sampaoli nei concerti \"A una voce sola m'accompagno\" tenutisi a Forl\u00ec nel 1997 ed a San Benedetto del Tronto nel 1998.\nNel 2005 \u00e8 stata una degli autori di \"Isola della poesia\", progetto curato dal pittore italiano Marco Nereo Rotelli inserito nell'ambito dell'Esposizione internazionale d'arte di Venezia.\n\u00c8 stata sposata con l'editore e regista italiano Alessandro Sartori, scomparso nel febbraio del 2013.\nAnna Buoninsegni \u00e8 attualmente la direttrice responsabile dell'Ufficio stampa e relazioni esterne del Comune di Gubbio e, tra i vari incarichi professionali da lei ricoperti, ha fatto parte del Comitato radiotelevisivo regionale dell'Umbria."}
{"id": "4618031", "revid": "832642", "url": "https://it.wikipedia.org/wiki?curid=4618031", "title": "Locksley Alphonso Green", "text": ""}
{"id": "4618032", "revid": "287204", "url": "https://it.wikipedia.org/wiki?curid=4618032", "title": "Ferr\u00e8 Grignard", "text": ""}
{"id": "4618033", "revid": "832642", "url": "https://it.wikipedia.org/wiki?curid=4618033", "title": "Hadise A\u00e7\u0131kg\u00f6z", "text": ""}
{"id": "4618038", "revid": "486946", "url": "https://it.wikipedia.org/wiki?curid=4618038", "title": "Luiss School of Government", "text": ""}
{"id": "4618039", "revid": "832642", "url": "https://it.wikipedia.org/wiki?curid=4618039", "title": "Francine Lehmann", "text": ""}
{"id": "4618041", "revid": "832642", "url": "https://it.wikipedia.org/wiki?curid=4618041", "title": "Udo Jurgen Bockelmann", "text": ""}
{"id": "4618043", "revid": "832642", "url": "https://it.wikipedia.org/wiki?curid=4618043", "title": "Udo J\u00fcrgen Bockelmann", "text": ""}
{"id": "4618052", "revid": "1924342", "url": "https://it.wikipedia.org/wiki?curid=4618052", "title": "Dmitry Aleksandrovich Koldun", "text": ""}
{"id": "4618059", "revid": "287204", "url": "https://it.wikipedia.org/wiki?curid=4618059", "title": "P\u00eco Leyva", "text": ""}
{"id": "4618062", "revid": "832642", "url": "https://it.wikipedia.org/wiki?curid=4618062", "title": "Wilfredo Pascual", "text": ""}
{"id": "4618064", "revid": "832642", "url": "https://it.wikipedia.org/wiki?curid=4618064", "title": "Elsa Mariana Lila", "text": ""}
{"id": "4618065", "revid": "15756", "url": "https://it.wikipedia.org/wiki?curid=4618065", "title": "Rashtrapati Bhavan", "text": "Rashtrapati Bhavan (in Hindi: \u0930\u093e\u0937\u094d\u091f\u094d\u0930\u092a\u0924\u093f \u092d\u0935\u0928 in italiano: \"Residenza presidenziale\") \u00e8 la residenza ufficiale del Presidente dell'India. Pu\u00f2 sia riferirsi alla sola residenza (di 340 stanze) che ospita gli appartamenti presidenziali, saloni, camere degli ospiti ed uffici, sia all'intera tenuta di 130 ettari che include i giardini moghul presidenziali, ampi spazi aperti, gli alloggi del personale, le scuderie, gli uffici secondari ed altri edifici compresi nelle mura perimetrali. Per fare un paragone, l'intero complesso della Casa Bianca negli Stati Uniti \u00e8 17 volte pi\u00f9 piccolo. \u00c8 la terza residenza pi\u00f9 estesa di un capo di Stato del mondo dopo il Palazzo del Quirinale a Roma e Ak Saray ad Ankara.\nStoria.\nQuando il progetto per la costruzione di Nuova Delhi, adiacente a sud alla citt\u00e0 vecchia, fu sviluppato negli inizi del ventesimo secolo, alla casa del Governatore generale vennero dati un enorme peso ed una posizione preminente nella pianificazione della nuova citt\u00e0. Circa 1600 ettari di terreno vennero acquistati per iniziare la costruzione della casa del Vicer\u00e9 e l'adiacente Secretariato. Con l\"'Atto 1984 di Acquisizione del terreno\", fra il 1911 ed il 1916 vennero demoliti i villaggi preesistenti di Raisina e di Malcha e vennero trasferite circa trecento famiglie.\nIl progetto architettonico della residenza venne affidato all'architetto inglese Edwin Landseer Lutyens, una figura di grande importanza per la progettazione della nuova citt\u00e0. Il palazzo del Governatore generale risult\u00f2 molto simile ai progetti originali che Lutyens mand\u00f2 a Herbert Baker, da Simla il 14 giugno 1912. Lo stile di Lutyens rimanda principalmente al classico, con colori e dettagli ispirati dall'architettura indiana. I rapporti fra Lutyens e Baker, assegnati uno per la costruzione della casa del Vicer\u00e9, l'altro per quella dei due secretariati, iniziarono amichevolmente. Il progetto originale consisteva nel posizionare la casa del Vicer\u00e9 sulla sommit\u00e0 della collina di Raisina, con i secretariati edificati inferiormente. Fu poi deciso di costruire circa 350 metri pi\u00f9 indietro, e di erigere tutti e due gli edifici sull'altopiano. Nonostante Lutyens volesse che la casa del Vicer\u00e9 risultasse pi\u00f9 alta, fu costretto ad abbandonare i suoi piani e, dopo il completamento, entr\u00f2 in contrasto con Baker, dato che la vista della facciata del palazzo era molto ridotta a causa della forte angolazione del terreno.\nLutyens combatt\u00e9 per i suoi aggiustamenti, tuttavia non fu in grado di cambiare il progetto. Il comitato stabil\u00ec nel gennaio 1914 che l'angolazione non avrebbe dovuto superare 1 m in 25, tuttavia si decise alla fine 1 in 22, un'angolazione maggiore che avrebbe influenzato la visibilit\u00e0 del palazzo. Nonostante Lutyens fosse a conoscenza del problema, e della possibilit\u00e0 che il palazzo del Vicer\u00e9 sarebbe potuto risultare nascosto dall'angolazione del terreno, si pensa che Lutyens non realizz\u00f2 completamente che solo una piccola parte della facciata sarebbe stata visibile dall'esterno. Nel 1916 il comitato imperiale di Delhi rifiut\u00f2 la proposta di Lutyens di alterare l'inclinazione. L'architetto allora pens\u00f2 che Baker fosse pi\u00f9 interessato alle entrate economiche e al compiacere il governo che alla buona riuscita del progetto.\nLutyens viaggi\u00f2 fra India ed Inghilterra per circa venti anni, per lavorare alla costruzione della casa del Vicer\u00e9 in tutti e due i paesi. Lutyens dovette ridurre l'ampiezza della residenza da 370,000 a 240,000 m\u00b3 per le restrizioni economiche di Lord Hardinge. Nonostante i pochi mezzi, l'architetto volle comunque che la casa mantenesse quella grandiosit\u00e0 cerimoniale gi\u00e0 concepita nel progetto precedente.\nProfilo architettonico.\nMolti stili indiani vennero aggiunti all'edificio. Questi includono molte vasche di pietra circolari sopra il palazzo, dato che i giochi d'acqua sono una parte importante dell'architettura indiana. Venne anche fatto uso del chhajja, tetto a spiovente che sporge dalla costruzione di circa due metri e mezzo. Esso protegge dal sole rovente le finestre d'estate e dalla pioggia durante la stagione monsonica. Sui bordi del tetto vi sono anche molti chhatri, padiglioni a forma di cupola, che contribuiscono a spezzare la continuit\u00e0 del tetto non coperto dalla cupola. Lutyens fece suoi alcuni stili indiani, usandoli tuttavia con parsimonia e in maniera efficace per tutto l'edificio. Ci sono inoltre statue di elefanti, di cobra, come anche bassorilievi alla base della colonna Jaipur, scolpiti dall'inglese Charles Sargeant Jagger. La colonna ha sulla cima una corona ed un fiore di loto di bronzo da cui spunta una stella di vetro.\nVi \u00e8 inoltre l'uso del jali, finestra impreziosita da decori, ispirata allo stile di Rajasthani. La facciata est del palazzo contiene dodici grandi colonne dell'ordine Delhiano disposte in maniera non uniforme. I capitelli presentano la fusione fra le foglie d'acanto e il soggetto indiano della campana. Veniva detto che, siccome le campane non avrebbero mai suonato, la dominazione inglese non avrebbe mai avuto fine. La facciata non presenta finestre, eccetto nelle ali laterali.\nLutyens fond\u00f2 alcuni ateliers a Delhi e Lahore per assumere gli artigiani locali. L'ingegnere capo del progetto era Sir Teja Singh Malik, e i quattro imprenditori pi\u00f9 importanti includevano Sir Sobha Singh.\nLutyens aggiunse molti riferimenti personali dentro la residenza, come una parte del giardino oppure due finestre nella residenza che ricordano gli occhiali che indossava. La loggia del vicer\u00e9 fu completata nel 1929, e (come il resto di Nuova Delhi) inaugurata nel 1931. Dopo la proclamazione d'indipendenza, avvenuta nel 1947, l'allora Governatore generale continu\u00f2 ad abitare nella residenza, per poi essere succeduto dal primo presidente dell'India nel 1950, quando il paese divent\u00f2 a tutti gli effetti una repubblica.\nLutyens afferm\u00f2 che per la cupola si ispir\u00f2 al Pantheon di Roma. C'\u00e8 inoltre la presenza di elementi architettonici tipici di Moghul e dello stile coloniale europeo. Complessivamente la struttura \u00e8 nettamente diversa da altri simboli contemporanei dello stile coloniale. Ha 355 stanze decorate ed un'area totale di 19000 m\u00b2. La struttura \u00e8 composta da 700 milioni di mattoni per un totale di 85000 m\u00b3 di pietra, con un minimo uso di acciaio.\nPianta.\nLa pianta del palazzo \u00e8 disegnata intorno ad un enorme quadrato ed include numerosi cortili e molti spazi interni all'aperto. La pianta si articola in due ali: una per il Vicer\u00e9 ed i residenti, l'altra per gli ospiti. L'ala residenziale, un complesso di quattro piani separati fra di loro, era cos\u00ec grande che il primo Governatore generale, Chakravarti Rajagopalachari, decise di vivere nella pi\u00f9 piccola ala per gli ospiti, una tradizione che fu poi seguita dai suoi successori. L'ala residenziale originale \u00e8 ora usata principalmente per ricevimenti di stato e per ospitare capi di stato di paesi stranieri.\nNel centro della struttura principale, sotto la cupola, vi \u00e8 la \"Sala\" \"Durbar\", la quale era conosciuta come \"Sala del Trono\" durante la dominazione inglese dato che ospitava i troni del Vicer\u00e9 e della Viceregina. Gli interni di questa sala, come la maggior parte delle altre stanze, sono spogli, basandosi essi pi\u00f9 sulla struttura e sulle forme austere piuttosto che sulle intricate decorazioni. Nella sala, le colonne seguono l'ordine Delhiano, che combina linee verticali col motivo di una campana. Le linee verticali che partono dalle colonne sono utilizzate nel fregio che ricorre nella stanza, che distingue l'ordine delle colonne da quello tradizionale. La stanza contiene un candeliere del peso di due tonnellate che pende da 33 metri d'altezza. Gli accessi ai due salotti di stato, la sala da pranzo del presidente e la libreria sono ognuno dei quattro angoli della stanza. Vi sono anche molte logge che si affacciano sui cortili, una grande sala da pranzo con un lungo tavolo, soggiorni, sale da biliardo ed una grande sala da ballo. Giochi d'acqua sono presenti anche dentro la residenza, come presso le scale del Vicer\u00e9, dove otto leoni di marmo, che rappresentavano lo stemma della Gran Bretagna, riversano dalle loro bocche l'acqua dentro sei vasche.\nLa cupola.\nLa cupola centrale rappresenta la fusione fra lo stile indiano e quello inglese. Al centro di essa \u00e8 costruita un'alta cupola in rame sormontante un tamburo, che risalta rispetto al resto della struttura grazie alla sua altezza. La cupola \u00e8 esattamente nell'intersezione tra le due diagonali virtuali che corrono tra i quattro angoli della residenza. La cupola \u00e8 alta due volte in pi\u00f9 rispetto all'altezza del resto dell'edificio.\nL'altezza della cupola venne aumentata da Lord Hardinge nel progetto del 1913. La cupola ha numerosi riferimenti classici. Lutyens afferm\u00f2 che nel progettarla si era ispirato al Pantheon di Roma, ma \u00e8 forte anche l'influenza dello stile architettonico tipico del grande Stupa di Sanchi. La cupola \u00e8 sorretta da colonne perfettamente distanziate fra loro, tra di esse vi \u00e8 un portico all'aria aperta. I lavori per la struttura in cemento armato della cupola esterna vennero avviati agli inizi del 1929. L'ultima pietra venne posata il 6 aprile dello stesso anno. Fino al 1947 sopra la cupola campeggiava l'union jack britannica, successivamente all'indipendenza dell'India il 15 Agosto l'union jack venne sostituita con l'attuale bandiera indiana\nGiardini moghul.\nI Giardini moghul situati nella parte posteriore del palazzo sono la sintesi degli stili moghul ed inglese e sfoggiano una vasta variet\u00e0 di fiori. I giardini sono aperti al pubblico ogni febbraio. Tutti i presidenti che hanno soggiornato al Rashtrapati Bhavan hanno preso misure per il mantenimento dei giardini, contribuendo ognuno nel loro abbellimento. I temi principali tuttavia sono rimasti inalterati.\nGiardino principale.\nDue canali che scorrono da nord a sud ed altri due da est ad ovest dividono il giardino in quattro. Per ogni intersezione \u00e8 costruita una fontana a forma di loto, per un totale di sei. Mentre le fontane lanciano zampilli alti quasi quattro metri intrattenendo i visitatori con il loro gorgogliare, l'acqua dei canali scorre cos\u00ec tranquilla da sembrare ferma. Al centro dei canali sono disposti vassoi di legno per nutrire gli uccelli che abitano il giardino.\nGiardini a terrazza.\nPresenta due lembi di terra rialzati posti sul lato nord e sud in un livello rialzato rispetto al giardino principale. Le piante qui mantenute sono le stesse del giardino principale. Al centro di tutte e due le terrazze c'\u00e8 una fontana, la cui acqua cade poi in un pozzo. Ad ovest vi sono due gazebi e ad est due posti di guardia.\nGiardino \"Purdha\".\nPosizionato ad ovest rispetto al giardino principale, il giardino corre per tutti e due i lati del corridoio che collega il giardino principale a quello circolare. Chiuso da muri alti tre metri e mezzo, \u00e8 nella sua maggior parte un roseto. It has 16 square rose beds encased in low hedges. There is a red sandstone pergola in the centre over the central pavement which is covered with Rose creepers, Petrea, Bougainvillea and Grape Vines. Lungo i muri, coperti da rampicanti, sono piantati degli aranci cinesi.\nIntorno al giardino circolare vi sono l'ufficio per l'orticulturismo, magazzini, l'asilo ed altri edifici secondari. Viene qui conservata una collezione di bonsai, una delle migliori del paese.\nI lavori di ristrutturazione.\nIl primo progetto di ristrutturazione del Rashtrapati Bhavan venne iniziato nel 1985 e si concluse nel 1989. Durante i lavori vennero rimosse le aggiunte posteriori della Sala Ashoka e ripristinato il suo aspetto originale grazie al lavoro di Sunita Kohli. La seconda ristrutturazione, iniziata nel 2010, ha coinvolto Charles Correa e Sunita Kohli."}
{"id": "4618067", "revid": "287204", "url": "https://it.wikipedia.org/wiki?curid=4618067", "title": "Eva Marton", "text": ""}
{"id": "4618068", "revid": "767487", "url": "https://it.wikipedia.org/wiki?curid=4618068", "title": "Ren\u00e8 Mantegna", "text": "\u00c8 stato il percussionista di numerosi artisti e gruppi italiani a partire dagli anni 70, tra cui Mina, Zucchero Fornaciari, Decibel, Pino Presti, Dedalus, Fabio Concato, Patrizia Bulgari, Renato Pareti, Vince Tempera, Alberto Anelli, Goran Kuzminac, Paolo Conte, Fiordaliso, Augusto Martelli con importanti presenze discografiche e televisive.\nHa partecipato attivamente alla vita musicale italiana e di Milano per oltre 40 anni, portando il contributo della cultura cubana a cui era profondamente legato.\nHa contribuito musicalmente e con la propria esperienza e umanit\u00e0 al periodo sperimentale degli anni settanta (es. Aktuala e Dedalus) nonch\u00e9 al rilancio della musica latina negli anni novanta.\nBiografia.\nInizia negli anni sessanta, affacciandosi alla musica beat e funk con gruppi di cui non rester\u00e0, purtroppo, alcuna traccia discografica.\nDurante gli anni settanta \u00e8 in tourn\u00e9e con Pantaleon Perez Prado, alla cui famiglia rester\u00e0 molto legato, con cui perfeziona una profonda cultura ritmica radicata nelle danze cubane che gi\u00e0 avevano portato allo sviluppo del mambo.\nNel 1972 lo troviamo con Mina, nell'incisione dell'album \"Cinquemilaquarantatre\". Torner\u00e0 con Mina in altre sedute degli anni successivi, come nei 45 giri \"E poi...\" e \"L'importante \u00e8 finire\" e nell'album \"Frutta e verdura\".\nGli anni seguenti lo vedono coinvolto in movimenti di musica sperimentale e di anticipazione della world music. Partecipa a sedute degli Aktuala e alla registrazione del disco \"Dedalus\" dei Dedalus, alle percussioni africane.\nNel 1976 Pino Presti, gi\u00e0 arrangiatore per numerosi dischi di Mina (tra cui i gi\u00e0 citati \"Cinquemilaquarantatre\", \"E poi...\" e \"L'importante \u00e8 finire\"), lo coinvolge nella registrazione dell'album \"1st Round\" e dei singoli \"Smile\" e \"Funky Bump\". Sono tra le prime produzioni Italiane di musica funk.\nInizia quindi un periodo di collaborazioni con numerosi cantautori italiani.\nFabio Concato lo invita nel suo primo album nel 1977: \"Storie di sempre\" e nello stesso anno incide con Gianni Bella l'album Io canto e tu.\nNel 1978 \u00e8 con Vito Paradiso, per l'incisione dell'album \"Noi belli noi brutti\" e partecipa all'incisione di \"Amerigo\" di Francesco Guccini.\nSempre nello stesso anno fa parte del gruppo Actarus (con Vince Tempera, Ares Tavolazzi, Ellade Bandini, Fabio Concato, Julius Farmer). Sono tra i primi responsabili di una ormai ben nota stagione di sigle televisive dedicate ai cartoni animati, raccolte nell'album \"Atlas Ufo Robot\".\nNel 1979 lo troviamo nel ruolo di percussionista in \"Un gelato al limon\", il terzo album di Paolo Conte e ancora con Fabio Concato in \"Zio Tom\".\nNel 1980, nell'album \"Innamorata, innamorato, innamorati\" di Toto Cutugno, suona le percussioni a fianco dello stesso Toto.&lt;br&gt;\nNello stesso anno partecipa alla registrazione del disco \"Ehi ci stai\", del cantante-chitarrista italo-serbo Goran Kuzminac.\nAncora nel 1980, Renato Pareti lo invita alla registrazione del disco \"Un altro cielo\".\nCon i Decibel incide il disco \"Vivo da re\" (1980).\nNel 1981 lo ritroviamo con Marco Ferradini, ad incidere il famoso brano \"Teorema\" incluso nel Q Disc Schiavo senza catene.&lt;br&gt;\nAncora nel 1981 incide con Alberto Radius, in \"Leggende\".\nRitorna con Fabio Concato per il suo quarto album, \"Fabio Concato\" del 1982.\nSempre nel 1982 partecipa alla registrazione della 35\u00aa raccolta di Fausto Papetti dal titolo My One And Only Love poi nel 1983 nella 37\u00aa raccolta e nel 1984 nella 38\u00aa\nLa cantante Fiordaliso lo invita nel 1983 per la registrazione del suo primo album, \"Fiordaliso\".\nNel 1985 \u00e8 la volta di Zucchero Fornaciari, col quale incide l'album della sua svolta stilistica: \"Zucchero &amp; The Randy Jackson Band\".\nNel 1986 partecipa alla registrazione di \"S\u00ec, buana\" di Mina, a fianco di George Aghedo.\nFabio Concato lo richiama per il suo nuovo album del 1986: \"Senza avvisare\".\nNel 1990 Marcella Bella incide con lui l'album \"Problemi\"\nNel 1991 \u00e8 percussionista nel secondo album di Patrizia Bulgari - \"Giselle e.. \".\nA partire dal 1991 lo troviamo inoltre al Festival di Sanremo, partecipe dell'atteso ritorno dell'orchestra, assente da oltre 10 anni.\nPierangelo Bertoli lo coinvolge ancora nel 1997 nella registrazione del disco \"Angoli di vita\".\nDurante tutti gli anni novanta e a seguire partecipa a numerose iniziative di lancio della musica latina nell'area di Milano, sia come insegnante che nell'avviamento di gruppi italiani, dai quali viene ricordato soprattutto per la sua vena ironica e la sua grande generosit\u00e0, sia musicale che umana.\nNegli anni 80-90 prende anche parte delle orchestre di Rai e Mediaset, dove lo troviamo in molte trasmissioni di successo (tra cui il Festival di Sanremo) come percussionista.\nIl maestro \"Augusto Martelli\" lo richiede come percussionista in numerosi album e registrazioni tv, tra i progetti pi\u00f9 importanti lo incontriamo ad esempio:\n- Finalmente Venerd\u00ec con Johnny Dorelli\n- Risatissima con Lino Banfi\n- Canzonissima con Loretta Goggi\n- Mina contro Battisti 1995 con Red Ronnie ed Alba Parietti.\n- La febbre del Venerd\u00ec sera 1996 con Fiorello e Maurizio Costanzo\n- Premiatissima con Claudio Cecchetto (1982); Johnny Dorelli (1983-1986)\n- Paperissima (edizione con orchestra) 1992 con Ezio Greggio - Maurisa Laurito"}
{"id": "4618071", "revid": "287204", "url": "https://it.wikipedia.org/wiki?curid=4618071", "title": "Ana Maria Martinez", "text": ""}
{"id": "4618072", "revid": "712828", "url": "https://it.wikipedia.org/wiki?curid=4618072", "title": "Fronte di Liberazione del Giappone", "text": ""}
{"id": "4618074", "revid": "1305772", "url": "https://it.wikipedia.org/wiki?curid=4618074", "title": "Davide Lopez", "text": "Biografia.\nSi laurea in medicina e chirurgia nel 1949, si trasferisce a Londra nel 1953 dove inizia il tirocinio psicoanalitico. Lavora al Cane Hill e al Friern Hospital come psichiatra e psicoterapeuta e contribuisce ad orientare quest'ultimo ospedale in senso psicoanalitico. Termina nel dicembre 1959 l'analisi didatta con L. H. Rubinstein e nel 1960 sceglie Milano come residenza e luogo dove sviluppare la sua professione.\nDiventa consulente psicoperapeuta al carcere di San Vittore ove ha istituito la psichiatria di gruppo. Presta la sua opera come psicoterapeuta di nevrotici e psicotici presso l'ospedale Paolo Pini.\nNel 1972 viene stampato il suo libro: \"Analisi del carattere ed emancipazione: Marx, Freud, Reich\" con la prefazione di Zapparoli e note finali su Wilhelm Reich di Roberto Speziale Baracca.\nMembro ordinario della British Psychoanalytical Society e della Societ\u00e0 psicoanalitica italiana di cui \u00e8 stato a lungo analista didatta e supervisore.\nNel 1979 ha fondato la rivista di psicoanalisi \"Gli Argonauti\"."}
{"id": "4618075", "revid": "832642", "url": "https://it.wikipedia.org/wiki?curid=4618075", "title": "Luis Miguel Gallego Basteri", "text": ""}
{"id": "4618079", "revid": "287204", "url": "https://it.wikipedia.org/wiki?curid=4618079", "title": "Citi Open 2013", "text": "Il Citi Open 2013 \u00e8 stato un torneo di tennis giocato sul cemento. \u00c8 stata la 45\u00aa edizione del torneo maschile, precedentemente conosciuto come Legg Mason Tennis Classic, che fa parte della categoria ATP World Tour 500 series nell'ambito dell'ATP World Tour 2013 e la 3\u00aa edizione del torneo femminile, che fa parte della categoria International nell'ambito del WTA Tour 2013. Si \u00e8 giocato a College Park presso Washington D.C. dal 27 luglio al 4 agosto 2013.\nPartecipanti ATP.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nPartecipanti WTA.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampioni.\nSingolare maschile.\n Juan Mart\u00edn del Potro ha sconfitto in finale John Isner per 3-6, 6-1, 6-2.\nSingolare femminile.\n Magdal\u00e9na Ryb\u00e1rikov\u00e1 ha sconfitto in finale Andrea Petkovi\u0107 per 6-4, 7-62.\nDoppio maschile.\n Julien Benneteau / Nenad Zimonji\u0107 hanno sconfitto in finale Mardy Fish / Radek \u0160t\u011bp\u00e1nek per 7-65, 7-5.\nDoppio femminile.\n Sh\u016bko Aoyama / Vera Du\u0161evina hanno sconfitto in finale Eugenie Bouchard / Taylor Townsend per 6-3, 6-3."}
{"id": "4618085", "revid": "767487", "url": "https://it.wikipedia.org/wiki?curid=4618085", "title": "Localit\u00e0 delle Isole F\u00e6r \u00d8er", "text": "Le Isole F\u00e6r \u00d8er sono suddivise dal punto di vista amministrativo in 29 comuni formati da 122 localit\u00e0 delle quali qualcuna ormai disabitata.\nDi seguito l'elenco completo degli insediamenti con popolazione (dato 2005), codice postale, isola e comune di appartenenza."}
{"id": "4618089", "revid": "306856", "url": "https://it.wikipedia.org/wiki?curid=4618089", "title": "Old Shatterhand", "text": "Old Shatterhand, conosciuto anche con il nome di Kara Ben Nemsy, \u00e8 un personaggio immaginario protagonista dei romanzi d'avventura dello scrittore tedesco Karl May ambientati nel Far West, e alter ego dello scrittore stesso. Nei romanzi ambientati in Medio Oriente, lo stesso personaggio assume il nome di Kara Ben Nemsi.\nCaratteristiche.\nNome.\nKarl May battezza spesso i personaggi occidentali protagonisti delle sue opere ambientate nel West con nomi che iniziano per \"Old\" (\"vecchio\"), presumendo che questo fosse un soprannome tipicamente americano. Con questo nome inoltre Karl May non intendeva indicare l'et\u00e0 del personaggio, ma sottolineare come questi fosse dotato di esperienza. Sullo stesso stile, infatti, vengono chiamati altri personaggi principali della saga romanzesca, quali ad esempio Old Firehand e Old Surehand.\nNei romanzi di Karl May, Old Shatterhand \u00e8 un soprannome che gli viene assegnato dal suo amico Sam Hawkins, anch'egli un tedesco da lungo tempo residente negli Stati Uniti, motivato dal fatto che Old Shatterhand era capace di stendere i propri avversari con un solo pugno in testa: il nome si pu\u00f2 tradurre letteralmente come \"Vecchio Mano-che-infrange\".\nQuale alter ego dello scrittore Karl May, il vero nome \u00e8 presumibile fosse Karl, forse americanizzato in Charles: l'amico apache Winnetou chiama affettuosamente Old Shatterhand \"mio fratello Scharlee\", dove \"Scharlee\" \u00e8 un'approssimazione tedesca per il nome Charlie, diminutivo di Charles.\nKarl May ha scritto inoltre altre avventure ambientate in Oriente, dove lo stesso personaggio \u00e8 conosciuto con il nome di Kara Ben Nemsi.\nIn italiano il nome del personaggio \u00e8 stato tradotto in svariati modi, spesso completamente di fantasia. Nella traduzione italiana dei romanzi degli anni cinquanta, il personaggio assume il nome di Mani-di-Ferro. Nel doppiaggio italiano del film del 1964 \"La battaglia di Fort Apache\" (\"Old Shatterhand\"), dove viene interpretato da Lex Barker, il personaggio viene chiamato John Raider. Nella linea di action figure Big Jim il personaggio di Old Shatterhand, ridistribuito soprattutto nel mercato francese, italiano e spagnolo, nella serie \"Gli amici del West\" parte della linea Big Jim, viene rinominato Dakota Joe.\nArmi.\nLe armi di cui sono dotati Old Shatterhand e Winnetou, sono armi di fantasia inventate dal romanziere tedesco. Le armi sono state in seguito prodotte realmente e sono attualmente esposte nel museo dedicato a Karl May a Radebeul, in Sassonia.\nI due fucili di Old Shatterhand sono chiamati \"B\u00e4rent\u00f6ter\" (\"sterminatore di orsi\") e \"Henrystutzen\" (\"carabina Henry\", ispirata a un'arma realmente esistente, il fucile Henry), capace di sparare 25 colpi senza ricaricarlo, probabilmente un riferimento iperbolico al reale fucile Henry.\nInoltre, una volta morto l'amico Winnetou, Old Shatterhand entra in possesso anche del suo fucile, il \"Silberb\u00fcchse\" (\"fucile d'argento\"), nome dovuto alle numerose borchie d'argento che ricoprono calcio e altre parti dell'arma.\nCavallo.\nOld Shatterhand cavalca un cavallo chiamato Hatatitla (\"Fulmine\"), che gli \u00e8 stato donato da Winnetou, che ne cavalca il fratello Iltschi (\"Vento\").\nStoria.\nOld Shatterhand \u00e8 l'alter ego dello scrittore tedesco Karl May, e lo stesso sosteneva di aver vissuto realmente le avventure narrate nei suoi libri. In realt\u00e0 Karl May visit\u00f2 gli Stati Uniti una sola volta nella sua vita e non si avventur\u00f2 mai pi\u00f9 a Ovest della citt\u00e0 di Buffalo, nello stato di New York.\nOld Shatterhand \u00e8 uno scout di origine tedesca che vive nel West. Egli \u00e8 amico del capo indiano Winnetou, ne ha sposato la sorella Nscho-Tschi, in seguito morta conseguentemente ad un attacco del suo accampamento."}
{"id": "4618090", "revid": "155634", "url": "https://it.wikipedia.org/wiki?curid=4618090", "title": "ATP German Open 1968 - Doppio", "text": "Nella prima edizione del torneo \"open\" Tom Okker e Marty Riessen hanno sconfitto in finale John Newcombe e Tony Roche per 6-4, 6-4, 7-5."}
{"id": "4618093", "revid": "558966", "url": "https://it.wikipedia.org/wiki?curid=4618093", "title": "Cartolari", "text": "I Cartolari sono una famiglia nobile di Verona.\nStoria.\nRamo della nobile famiglia milanese Aliprandi, della quale porta lo stemma originario, come port\u00f2 un tempo anche il cognome.\nPrima della met\u00e0 del XIII secolo la famiglia si divise dal suo ceppo e, trapiantata in Clusone nel Bergamasco, fu poi chiamata Fanzago o Fanzaga e segu\u00ec il partito guelfo.\nNel XV secolo pass\u00f2 da Clusone a Verona e ne ottenne la cittadinanza, conferitale per decreto del nobile Consiglio il 23 aprile 1445; indi, dopo non molti anni, per eredit\u00e0 lasciata dal canonico e conte palatino modenese Bartolomeo Cartolari, nel 1466 Antonio Fanzago (\u2020 1480) assunse il suo cognome e stemma gentilizio, che porta nello scudo inquartato all'antico blasone degli Aliprandi.\nAggregata sin dal 1524 al nobile Consiglio di Verona, continu\u00f2 ad appartenervi fino alla sua cessazione ricoprendone le pi\u00f9 illustri cariche. Ebbe la conferma della nobilt\u00e0 con Sovrana Risoluzione Austriaca 4 luglio 1819 e il 25 novembre 1823 fu ammessa agli onori di corte.\nNel 1582 fu accettata per giustizia nell'Ordine di Santo Stefano; con bolla 5 agosto 1852 il Sovrano Militare Ordine di Malta acconsentiva a istituire in favore dei maschi primogeniti della famiglia la commenda ereditaria di giuspatronato Cartolari.\nIl 27 agosto 1907 con breve di Papa Pio X ottenne il titolo di conte trasmissibile ai maschi primogeniti."}
{"id": "4618097", "revid": "107831", "url": "https://it.wikipedia.org/wiki?curid=4618097", "title": "Pugilato ai Giochi della VII Olimpiade - Pesi medi", "text": "La competizione della categoria pesi medi (fino a 72,6\u00a0kg) di pugilato ai Giochi della VII Olimpiade si tenne dal 21 al 24 agosto 1920 alla \"Celebration Hall\" del \"Royal Zoological Society\" in Anversa."}
{"id": "4618098", "revid": "466539", "url": "https://it.wikipedia.org/wiki?curid=4618098", "title": "Partecipanti al Tour de France 2013", "text": "Elenco dei partecipanti al Tour de France 2013.\nAlla corsa prendono parte ventidue squadre: le diciannove iscritte all'UCI World Tour 2013 e tre squadre invitate: la Cofidis, la Sojasun e il Team Europcar, tutte di categoria UCI Professional Continental, per un totale di 198 corridori partenti da Porto-Vecchio; coloro che giunsero al traguardo di Parigi furono 169."}
{"id": "4618102", "revid": "767487", "url": "https://it.wikipedia.org/wiki?curid=4618102", "title": "Carlo Gentina", "text": "Abile sia nello sceneggiare che nel disegnare, si specializza nei testi e si distingue per un tratto dallo stile barksiano.\nEsordisce nel 1984 con \"Buona sfortuna Paperino!\"; negli anni 2000 si segnala per essere il creatore dei \"Paleopaperi\", gli alter ego preistorici dei paperi Disney.\nDal 2010 produce moltissime gag di una sola pagina destinate al mercato olandese."}
{"id": "4618103", "revid": "599013", "url": "https://it.wikipedia.org/wiki?curid=4618103", "title": "Luis Lobo", "text": "Carriera.\nIn carriera ha vinto 12 titoli di doppio. Nei tornei del Grande Slam ha ottenuto il suo miglior risultato raggiungendo la finale di doppio misto all'Open di Francia nel 1998, in coppia con la statunitense Serena Williams.\nIn Coppa Davis ha disputato un totale di 12 partite, ottenendo 8 vittorie e 4 sconfitte."}
{"id": "4618104", "revid": "47767", "url": "https://it.wikipedia.org/wiki?curid=4618104", "title": "Teodosio II il Giovane", "text": ""}
{"id": "4618106", "revid": "47767", "url": "https://it.wikipedia.org/wiki?curid=4618106", "title": "Lasalliano", "text": ""}
{"id": "4618112", "revid": "217591", "url": "https://it.wikipedia.org/wiki?curid=4618112", "title": "Monastero del Corpus Domini (Bologna)", "text": "Il monastero del Corpus Domini, o della Santa \u00e8 un complesso conventuale che sorge a Bologna, in via Tagliapietre, 23.\nStoria.\nVenne fondato il 22 luglio 1456 da Caterina de' Vigri (1413-1463) ed \u00e8 il primo convento di suore clarisse della citt\u00e0. Il Santuario \u00e8 stato costruito tra il 1477 e il 1480 da Nicol\u00f2 Marchionne da Firenze e Francesco Fucci da Dozza, mentre il monastero \u00e8 preesistente, databile attorno al 1300 e rimaneggiato pi\u00f9 volte. \nNel 1687 l'architetto Cardinale Giacomo Monti fece ristrutturare la chiesa, ingrandendola e alzando le volte. Fece anche decorare l'interno in stile barocco con pitture di Marcantonio Franceschini, interventi in stucco di Enrico Haffner e Giuseppe Maria Mazza. \nCon l'arrivo delle truppe francesi al seguito di Napoleone, l'ordine delle Clarisse venne soppresso, la chiesa sconsacrata e il monastero confiscato. Le suore fecero ritorno nel 1816, a seguito della Restaurazione, mentre parte del monastero venne adibito a caserma dal generale Enrico Cialdini. Nel 1905, grazie all'interessamento di Alfonso Rubbiani e del \"Comitato per Bologna storico-artistica\", venne eseguito il restauro della facciata della chiesa.\nIl 5 ottobre 1943, durante la seconda guerra mondiale, la chiesa e il monastero vennero colpite dai bombardamenti alleati, a causa della vicinanza della caserma Cialdini, considerata obiettivo militare. Le volte della navata e parte dei muri che la reggevano vennero distrutte, devastando le decorazioni barocche. Anche il portale in cotto venne frantumato.\nL'aspetto attuale del santuario si deve al pronto restauro da parte della Sovrintendenza. Il portale venne ricomposto dallo scultore Giovanni Vicini.\nSantuario.\nL'edificio del Santuario presenta una bella facciata rinascimentale in cotto (attribuita a Sperandio da Mantova) rimasta intatta, mentre il resto dell'edificio \u00e8 stato seriamente danneggiato dagli eventi bellici della Seconda guerra mondiale, per essere poi ricostruito. Sulla porta d'ingresso \u00e8 posta l'urna con i resti della beata Giovanna Lambertini, consorella di Santa Caterina de' Vigri, mentre all'ingresso della sala a fianco \u00e8 presente un'urna con i resti della clarissa Paola Mezzavacca.\nNella chiesa sono sepolti gli scienziati Luigi Galvani e Laura Bassi.\nMuseo.\nDalla seconda cappella a sinistra della navata della chiesa \u00e8 possibile accedere al museo dove \u00e8 conservato il corpo seduto e incorrotto di santa Caterina de' Vigri e alcuni suoi manoscritti di alcune opere: \"Sette armi necessarie alla battaglia spirituale\", \"I dodici giardini\", \"Il rosarium\", \"I sermoni\", \"Laudi', \"Trattati\" e \"Lettere\". \"Sulla parete di sinistra \u00e8 presente un reliquiario con il dipinto della \"Madonna del Pomo\" attribuito al pennello della Santa. Ad essa \u00e8 attribuita anche l'immagine ad acquerello di un Bambino Ges\u00f9 che veniva portata per devozione ai malati.\nLa cella che ospita il museo risale al 1680 e vi si trovano anche alcuni dipinti del Franceschini come la \"Gloria d'angeli\" nel catino e gli \"Evangelisti\" nei medaglioni. Inoltre sono presenti decorazioni floreali di Giovanni Haffner, le riquadrature del Quaini e i putti in stucco di Mazza. Sulla parete di destra, di fronte alla \"Madonna del Pomo\", \u00e8 esposta una giga.\nIl museo venne ideato dal Cardinale Giorgio Gusmini (1855-1921) e fu inaugurato l'8 marzo 1919.\nMonastero.\nLe monache che abitano il convento hanno come forma di vita la Regola di Santa Chiara ed emettono i voti di castit\u00e0, povert\u00e0, obbedienza e clausura."}
{"id": "4618116", "revid": "729019", "url": "https://it.wikipedia.org/wiki?curid=4618116", "title": "David Stirling", "text": "Proprietario terriero e alpinista, fu ufficiale del British Army e fondatore dello Special Air Service, il corpo speciale dell'esercito.\nBiografia.\nPrima della guerra.\nStirling nacque nella sua vecchia casa di famiglia, Keir House nel comune di Lecropt in Pertshire (vicino Stirling). Egli era il figlio del generale di brigata Archibald Stirling, di Keir e Margaret Fraser, figlia di Simon Fraser, Lord Lovat, (un discendente di Carlo II, Re di Scozia). Suo cugino era Simon Fraser, 15\u00ba Lord Lovat, e i suoi nonni erano Sir William Stirling-Maxwell, nono Barone e Lady Anna Maria Leslie-Melville. Egli fu educato all'Ampleforth College e al Trinity College, a Cambridge. Era alto ed atletico (1,98 m), si stava allenando per scalare l'Everest quando scoppi\u00f2 la seconda guerra mondiale.\nSeconda guerra mondiale e la fondazione della SAS.\nStirling entr\u00f2 nelle Guardie Scozzesi dal Contingente di allenamento dei corpi ufficiali dell'Ampleforth College il 24 luglio del 1937. Nel Giugno del 1940 egli partecip\u00f2 come volontario al nuovo No. 8 Commando sotto il comando di Lieutenant-Colonel Robert Laycock il quale divent\u00f2 parte della Force Z (chiamata in seguito \"Layforce\"). Dopo che la Layforce (e il No.8 Commando) furono sciolti il 1\u00ba agosto 1941, Stirling rimase convinto che a causa della natura meccanizzata dalla guerra una piccola squadra di soldati molto addestrati che attacca di sorpresa pu\u00f2 arrecare un danno pi\u00f9 consistente all'abilita del nemico di combattere di un intero plotone.\nSapendo che portare questa idea ai ranghi alti avrebbe funzionato difficilmente, Stirling decise di andare dritto in cima. Egli, ferito da un incidente avvenuto mentre si stava paracadutando, si nascose nel quartier generale nel Cairo (fu trovato dalle guardie mentre cercava in qualche modo di superare una recinzione) con lo scopo di vedere il Comandante in Capo, il Generale Claude Auchinleck."}
{"id": "4618117", "revid": "107831", "url": "https://it.wikipedia.org/wiki?curid=4618117", "title": "Pugilato ai Giochi della VII Olimpiade - Pesi mediomassimi", "text": "La competizione della categoria pesi mediomassimi (fino a 79,4\u00a0kg) di pugilato ai Giochi della VII Olimpiade si tenne dal 21 al 24 agosto 1920 alla \"Celebration Hall\" del \"Royal Zoological Society\" in Anversa."}
{"id": "4618121", "revid": "47767", "url": "https://it.wikipedia.org/wiki?curid=4618121", "title": "Theodosios", "text": ""}
{"id": "4618122", "revid": "47767", "url": "https://it.wikipedia.org/wiki?curid=4618122", "title": "Theodosius", "text": ""}
{"id": "4618123", "revid": "47767", "url": "https://it.wikipedia.org/wiki?curid=4618123", "title": "Feodosij", "text": ""}
{"id": "4618124", "revid": "228587", "url": "https://it.wikipedia.org/wiki?curid=4618124", "title": "Europa (etichetta discografica)", "text": "La Europa \u00e8 un'etichetta discografica tedesca attiva dal 1965.\nStoria.\nL'etichetta venne fondata da Dave Leonard Miller, Andreas Erich Beurmann (\"alias\" Hans Meinhardt) e Wilhelm Wille nel 1965 a Quickborn, citt\u00e0 vicino ad Amburgo.\nInizialmente ha fatto parte della Miller International Schallplatten Gmbh, quindi \u00e8 stata ceduta alla MCA Records (Music Corporation of America) e alla BMG (Bertelsmann Music Group). Attualmente fa parte della Sony Corporation of America. In Germania \u00e8 conosciuta soprattutto per la pubblicazione di dischi con racconti per l'infanzia recitati, musica beat tedesca, rock psichedelico e progressivo.\nQueste sono le principali collane discografiche della etichetta Europa distribuite in Germania:\nDave Leonard Miller ha inoltre fondato le seguenti etichette:\nIn Italia all'epoca dei 33 giri l'etichetta \u00e8 stata stampata e distribuita da Ducale con un catalogo selezionato per il pubblico italiano, comprendente dischi di musica classica, popolare e folcloristica.\nDischi pubblicati in Italia.\nPer la datazione ci siamo basati sull'etichetta del disco, o sul vinile o sulla copertina; qualora nessuno di questi elementi avesse una datazione, ci siamo basati sulla numerazione del catalogo."}
{"id": "4618125", "revid": "287204", "url": "https://it.wikipedia.org/wiki?curid=4618125", "title": "Rosa rubiginosa", "text": "La rosa rubiginosa o rosa eglanteria , chiamata in Italia anche rosa balsamina, \u00e8 un arbusto selvatico appartenente alla famiglia delle Rosaceae, una specie di rosa originaria dell'Europa e dell'Asia occidentale. \u00c8 una pianta perenne utilizzata sia come ornamento sia per la raccolta dei cinorrodi. Di questi sono utilizzate la buccia e polpa essiccata, per la produzione di infusi, marmellate, integratori nutrizionali, visto il tenore relativamente alto di acido ascorbico ( min. 0,15% ) e i semi per la produzione di un olio particolarmente richiesto dall'industria cosmetica.\nDescrizione.\n\"La Rosa rubiginosa\" \u00e8 una pianta che cresce in maniera spontanea e selvatica in ambienti umidi e temperati. Ha uno stelo spinoso, i suoi fiori bianchi e rosa possono avere dei pigmenti gialli.\n\u00c8 un arbusto alto fino a 2-3 metri con un fittone profondo da 1 a 1,5 m, dalla cui massa radicale superficiale si sviluppano germogli. Gli steli pendenti di colore verde portano spine ricurve. Le foglie, con tricomi, presentano 2 o 3 paia di foglioline ovali, con margine dentato. Peculiarit\u00e0 della specie \u00e8 il fatto di avere delle ghiandole che ricoprono le foglie ed i frutti. Inoltre il fogliame, specialmente quando inumidito in estate, emana, anche senza sfregamento, un profumo che ricorda quello delle mele. I suoi fiori sono solitari o sono raggruppati in corimbi fino a 7 fiori, rosa o bianchi, di 4 e 5 cm di diametro, con numerosi stami e sepali. Ci sono molti stami gialli. Lo pseudofrutto, un cinorrodo, globoso a oblungo di 1-2 cm di diametro, dapprima verde, poi giallo e di colore scarlatto a maturit\u00e0. Il cinorrodo contiene numerosi acheni, i veri frutti lunghi da 4 a 7 mm, che contengono un seme. Gli steli normalmente formano fiori nel secondo anno. Sugli steli sono presenti gemme triple, di queste si svilupper\u00e0 solo la gemma centrale, dando origine a boccioli misti che possono produrre numerosi fiori.\nFiorisce nell'emisfero boreale da maggio ad agosto. Il cinorrodo, persistente, matura da uno a 2 mesi dopo il fiore.\nDistribuzione e habitat.\n\"La rosa rubiginosa\" \u00e8 originaria di gran parte dell'Europa ad eccezione dell'estremo nord (sopra 60 \u00b0 N), dove abita pascoli e arbusti spinosi dal piano montano a quello subalpino, con clima continentale soleggiato. Cresce in luoghi dove il clima \u00e8 relativamente mite, con temperature minime di 3 \u00b0C e massime di 27 \u00b0C, con buona luminosit\u00e0 e precipitazioni comprese tra 500 e 1.500 mm all'anno. Un eccesso di umidit\u00e0 relativa \u00e8 dannoso per la produzione e la qualit\u00e0 del frutto, mentre la mancanza di luce influisce sul numero dei fiori. Richiede freddo durante l'inverno per favorire la germinazione dei semi o la germogliazione delle gemme. La sua presenza \u00e8 dubbia nell'Asia occidentale. Nell'Europa meridionale si trova pi\u00f9 frequentemente ad altitudini pi\u00f9 elevate, di solito da 500 a 1.500 m.\nLa \"Rosa rubiginosa\" \u00e8 una neofita in molte aree temperate calde del mondo, ad esempio Lesotho, Sud Africa, Australia, Nuova Zelanda, Stati Uniti e Sud America meridionale . Ad esempio, in alcune parti dell'Australia la \"Rosa rubiginosa \u00e8\" una pianta invasiva ; vi fu introdotta come pianta ornamentale e alimentare all'inizio del XIX secolo. In Cile, dove viene anche coltivata intensivamente, \u00e8 tra le rose selvatiche (chiamate localmente \"rosa mosqueta\") la specie pi\u00f9 diffusa. \nUsi.\nOltre che per i suoi fiori rosa, \u00e8 apprezzata per il suo profumo e per i cinorrodi. \nL'infuso prodotto dalle polpe disidratate dei cinorrodi di varie rose selvatiche \u00e8 molto popolare in Europa e altrove, dove \u00e8 considerato un modo sano per le persone di assumere la loro dose giornaliera di vitamina C e altri nutrienti. \nPer l'utilizzo medicinale i derivati dai cinorrodi della rosa rubiginosa sono descritti in una monografia della Farmapea europea come \"Rosae pseudo-fructus,\" dove viene specificato un contenuto minimo di acido ascorbico, nelle polpe essiccate, dello 0,3%\".\" L'Organizzazione internazionale per la standardizzazione (ISO) fornisce le specifiche di qualit\u00e0 alimentare per i frutti maturi essiccati con \"steli tagliati e estremit\u00e0 di calice rimosse \u201d(ISO 23391) in tre gradi:\u201c Extra class \u201d deve contenere almeno lo 0,2% di ascorbico acido, \"Classe I\" specifica un contenuto minimo di acido ascorbico dello 0,175% e \"Classe II\" ha un minimo dello 0,15% acido ascorbico \nLe polpe dei cinorrodi sono utilizzate anche per marmellate, integratori alimentari. Come sottoprodotto nella produzione delle polpe di cinorrodi si pu\u00f2 produrre anche un olio di semi, di cui si vantano molti pregi nella applicazione cutanea, a cui \u00e8 stato attribuito il nome INCI: \nColtivazione e produzione.\nUna pianta coltivata pu\u00f2 rendere pi\u00f9 di 3 kg di cinorrodi dopo il terzo anno. Con una densit\u00e0 di 2200 piante per ettaro, ad ogni raccolto si possono ricavare oltre 6600 Kg/ha di cinorrodi. Durante i mesi autunnali (febbraio, marzo e aprile nell'emisfero australe) viene fatta la raccolta, sia manuale con appositi rastrelli sia meccanizzata. I cinorrodi vengono fatti essiccare in ambienti dedicati allo scopo. L'essiccazione viene completata in forni impostati a 70 \u00b0C per raggiungere lo scopo senza alterare le propriet\u00e0 del pseudo-frutto. Successivamente si separano gli acheni, i veri frutti che contengono un singolo seme, dalla buccia e polpa del cinorrodo. Le polpe spaccate vengono poi selezionate per rimuovere quelle difettose e per indirizzarne la diversa qualit\u00e0 ai diversi utilizzi. I procedimenti per ottenere l'olio sono diversi. Da una tonnellata di cinorrodi si ricavano circa 230 kg di semi, da questi 20 kg scarsi di olio se estratto a caldo con solventi. Con processi a freddo la resa quasi si dimezza. Visto lo scarso contenuto di olio nei semi, l'estrazione avviene normalmente trattando i semi con enzimi, ultrasuoni o microonde e procedendo con i tipici processi di estrazione a freddo a caldo o con solventi. A seconda del processo di estrazione utilizzato e della destinazione d'uso l'olio viene poi, pi\u00f9 o meno, raffinato."}
{"id": "4618127", "revid": "287204", "url": "https://it.wikipedia.org/wiki?curid=4618127", "title": "Maurizio Amendola", "text": "Biografia.\nQuando aveva quindici anni entr\u00f2 come assistente nello studio del disegnatore Luciano Capitanio; conobbe quindi nel 1969 Romano Scarpa che lo assume per la realizzazione di alcuni progetti di animazione oltre che a inchiostrarne alcune storie a fumetti con personaggi della Disney. Esord\u00ec come disegnatore di fumetti pubblicando nel 1972 e nel 1973 alcune storie di genere western e giallo pubblicate dall'editore Gino Sansoni e poi collabor\u00f2 anche con il \"Corriere dei Piccoli\" dal 1973 al 1974 e con le Edizioni Bianconi dal 1977 al 1980, realizzando storie a fumetti della serie italiana di \"Braccio di Ferro\". Nel 1979 inizi\u00f2 a collaborare con la Arnoldo Mondadori Editore realizzando storie con i personaggi della Disney ispirandosi allo stile di Al Taliaferro su richiesta della redazione di \"Topolino\"; successivamente divenne anche sceneggiatore esordendo nel 1982."}
{"id": "4618132", "revid": "399", "url": "https://it.wikipedia.org/wiki?curid=4618132", "title": "Miguel Trevi\u00f1o Morales", "text": "\u00c8 un ex signore della droga messicano e leader dell'organizzazione criminale nota come Los Zetas, responsabile principalmente del traffico di droga.\nA differenza dei fondatori originari dei \"Los Zetas\", Trevi\u00f1o Morales non ha nessuna esperienza militare e fu reclutato negli anni '90 in un gruppo criminale locale. \u00c8 conosciuto dai suoi avversari e dalle forze dell'ordine per la reputazione di spietato criminale, responsabile di numerosi stragi e omicidi.\nSin dall'inizio del 2010 Trevi\u00f1o Morales ha avuto un ruolo preponderante nell'organizzazione, divenendone il capo principale in seguito alla morte di Heriberto Lazcano Lazcano, avvenuta nell'ottobre 2012.\nIl 15 luglio 2013 viene catturato dalla Marina Messicana a Nuevo Laredo. Era nella lista dei pi\u00f9 ricercati del Messico con una taglia di 30 milioni di pesos (2,3 milioni di dollari statunitensi) per informazioni che portassero al suo arresto.\nIl governo statunitense pure offr\u00ec fino a 5 milioni di dollari statunitensi.\nHa tre fratelli: Jos\u00e9, arrestato il 12 giugno 2012, Juan Francisco, colpito dallo stesso provvedimento tre giorni dopo, e Omar, arrestato il 4 marzo 2015."}
{"id": "4618133", "revid": "767487", "url": "https://it.wikipedia.org/wiki?curid=4618133", "title": "Marcel Hern\u00e1ndez", "text": "Partecipa alla Caribbean Cup 2012 svoltasi ad Antigua e Barbuda, segnando per la sua nazionale il gol vittoria nella finale contro la nazionale di Trinidad e Tobago al minuto 113 dei tempi supplementari, contribuendo cos\u00ec al primo titolo della nazionale caraibica nella competizione."}
{"id": "4618134", "revid": "287204", "url": "https://it.wikipedia.org/wiki?curid=4618134", "title": "Eric Fromm", "text": "Carriera.\nIn carriera ha ottenuto il suo miglior risultato raggiungendo le semifinali di doppio all'Open di Francia nel 1984, in coppia con l'israeliano Shlomo Glickstein."}
{"id": "4618141", "revid": "107831", "url": "https://it.wikipedia.org/wiki?curid=4618141", "title": "Pugilato ai Giochi della VII Olimpiade - Pesi massimi", "text": "La competizione della categoria pesi massimi (oltre 79,4\u00a0kg) di pugilato ai Giochi della VII Olimpiade si tenne dal 21 al 24 agosto 1920 alla \"Celebration Hall\" del \"Royal Zoological Society\" in Anversa."}
{"id": "4618143", "revid": "436907", "url": "https://it.wikipedia.org/wiki?curid=4618143", "title": "Bowie Rare", "text": "Bowie Rare (conosciuto anche solo come Rare) \u00e8 un album discografico compilation del musicista rock britannico David Bowie pubblicato nel 1982 dalla RCA Records senza l'autorizzazione dell'artista. I rapporti fra Bowie e la casa discografica erano ormai deteriorati da tempo, e il cantautore avrebbe di l\u00ec a poco firmato un contratto di esclusiva con la EMI, ponendo cos\u00ec fine a un sodalizio durato anni.\nDescrizione.\nLa compilation contiene un mix di rarit\u00e0 provenienti dal periodo 1969-1980, come la versione in italiano di \"Space Oddity\" e la versione in tedesco di \"Heroes\". Anche se all'epoca della prima pubblicazione, i brani presenti nella raccolta erano effettivamente di difficile reperibilit\u00e0, nel corso del tempo praticamente tutte le tracce sono state incluse in successive uscite. La raccolta non \u00e8 stata mai ristampa in formato compact disc, ed \u00e8 da tempo fuori catalogo.\nL'album raggiunse la posizione numero 34 in classifica in Gran Bretagna. Negli Stati Uniti non venne distribuito."}
{"id": "4618145", "revid": "1396213", "url": "https://it.wikipedia.org/wiki?curid=4618145", "title": "Marvel Cinematic Universe", "text": "Il Marvel Cinematic Universe, conosciuto anche con l'acronimo MCU, \u00e8 un media franchise incentrato su una serie di film di supereroi prodotti dai Marvel Studios e basati sui personaggi apparsi nelle pubblicazioni della Marvel Comics. Il franchise comprende inoltre serie televisive, serie animate, cortometraggi, serie digitali e fumetti. Come accade nell'Universo Marvel dei fumetti, i film e gli altri media appartenenti a questo franchise condividono l'ambientazione e alcuni personaggi, nonch\u00e9 alcuni elementi della trama che fanno da filo conduttore tra di essi.\nIl primo film \u00e8 stato \"Iron Man\" (2008), che ha aperto la \"Fase Uno\", conclusasi con \"The Avengers\" (2012). La \"Fase Due\" \u00e8 iniziata con \"Iron Man 3\" (2013) e si \u00e8 conclusa con \"Ant-Man\" (2015). La \"Fase Tre\" \u00e8 cominciata con ' (2016) e si \u00e8 conclusa con ' (2019). Le prime tre fasi sono note come la \"Saga dell'Infinito\" (\"Infinity Saga\"). Il primo film della \"Fase Quattro\", ancora in corso, \u00e8 stato \"Black Widow\" (2021), con questa fase che include anche numerose serie televisive prodotte per Disney+. In seguito alla loro aggiunta a Disney+ nel gennaio 2022, i \"Marvel One-Shots\" vengono considerati parte integrante delle prime tre fasi, ognuno nella fase rispettiva del film con cui sono stati originariamente rilasciati, essendo questo il modo in cui la piattaforma di streaming stessa cataloga i corti.\nMarvel Television ha espanso ulteriormente il franchise, prima sulla televisione terrestre con \"Agents of S.H.I.E.L.D.\", che ha debuttato sulla ABC nel 2013, poi sui servizi di video on demand con \"Daredevil\" su Netflix nel 2015, \"Runaways\" su Hulu nel 2017 e infine sulla televisione via cavo con \"Cloak &amp; Dagger\", che ha debuttato su Freeform nel 2018. Marvel Television ha inoltre prodotto la serie digitale \"\". Il MCU comprende anche fumetti tie-in distribuiti dalla Marvel Comics, cortometraggi e campagne virali realizzati dai Marvel Studios per promuovere i propri film.\nIl franchise \u00e8 considerato uno dei pi\u00f9 importanti universi multimediali e uno dei pi\u00f9 grandi successi commerciali di sempre, ed \u00e8 servito di ispirazione ad altri studios cinematografici e televisivi nella creazione di universi condivisi simili. Il MCU \u00e8 stato utilizzato anche in altri media, tra cui attrazioni ed esposizioni a Disneyland Resort e Times Square, speciali televisivi, videogiochi e spot televisivi.\nSviluppo.\nCinema.\nNel 2005 la Marvel Entertainment cominci\u00f2 a considerare di produrre in modo indipendente i propri film e di distribuirli attraverso la Paramount Pictures. Lo studio aveva precedentemente co-prodotto diversi film di supereroi insieme alla Columbia Pictures, alla New Line Cinema e ad altri studios, compreso un accordo di sette anni con la 20th Century Fox. La Marvel infatti aveva ricevuto un profitto relativamente piccolo da questi accordi con gli altri studios per i diritti di sfruttamento dei suoi personaggi e decise quindi di voler maggior controllo creativo sui propri progetti. Avi Arad, presidente della divisione cinematografica della Marvel, era rimasto soddisfatto dalla trilogia di Spider-Man di Sam Raimi alla Sony Pictures, ma meno soddisfatto delle altre collaborazioni. Di conseguenza fu deciso di creare i Marvel Studios, la prima major indipendente di Hollywood dopo la DreamWorks.\nIl secondo in comando di Arad, Kevin Feige, si rese conto che, pur non avendo i diritti cinematografici di Spider-Man e degli X-Men (rispettivamente in mano alla Columbia e alla Fox), la Marvel aveva comunque il controllo di Capitan America, Iron Man, Thor, Hulk e Ant-Man, ovvero dei membri principali dei Vendicatori. Il piano di Feige era di creare un universo condiviso come quello creato da Stan Lee e Jack Kirby nei fumetti negli anni sessanta. Per raccogliere fondi, lo studio ottenne un finanziamento di $525 milioni per sette anni da Merrill Lynch. Il piano della Marvel era di realizzare film con protagonisti i singoli supereroi e di unirli poi in un film, realizzando un crossover tra le diverse pellicole. Arad, che era dubbioso riguardo a questa strategia, si dimise l'anno seguente.\nNel 2007, all'et\u00e0 di trentatr\u00e9 anni, Feige fu nominato presidente dello studio. Per preservare la loro integrit\u00e0 artistica, i Marvel Studios formarono un comitato creativo di sei persone composto da Feige, dal co-presidente dei Marvel Studios Louis D'Esposito, dal direttore operativo di Marvel Comics Dan Buckley, dal direttore creativo della Marvel Joe Quesada, dallo scrittore Brian Michael Bendis e dal presidente di Marvel Entertainment Alan Fine. Feige utilizz\u00f2 inizialmente il termine \"Marvel Cinema Universe\" per indicare la continuit\u00e0 narrativa tra le pellicole, ma il termine ufficiale divent\u00f2 presto \"Marvel Cinematic Universe\". All'interno del multiverso Marvel, composto da numerosi universi alternativi fittizi, il Marvel Cinematic Universe \u00e8 designato come Terra-199999.\nNel novembre 2013 Feige afferm\u00f2 che \"in un mondo ideale\" si dovrebbe distribuire ogni anno un film basato su un personaggio gi\u00e0 esistente e un altro con un nuovo personaggio. Tuttavia questo \"giusto ritmo\" non \u00e8 una realt\u00e0, come \u00e8 evidente dall'uscita nello stesso anno di \"Iron Man 3\" e \"Thor: The Dark World\", ma \u00e8 un \"qualcosa a cui puntare\". Nel luglio 2014 Feige \u00e8 tornato sull'argomento, affermando che \"Non so se seguiremo quel modello ogni anno, ma faremo sicuramente cos\u00ec nel 2014 e nel 2015. Per cui penso sia divertente continuare in questo modo. Non so se faremo sempre cos\u00ec ma, come linea guida generale, penso sarebbe divertente\". Nel febbraio 2014 Feige afferm\u00f2 che i Marvel Studios vogliono riprendere il \"ritmo\" dei fumetti Marvel, con i personaggi che appaiono nei loro film e poi si uniscono insieme, come \"un grande evento o un fumetto crossover\", con i film dei Vendicatori a fare da cardine. Nel luglio 2014 la Marvel fiss\u00f2 le date di uscita di diversi film fino al 2019, e Feige spieg\u00f2: \"Se si va a vedere alcune delle date, si nota che in alcuni di quegli anni avremo tre film. Di nuovo, non perch\u00e9 c'\u00e8 un calcolatore che ci dice di farne tre, di fare pi\u00f9 di due film all'anno, ma perch\u00e9 \u00e8 un motivo di struttura: si tratta di gestire franchise gi\u00e0 esistente, di film in film, e quando abbiamo un progetto pronto ad andare, perch\u00e9 aspettare quattro anni solo perch\u00e9 non abbiamo una data? Preferiamo trovare una soluzione per continuare a far andare il tutto\". Dopo che nell'ottobre 2014 sono stati rivelati i titoli dei film fino al 2019, Feige disse che \"lo studio sta lavorando al massimo in questo momento... cosa che ci ha tranquillizzati per la prima volta... aumentare a tre film all'anno [nel 2017 e nel 2018] invece di due, ma senza cambiare il nostro metodo di lavoro\".\nRiguardo all'aumentare il numero dei personaggi e a fare in modo che i singoli film funzionino a s\u00e9 stanti, Feige spieg\u00f2: \"Si tratta di insegnare agli spettatori la nozione che questi personaggi esistono separatamente, si uniscono per uno specifico evento e poi tornano nei loro mondi. Esattamente come i lettori di fumetti fanno da decenni... le persone accetteranno che ci sono delle occasioni in cui si uniscono e altre in cui non lo fanno\". Nell'aprile 2014 Feige rivel\u00f2 che il progetto dell\"'Ant-Man\" di Edgar Wright nel 2006 ha aiutato a creare i primi film del Marvel Cinematic Universe, spiegando che \"in tutta sincerit\u00e0, abbiamo cambiato alcune cose del MCU in modo da accomodare questa versione di Ant-Man. Sapere quel che volevamo fare con Edgar e con Ant-Man, anni e anni fa, ci ha aiutato a stabilire ci\u00f2 che abbiamo fatto con la prima formazione degli \"Avengers\"\".\nNell'ottobre 2014 la Marvel organizz\u00f2 un evento per annunciare i titoli dei film della Fase Tre. L'evento, che \u00e8 stato paragonato al Worldwide Developers Conference di Apple, fu fatto quando tutte le informazioni erano pronte. Feige spieg\u00f2: \"Volevamo farlo al San Diego Comic-Con International [a luglio]. Le cose non erano pronte... alcune settimane prima del Comic-Con ci siamo resi conto che non avremmo potuto annunciare tutto quello che volevamo, e ci siamo detti 'facciamo qualcosa che non facciamo da tanto tempo, o qualcosa che non abbiamo mai fatto'. Ovvero un evento del genere, solo per annunciare quello che avevamo di pronto. Pensavo sarebbe stato all'inizio di agosto, o met\u00e0 settembre, e invece \u00e8 finito per essere [alla fine di ottobre]\".\nNell'agosto 2015 i Marvel Studios furono integrati nei Walt Disney Studios, e fu riportato che Feige avrebbe risposto direttamente al presidente dei Walt Disney Studios Alan Horn invece che al CEO della Marvel Entertainment Isaac Perlmutter. Fu inoltre riportato che il ruolo del comitato creativo della Marvel era stato ridimensionato, nonostante avrebbe continuato a supervisionare le produzioni di Marvel Animation e Marvel Television. Tutte le decisioni chiave sarebbero state prese da Feige, Louis D'Esposito e Victoria Alonso. Nell'aprile 2016, parlando della Fase Quattro dell'universo Marvel, Feige afferm\u00f2: \"Penso che ci sar\u00e0 un atto conclusivo della Fase Tre, cos\u00ec come ci saranno nuovi inizi che segneranno un capitolo diverso in modo molto particolare, rispetto a quella che un giorno sar\u00e0 una prima saga completa composta da tre fasi\".\nDiritti di distribuzione.\nNel corso del tempo i diritti cinematografici dei film dei Marvel Studios sono stati in mano a diverse case di distribuzione. Nel novembre 2006 gli Universal Studios annunciarono che avrebbero distribuito \"L'incredibile Hulk\" grazie a un accordo fatto con la Marvel nel 2005; la Marvel aveva inoltre gi\u00e0 firmato un accordo con la Paramount Pictures per la distribuzione degli altri film. Nel settembre 2008, dopo il successo di \"Iron Man\", la Paramount firm\u00f2 un accordo per distribuire \"Iron Man 2\", \"Iron Man 3\", \"Thor\", \"Captain America \u2013 Il primo Vendicatore\", e \"The Avengers\".\nNel dicembre 2009 la Walt Disney Company acquist\u00f2 la Marvel Entertainment per $4 miliardi. Nell'ottobre 2010 i Walt Disney Studios acquistarono i diritti di distribuzione di \"The Avengers\" e \"Iron Man 3\" dalla Paramount Pictures, il cui logo appare per\u00f2 all'inizio dei film e nel materiale promozionale; tuttavia nei titoli di coda i Walt Disney Studios Motion Pictures Group sono l'unico studio accreditato. Da allora la Disney ha distribuito tutti i film dei Marvel Studios. Nel luglio 2013 la Disney acquist\u00f2 i diritti di distribuzione di \"Iron Man\", \"Iron Man 2\", \"Thor\" e \"Captain America \u2013 Il primo Vendicatore\" dalla Paramount. \"L'incredibile Hulk\" non \u00e8 compreso a causa di un accordo tra la Marvel e la Universal che d\u00e0 a quest'ultima i diritti di distribuzione del film e di ogni film futuro di Hulk.\nNel febbraio 2015 la Sony Pictures Entertainment e i Marvel Studios annunciarono un accordo che avrebbe permesso a Spider-Man di apparire nel Marvel Cinematic Universe. I Marvel Studios cominciarono inoltre a esplorare altre opportunit\u00e0 per integrare altri personaggi del Marvel Cinematic Universe nei futuri film di \"Spider-Man\" finanziati, distribuiti e controllati dalla Sony Pictures. Nell'agosto del 2019 \u00e8 stato annunciato che non \u00e8 stato rinnovato l'accordo tra Sony e Marvel, per divergenze finanziarie, ma circa un mese dopo \u00e8 stato raggiunto un accordo e annunciato un terzo film del Marvel Cinematic Universe con Spider-Man protagonista.\nTelevisione.\nBroadcast.\nNel giugno 2010 fu creata la divisione Marvel Television con a capo Jeph Loeb. Nel luglio 2012 la Marvel cominci\u00f2 a considerare di espandere il MCU in televisione dopo il successo di \"The Avengers\", e cominci\u00f2 a sviluppare insieme a Joss Whedon la serie \"S.H.I.E.L.D.\"; la serie fu in seguito re-intitolata \"Agents of S.H.I.E.L.D.\", Nel gennaio 2014 la ABC annunci\u00f2 uno spin-off di \"Agents of S.H.I.E.L.D.\", \"Agent Carter\", e nell'ottobre 2015 la ABC ordin\u00f2 il put pilot per una sitcom intitolata \"Damage Control\". Jed Whedon, produttore esecutivo di \"Agents of S.H.I.E.L.D.\", afferm\u00f2 che la serie lavora in parallelo ai film: \"Il nostro piano \u00e8 di inserirci tra un film e l'altro e cercare di renderla un'esperienza gratificante per entrambe le parti\". Jeffrey Bell, collega di Whedon, afferm\u00f2 che i produttori e gli sceneggiatori della serie possono leggere in anticipo le sceneggiature dei prossimi film del MCU in modo da sapere cosa accadr\u00e0, e in tal modo hanno potuto creare sin dall'inizio un piano generale fino alla terza stagione.\nNel maggio 2016, dopo la cancellazione di \"Agent Carter\", la presidente della ABC Entertainment Channing Dungey afferm\u00f2 che la ABC e la Marvel avrebbero continuato a collaborare per serie televisive che \u00absiano di beneficio a entrambe le aziende\u00bb. Nel novembre 2016 la Marvel e la IMAX Corporation annunciarono un accordo per realizzare la serie, \"Marvel's Inhumans\" basata sui personaggi degli Inumani. Fu annunciato che i primi due episodi della serie sarebbero stati girati interamente in formato IMAX e distribuiti nei cinema IMAX per due settimane a inizio settembre 2017. L'accordo fu proposto da IMAX alla Marvel dopo il successo ottenuto l'anno precedente dalla proiezione in IMAX della serie televisiva \"Il Trono di Spade\". Ben Sherwood, presidente del Disney\u2013ABC Television Group, afferm\u00f2 che l'accordo con IMAX rappresenta \u00abuna quadruplice vittoria: una vittoria per IMAX, una vittoria per la Marvel, una vittoria per gli ABC Studios e una vittoria per la ABC, che pu\u00f2 lanciare uno show in maniera innovativa e catturare cos\u00ec l'attenzione del pubblico\u00bb. Sherwood aggiunse inoltre che la ABC e la Marvel avevano collaborato per trovare la giusta data di debutto in IMAX della serie, in modo da non interferire con le uscite dei film del MCU. Ben Sherwood, presidente di Disney-ABC Television Group, afferm\u00f2 che la ABC aveva lavorato \u00abmolto attentamente\u00bb con i Marvel Studios per fare in modo che il debutto in IMAX della serie non vada a interferire con le uscite cinematografiche del MCU. Tuttavia la serie \"Marvel's Inhumans\" \u00e8 stata cancellata subito dopo il suo debutto con la prima stagione, a differenza di \"Agents of S.H.I.E.L.D.\" che, a sorpresa, \u00e8 stata rinnovata per una sesta stagione di 13 episodi, nei quali la squadra speciale \u00e8 coinvolta in eventi successivi ad \"\".\nStreaming online.\nNell'ottobre 2013 fu riportato che la Marvel era al lavoro su quattro serie televisive e una miniserie (per un totale di 60 episodi) da realizzare con un servizio di video on demand o un fornitore di prodotti via cavo, con Netflix, Amazon e WGN America interessati al progetto. Alcune settimane dopo, la Marvel e la Disney annunciarono di aver concluso un accordo con Netflix per trasmettere delle serie televisive su Daredevil, Jessica Jones, Pugno d'acciaio e Luke Cage e una miniserie sui Difensori. Il CEO della Disney Bob Iger spieg\u00f2 di aver scelto Netflix come piattaforma di streaming \"dopo che la Disney si \u00e8 accorta che poteva usare il servizio di streaming come modo per aumentare la popolarit\u00e0 dei personaggi\". Aggiunse inoltre che se i personaggi dovessero risultare popolari potrebbero essere portati sul grande schermo.\nNell'ottobre 2014, Feige conferm\u00f2 che esisteva una \u00abforte possibilit\u00e0 di vedere i personaggi delle serie di Netflix apparire in \"Avengers: Infinity War\". Nel settembre 2015 Feige, parlando dei possibili riferimenti alle serie televisive nei film, afferm\u00f2: \u00abPenso sia inevitabile alla fine [\u2026] i programmi di lavoro non sempre combaciano per renderlo possibile. Per le serie \u00e8 pi\u00f9 facile. Sono pi\u00f9 agili e svelti e producono molto pi\u00f9 rapidamente di noi, ed \u00e8 uno dei motivi principali per cui vedete le ripercussioni di \"Winter Soldier\" o \"Age of Ultron\" nello show... quando noi iniziamo un film, loro sono gi\u00e0 a met\u00e0 stagione. Quando il nostro film esce, loro stanno gi\u00e0 programmando la stagione successiva. Per cui trovare il periodo giusto non \u00e8 sempre facile. Nel luglio 2016 Loeb parl\u00f2 dell'argomento, ribadendo il problema della pianificazione: \u00abSe sto girando una serie televisiva che va avanti per sei-otto mesi, come posso fare in modo che un attore della serie sia disponibile per un film?\u00bb. Loeb fece notare che questo non sarebbe un problema se si trattasse di piccole apparizioni cameo, ma spieg\u00f2 che la Marvel non \u00e8 interessata a cameo ed easter egg solo per fare un piacere ai fan, cosa che potrebbe far distrarre dalla storia che si sta raccontando\".\nNel gennaio 2016, il CCO di Netflix Ted Sarandos parl\u00f2 della programmazione delle serie di Netflix, spiegando che \u00absono prodotte come se fossero delle produzioni cinematografiche, quindi ci sono lunghi periodi di lavorazione. In alcuni casi, quando avvengono dei crossover, diventa pi\u00f9 difficile gestire la produzione. Non \u00e8 un obiettivo far uscire pi\u00f9 di una-due serie l'anno [\u2026] quella davvero difficile \u00e8 \"The Defenders\". Il suo piano di lavorazione determiner\u00e0 molte scelte riguardo all'uscite delle nuove stagioni delle altre serie\u00bb. In seguito Sarandos spieg\u00f2 che Netflix avrebbe voluto diminuire i tempi di attesa tra le stagioni delle serie Marvel, ma che avrebbe sempre messo la qualit\u00e0 della serie prima della quantit\u00e0 di pubblicazioni all'anno. Inoltre afferm\u00f2 che Netflix era aperta a esplorare il MCU oltre la serie \"The Defenders\", inclusi possibili crossover con le serie della ABC.\nNell'agosto 2016 la Marvel Television annunci\u00f2 una partnership con il servizio on demand Hulu per produrre \"Marvel's Runaways\", basata sugli omonimi personaggi. Nel luglio 2017 Loeb comment\u00f2 che, nonostante sia ambientata nel MCU, la serie non avrebbe avuto molto riferimenti agli altri prodotti del franchise, in modo da potersi concentrare sui personaggi.\nTelevisione via cavo.\nNell'aprile 2016 Marvel Television annunci\u00f2 una nuova serie per Freeform, \"Marvel's Cloak &amp; Dagger\", basata sugli omonimi personaggi dei fumetti, con un ordine di una stagione completa per il 2018. Il network defin\u00ec la serie come una \u00abstoria d'amore di supereroi\u00bb indirizzata al pubblico dei \u00ab\"becomers\"\u00bb (fascia d'et\u00e0 tra i 14 e 34 anni).\nEspansione ad altri media.\nNel 2010 fu distribuito il primo fumetto tie-in ufficiale. Il direttore creativo della Marvel Entertainment Joe Quesada spieg\u00f2 il suo piano per ampliare il MCU nei fumetti nel novembre 2014, affermando che \"per i 'non iniziati' i fumetti del MCU saranno delle storie ambientante nella continuity cinematografica. \"Non saranno necessariamente degli adattamenti diretti dei film, ma forse qualcosa che \u00e8 accaduto fuori dallo schermo o che \u00e8 stato solo menzionato nel film, e noi racconteremo quella storia... i ragazzi coinvolti nei film saranno coinvolti anche in queste storie. Non \u00e8 che uno dei nostri autori vede il film e ha un'idea per il fumetto. No, queste storie vengono da molto in alto. Kevin Feige \u00e8 coinvolto direttamente e in alcuni casi gli stessi sceneggiatori dei film sono coinvolti... hanno queste idee e le danno a qualcuno dei nostri autori oppure le scrivono loro direttamente\".\nNell'agosto 2011 la Marvel annunci\u00f2 una serie di cortometraggi direct-to-video chiamati Marvel One-Shots. Il co-produttore Brad Winderbaum afferm\u00f2: \u00ab\u00c8 divertente sperimentare con nuovi personaggi e nuove idee, ma pi\u00f9 importante \u00e8 per noi espandere il MCU e raccontare storie che esistono al di fuori delle trame dei film\u00bb. Ogni cortometraggio \u00e8 costruito in modo da dare pi\u00f9 informazioni su un personaggio o su un evento visto nei film.\nNel marzo 2015 il vicepresidente della sezione animazione della Marvel, Cort Lane, afferm\u00f2 che sono in sviluppo dei tie-in d'animazione del MCU. Nel luglio seguente, i Marvel Studios firmarono un accordo con Google per produrre il finto telegiornale \"WHIH Newsfront with Christine Everhart\", composto da una serie di video su YouTube usati come marketing virale per promuovere i film del MCU. Nel dicembre 2016 fu annunciata una webserie in sei parti, \"\", incentrata sul personaggio di Elena \"Yo-Yo\" Rodriguez interpretato da Natalia Cordova-Buckley e ambientata poco prima della quarta stagione di \"Agents of S.H.I.E.L.D\".\nPratiche commerciali.\nI Marvel Studios hanno sviluppato delle specifiche prassi aziendali per creare il loro universo condiviso, tra cui scegliere filmmaker considerati \"inconsueti\" dati i loro precedenti lavori. Feige spieg\u00f2 tale scelta affermando: \u00abNon devi aver diretto un film enorme e pieno di effetti speciali per fare un film enorme e pieno di effetti speciali per noi. Devi aver fatto qualcosa di unico e singolare\u00bb, aggiungendo: \"Ci \u00e8 andata bene quando abbiamo scelto persone [come Jon Favreau, Joss Whedon, Kenneth Branagh e i fratelli Russo], che hanno fatto dei film molto molto buoni. Molto raramente uno di questi film \u00e8 un grande blockbuster di supereroi\". Quando devono ingaggiare un regista, i Marvel Studios solitamente hanno gi\u00e0 un'idea di quello che vogliono, idea che viene presentata ai potenziali registi nel corso di diversi incontri, nei quali l'idea viene discussa e sviluppata; \"e se nel corso di tre o quattro o cinque incontri [i registi] riescono a migliorare l'idea che gli avevamo proposto all'inizio, solitamente ottengono il lavoro\".\nJoe e Anthony Russo, parlando del processo grazie al quale hanno ottenuto la regia di \"\", spiegarono di essersi incontrati con lo studio quattro volte nel giro di due mesi, \"entrando ogni volta sempre pi\u00f9 nello specifico riguardo alla nostra visione del film\", mettendo insieme \"spezzoni di altri film, storyboard, pagine di sceneggiatura. Abbiamo realizzato un libro di 30 pagine in cui c'era scritto tutto quello che avremmo voluto fare con il personaggio, dal tema del film all'atmosfera allo stile di combattimento, a ci\u00f2 che ci piaceva del personaggio e ci\u00f2 che non ci piaceva\". In questo modo, una volta assunti, \"il film era gi\u00e0 pronto\".\nQuando lo studio ingaggi\u00f2 Kenneth Branagh e Joe Johnston per dirigere \"Thor\" e \"Captain America - Il primo Vendicatore\", si assicur\u00f2 che entrambi i registi fossero aperti all'idea di un universo condiviso, e che avrebbero dovuto includere delle scene di preparazione al film degli Avengers. Joe Russo afferm\u00f2: \"\u00c8 questa la cosa bella di inserire collegamenti a un universo pi\u00f9 grande. 'Cosa possiamo preparare per il futuro?' Continui a pensare idee che non influiranno solo sul tuo film, ma che potrebbero avere conseguenze anche in altri film... \u00e8 una sorta di tappeto di sceneggiatori e registi che lavorano insieme per creare questo universo\". Anthony Russo aggiunse: \"La cosa interessante riguardo al MCU, allo stesso modo dei fumetti, \u00e8 che si tratta di un universo inter-connesso molto vasto, in cui i personaggi avranno le loro ascese e le loro cadute, e passeranno la responsabilit\u00e0 ad altri personaggi. Con il proseguimento dell'universo cinematografico, cominci a vedere che questo universo adotta lo stesso schema dell'universo dei fumetti, in cui alcuni personaggi dicono addio e altri prendono il loro posto. Il modo in cui avviene questo passaggio di responsabilit\u00e0 \u00e8 parte del divertimento\".\nI Marvel Studios inoltre stipulano dei contratti per pi\u00f9 film con gli attori, tra cui Samuel L. Jackson che nel 2009 firm\u00f2 un contratto \"senza precedenti\" per nove film. Nel luglio 2014 Feige spieg\u00f2 che lo studio fa firmare contratti per pi\u00f9 film a tutti gli attori, di norma per tre film o pi\u00f9. I contratti degli attori prevedono inoltre una clausola che permette alla Marvel di usare fino a tre minuti di una performance di un attore da un film all'altro come \"materiale di collegamento\". Alla Marvel Television, attori come Charlie Cox (Matt Murdock / Daredevil in \"Daredevil\") e Adrianne Palicki (Bobbi Morse in \"Agents of S.H.I.E.L.D.\") sono contrattualmente obbligati ad apparire in un film Marvel se gli venisse chiesto.\nNell'agosto 2012, Joss Whedon firm\u00f2 un contratto di esclusiva con la Marvel fino al giugno 2015 per \"contribuire creativamente\" ai film della Fase Due e per sviluppare la prima serie televisiva del MCU. Nel marzo 2013, Whedon spieg\u00f2 le sue responsabilit\u00e0 come supervisore, affermando: \"Conosco quello a cui Kevin [Feige] vuole arrivare e quello che vuole fare, leggo le sceneggiature, guardo il montaggio, parlo con i registi e gli sceneggiatori e do la mia opinione. Occasionalmente ci pu\u00f2 essere qualche riscrittura\". I fratelli Russo e gli sceneggiatori Christopher Markus e Stephen McFeely, parlando del processo per arrivare ad \"Avengers: Infinity War\", affermarono di parlare \"con i registi e gli sceneggiatori degli altri film della Fase Tre su base quasi settimanale, per essere sicuri che tutto sia al posto giusto\", e spiegarono che c'\u00e8 una \"linea rossa da \"Winter Soldier\", attraverso \"Civil War\" fino a \"Infinity War\", e che film come \"Doctor Strange\" e \"\" sarebbero serviti per preparare il terreno per il culmine di \"Infinity War\". Similmente Marco Ramirez, showrunner della serie televisiva \"The Defenders\", si consult\u00f2 con gli showrunner delle serie televisive individuali di Netflix, facendo leggere loro le sceneggiature degli episodi e chiedendo suggerimenti e consigli su come gestire i personaggi. Nell'aprile 2017, James Gunn annunci\u00f2 che oltre a scrivere e dirigere \"Guardiani della Galassia Vol. 3\" avrebbe lavorato con Feige per supervisionare i film dell'universo \"cosmico\" dei Marvel Studios.\nFilm.\nSaga dell'Infinito.\nLe prime tre fasi sono note come la \"Saga dell'Infinito\" (\"Infinity Saga\").\nPersonaggi e interpreti.\nLegenda\nAccoglienza.\nImpatto culturale.\nNel settembre 2014 l'Universit\u00e0 di Baltimora annunci\u00f2 un nuovo corso incentrato sul Marvel Cinematic Universe, insegnato da Arnold T. Blumberg; il corso \"Media Genres: Media Marvels\" esamina \"il modo in cui la serie della Marvel di film e serie televisive interconnessi, oltre ad altri media e a riferimenti a fumetti e al monomito di Joseph Campbell sul viaggio dell'eroe, offre un importante sguardo sulla cultura moderna\", oltre ai tentativi della Marvel di \"stabilire un fattibile universo di trame, personaggi e storie secondarie\".\nImpatto sugli altri studios.\nIn seguito all'uscita di \"The Avengers\", Tom Russo di \"Boston.com\" not\u00f2 che, a parte novit\u00e0 occasionali come \"Alien vs. Predator\" (2004), l'idea di un universo condiviso non era mai stata sperimentata ad Hollywood. Negli anni, il modello creato dai Marvel Studios \u00e8 stato replicato dagli altri studios cinematografici che possiedono i diritti di altri personaggi dei fumetti. Nell'aprile 2014 Tuna Amobi, un analista di Standard &amp; Poor's Equity Research Services, afferm\u00f2 che negli ultimi anni gli studios di Hollywood hanno cominciato a pianificare dei \"mega-franchise\" che si sviluppano negli anni, invece di lavorare su un blockbuster alla volta. Amobi aggiunse: \"Un sacco di questi supereroi erano in disparte a prendere polvere. La Disney ha dimostrato che questo approccio pu\u00f2 essere una miniera d'oro\". Tuttavia Doug Creutz, analista per Cowen and Company, afferm\u00f2 che con l'arrivo di altri studios e di altri mega-franchise, l'attrazione del pubblico diminuir\u00e0 col tempo: \"Se la Marvel far\u00e0 due o tre film all'anno, e la Warner Bros. far\u00e0 minimo un film ogni anno, e la Sony far\u00e0 un film all'anno, e anche la Fox far\u00e0 lo stesso, riusciranno a sopravvivere in uno scenario del genere? Io non ne sono sicuro\".\n20th Century Fox.\nNel novembre 2012 la 20th Century Fox annunci\u00f2 di voler creare un proprio universo condiviso con le propriet\u00e0 Marvel in loro possesso, tra cui i Fantastici Quattro e gli X-Men, e Mark Millar fu assunto come supervisore. Millar spieg\u00f2: \"Alla Fox hanno pensato 'Abbiamo tra le mani diverse cose fantastiche. \u00c8 un altro lato dell'universo Marvel. Proviamo a dare un po' di coerenza'. Quindi mi hanno chiamato per supervisionare tutto questo. Per incontrarmi con gli sceneggiatori e i registi e suggerire loro nuove idee e nuove propriet\u00e0 con cui lavorare\". Tuttavia nel maggio 2014 Simon Kinberg, sceneggiatore di \"Fantastic 4 - I Fantastici Quattro\", afferm\u00f2 che il film non \u00e8 ambientato nello stesso universo degli X-Men, spiegando che \"In nessuno dei film degli X-Men c'\u00e8 un riferimento a un gruppo come i Fantastici Quattro, e i Fantastici Quattro hanno dei poteri, per cui sarebbe complicato per loro vivere in un mondo pieno di mutanti [\u2026] No, vivono in universi separati\". Nel luglio 2015 Bryan Singer rivel\u00f2 che un possibile crossover tra Fantastici Quattro e X-Men sarebbe dipeso dall'accoglienza di \"Fantastic 4 - I Fantastici Quattro\" e \"X-Men - Apocalisse\". Il 14 dicembre 2017 viene ufficializzata l'acquisizione da parte della Disney di diverse propriet\u00e0 di 20th Century Fox, tra cui i Fantastici Quattro e gli X-Men, che entreranno a far parte del Marvel Cinematic Universe.\nSony Pictures.\nNel novembre 2013, la co-presidente della Sony Pictures Amy Pascal annunci\u00f2 che lo studio aveva intenzione di espandere l'universo creato con la serie \"The Amazing Spider-Man\", con degli spin-off incentrati sui personaggi di supporto dei film di Spider-Man, affermando: \"Accederemo all'intero universo di personaggi di Spider-Man della Marvel\". Il direttore della Sony Pictures Michael Lyndon aggiunse: \"Abbiamo l'ambizione di creare un universo pi\u00f9 grande intorno a Spider-Man\". Nel dicembre 2013 la Sony annunci\u00f2 i film su Venom e sui Sinistri Sei, entrambi ambientati nell'universo di \"The Amazing Spider-Man\".\nTuttavia nel febbraio 2015, la Sony Pictures e i Marvel Studios, annunciarono un nuovo reboot del franchise di Spider-Man, con un nuovo film co-prodotto da Feige e Pascal, uscito nel luglio 2017. Il nuovo film di Spider-Man \u00e8 ambientato nel MCU ed \u00e8 stato prodotto, distribuito, controllato e supervisionato dalla Sony Pictures. In seguito all'annuncio, i sequel di \"The Amazing Spider-Man\" sono stati cancellati, mentre gli spin-off su Venom e i Sinistri Sei sono \"ancora in sviluppo\" senza il coinvolgimento di Feige. Nel marzo 2016 la Sony Pictures ha nuovamente messo in sviluppo il film di \"Venom\", uscito nell'ottobre 2018, per iniziare un nuovo franchise, il \"Sony's Spider-Man Universe\", proseguito poi con \"Venom - La furia di Carnage\" (2021).\nAltri media.\nDocumentari.\nNel marzo 2014 la ABC ha trasmesso uno speciale televisivo di un'ora intitolato \"Marvel Studios: Assembling a Universe\", dedicato alla storia dei Marvel Studios e alla creazione del Marvel Cinematic Universe. Lo speciale \u00e8 stato poi incluso nell'edizione home video della prima stagione di \"Agents of S.H.I.E.L.D.\" Nel novembre 2014, in occasione dei 75 anni della Marvel Comics, la ABC ha trasmesso \"Marvel 75 anni: Da Pulp a Pop!\" (\"Marvel 75 Years: From Pulp to Pop!\"), uno speciale condotto da Emily VanCamp, interprete dell'Agente 13 nei film di Capitan America. Nel novembre 2019, Disney+ ha annunciato che la piattaforma di streaming includer\u00e0 \"Expanding the Universe\", uno speciale che presenta uno sguardo alle serie televisive del MCU originali per Disney+, con interviste e concept art. Nel dicembre 2020 \u00e8 stata annunciata una miniserie di tipo documentaristico per la piattaforma di streaming Disney+ dal titolo \"\". La serie, sostanzialmente un \"clip show\", riassume gli eventi riguardanti i vari eroi e cattivi dell'MCU fino a quel momento in prossimit\u00e0 dell'uscita di una serie o di un film a loro dedicati. Nel febbraio 2021 \u00e8 stata annunciata un'altra docu-serie che esplora il dietro le quinte dei nuovi film e serie Marvel Studios. La serie, dal titolo \"Assembled\", ha debuttato il 12 marzo 2021 con un episodio su \"WandaVision\", con i successivi episodi pubblicati poco dopo l'uscita nelle sale di un film o la conclusione di una serie su Disney+.\nPubblicazioni.\nSin dal lancio del franchise, a partire da \"Iron Man\" con un adattamento del 2010, la Marvel Comics ha pubblicato diversi fumetti tie-in che espandono il canone dei film o si ispirano ad essi, come affermato da Will Pilgrim dei Marvel Studios nel 2015. Uno dei titoli pi\u00f9 celebri a tal riguardo \u00e8 \"Le sette giornate di Fury\", preludio al film \"The Avengers\", che ha ispirato a sua volta il terzo episodio della serie MCU \"What If...?\".\nNel settembre 2015 la Marvel ha annunciato il \"Guidebook to the Marvel Cinematic Universe\", una serie di guide dedicate ai film del MCU. Ogni guida, contenente informazioni sui film, immagini e approfondimenti sulle differenze tra film e fumetto, \u00e8 curata da Mike O'Sullivan e dal team dell\"'Official Handbook of the Marvel Universe\", con copertine disegnate da Mike Del Mundo e Pascal Campion. Le guide, \"Guidebook to the Marvel Cinematic Universe: Marvel's Iron Man\", \"Guidebook to the Marvel Cinematic Universe: Marvel's Incredible Hulk / Marvel's Iron Man 2\", \"Guidebook to the Marvel Cinematic Universe: Marvel's Thor\", \"Guidebook to the Marvel Cinematic Universe: Marvel's Captain America: The First Avenger\" e \"Guidebook to the Marvel Cinematic Universe: Marvel's The Avengers\" sono state pubblicate mensilmente da ottobre 2015 a febbraio 2016.\nAttrazioni.\nIn seguito all'acquisizione da parte della Disney, i film dei Marvel Studios hanno cominciato a essere pubblicizzati all'attrazione \"Innoventions\" di Tomorrowland, a Disneyland. In occasione dell'uscita di \"Iron Man 3\" \u00e8 stata presentata la mostra \"Iron Man Tech Presented by Star Industries\", in cui sono state esposte diverse armature di Iron Man. \u00c8 stato inoltre presentato un simulatore chiamato \"Become Iron Man\", basato su una tecnologia simile a Kinect. Nel videogioco Paul Bettany riprende la voce di J.A.R.V.I.S. In occasione dell'uscita di \"Thor: The Dark World\" \u00e8 stata creata la mostra \"Thor: Treasures of Asgard\", mentre per \"Captain America: The Winter Soldier\" \u00e8 stata realizzata la mostra \"Captain America: The Living Legend and Symbol of Courage\".\nDa maggio a settembre 2017 alla Queensland Gallery of Modern Art \u00e8 stata organizzata la mostra \"Marvel: Creating the Cinematic Universe\", con \"artwork originali, scenografie dai film, costumi e immagini in movimento per portare in vita le connessioni del Marvel Cinematic Universe\", dando risalto agli artisti che lavorano agli storyboard, al design dei personaggi e agli effetti visivi del franchise.\nAvengers S.T.A.T.I.O.N..\nNel maggio 2014, al Discovery Times Square Center, \u00e8 stata aperta l'attrazione \"Avengers S.T.A.T.I.O.N.\", in cui sono esposti oggetti di scena dei film e repliche dei set; Titus Welliver riprende il ruolo dell'agente Felix Blake. L'esibizione \u00e8 stata chiusa nel settembre 2015. L'attrazione \u00e8 stata aperta anche in Corea del Sud, in Francia e a Las Vegas. L'attrazione di Las Vegas comprende informazioni aggiornate sui personaggi per includere i film distribuiti dopo la chiusura dell'attrazione di New York, e vede Cobie Smulders riprendere il ruolo di Maria Hill.\nGuardians of the Galaxy \u2013 Mission: Breakout!\nAl San Diego Comic-Con 2016 \u00e8 stato annunciato che la Tower of Terror di Disney California Adventure sarebbe stata sostituita con una nuova attrazione, \"Guardians of the Galaxy \u2013 Mission: Breakout!\". Chris Pratt, Zoe Saldana, Dave Bautista e Benicio del Toro riprendono i ruoli di Star-Lord, Gamora, Drax e il Collezionista dai film dei Guardiani della Galassia. L'attrazione \u00e8 aperta al pubblico il 27 maggio 2017.\n\"Lego Marvel's Avengers\".\nIl videogioco \"LEGO Marvel's Avengers\" \u00e8 incentrato sugli eventi di \"The Avengers\" e \"Avengers: Age of Ultron\". Il gioco contiene inoltre un livello dai film: \"Captain America: Il primo Vendicatore\", \"Iron Man 3\", \"Thor: The Dark World\" e \"Captain America: The Winter Soldier\", oltre a numerosi riferimenti ad altri personaggi e luoghi del MCU. La maggior parte dei dialoghi del gioco sono ripresi direttamente dai film, anche se diversi attori, tra cui Hayley Atwell, Clark Gregg, Colbie Smulders e Micheal Pe\u00f1a, hanno registrato nuovo materiale appositamente per il videogioco. DLC del videogioco aggiungono materiale e personaggi da \"Ant-Man\", \"Captain America: Civil War\" e \"Agents of S.H.I.E.L.D.\" Il videogioco \u00e8 stato pubblicato su diverse piattaforme il 27 gennaio 2016. L'universo di questo gioco \u00e8 separato ma simile al MCU e non deve essere confuso con quello di \"LEGO Marvel Super Heroes\" e \"LEGO Marvel Super Heroes 2\", il quale \u00e8 una continuit\u00e0 a s\u00e9 (Terra-13122)."}
{"id": "4618148", "revid": "729019", "url": "https://it.wikipedia.org/wiki?curid=4618148", "title": "Bardy", "text": "Bardy (in tedesco \"Bartin\") \u00e8 una frazione polacca situata nel comune di Dygowo, nel distretto di Ko\u0142obrzeg, nel voivodato della Pomerania Occidentale, nella Polonia nord-occidentale. Si trova a circa 3\u00a0km a sud di Dygowo e a 12\u00a0km a sud-est di Ko\u0142obrzeg (a circa 107\u00a0km da Stettino).\nNei pressi della frazione si trova l'antico insediamento slavo-scandinavo di Bardy-\u015awielubie."}
{"id": "4618155", "revid": "88740", "url": "https://it.wikipedia.org/wiki?curid=4618155", "title": "Mendler", "text": ""}
{"id": "4618156", "revid": "298229", "url": "https://it.wikipedia.org/wiki?curid=4618156", "title": "Sherry Acker", "text": "Carriera.\nIn carriera ha vinto un titolo di doppio. Nei tornei del Grande Slam ha ottenuto il suo miglior risultato raggiungendo le semifinali di doppio agli US Open nel 1979 e di doppio misto a Wimbledon nel 1981."}
{"id": "4618157", "revid": "729019", "url": "https://it.wikipedia.org/wiki?curid=4618157", "title": "Heinkel HE 7", "text": "L'Heinkel HE 7 era un biplano idrovolante da ricognizione e aerosilurante progettato dalla Heinkel nel 1927.\nIl velivolo era lo sviluppo dell'Heinkel HE 14 ed venne equipaggiato con due motori Bristol Jupiter VI (prodotti su licenza dalla Siemens) da 450 cavalli (336\u00a0kW). L'equipaggio era costituito da due persone anche se prevista l'aggiunta di un terzo membro nella parte anteriore della fusoliera.\nNell'estate del 1927 l'aereo aveva finito le prove ed era pronto per la produzione in serie ma le severe restrizioni del trattato di Versailles non permettevano alla Germania di farlo. La mancanza di interesse dei clienti stranieri misero fine all'impresa."}
{"id": "4618160", "revid": "767487", "url": "https://it.wikipedia.org/wiki?curid=4618160", "title": "\u015awielubie", "text": "\u015awielubie (in tedesco \"Zwillipp\") \u00e8 una frazione polacca situata nel comune di Dygowo, nel distretto di Ko\u0142obrzeg, nel voivodato della Pomerania Occidentale, nella Polonia nord-occidentale. Si trova a circa 6\u00a0km a sud-ovest di Dygowo e a 12\u00a0km a sud-est di Ko\u0142obrzeg (a circa 105\u00a0km dal capoluogo Stettino). Fino al 1945 si trovava in territorio tedesco.\nNei pressi della frazione si trova l'antico insediamento slavo-scandinavo di Bardy-\u015awielubie."}
{"id": "4618163", "revid": "86599", "url": "https://it.wikipedia.org/wiki?curid=4618163", "title": "Ippocampo (astronomia)", "text": "Ippocampo, ufficialmente Hippocamp e precedentemente noto con la designazione provvisoria S/2004\u00a0N\u00a01, \u00e8 un satellite minore di Nettuno, scoperto il 1\u00ba luglio 2013 da Mark R. Showalter del SETI Institute di Mountain View, in California.\nDate le dimensioni ridotte, il satellite non era stato osservato dalla sonda spaziale Voyager 2 durante il sorvolo ravvicinato di Nettuno del 1989.\nShowalter ne ha effettuato la scoperta esaminando pi\u00f9 di 150 fotografie d'archivio di Nettuno scattate dal telescopio spaziale Hubble tra il 2004 e il 2009.\nIppocampo \u00e8 il quattordicesimo satellite noto di Nettuno ed il primo ad essere stato scoperto dal settembre 2003, data della scoperta di Psamate."}
{"id": "4618164", "revid": "228587", "url": "https://it.wikipedia.org/wiki?curid=4618164", "title": "Da'as Torah", "text": "Da'as Torah (o Da'at Torah, Da'as Toyreh) (, letteralmente \"Conoscenza della Torah\"), \u00e8 un concetto dell'Ebraismo Haredi secondo il quale gli ebrei dovrebbere cercare il parere di studiosi rabbinici non solo in materia di Legge ebraica (Halakhah), ma anche in tutte le cose importanti della vita, sulla base del fatto che la conoscenza della Torah aiuta in tutto nella vita."}
{"id": "4618168", "revid": "599013", "url": "https://it.wikipedia.org/wiki?curid=4618168", "title": "Bruce Wilkerson", "text": "Carriera da giocatore.\nWilkerson fu scelto nel corso del secondo giro del draft 1987 dai Los Angeles Raiders. Nel 1995 pass\u00f2 alla neonata franchigia dei Jacksonville Jaguars, dove trascorse una sola stagione. Nel 1996 pass\u00f2 ai Green Bay Packers, con cui vinse il Super Bowl XXXI contro i New England Patriots partendo come titolare. Si ritir\u00f2 dopo la sconfitta nel Super Bowl XXXII della stagione successiva contro i Denver Broncos."}
{"id": "4618181", "revid": "184755", "url": "https://it.wikipedia.org/wiki?curid=4618181", "title": "Ebraismo della Torah", "text": "Ebraismo della Torah \u00e8 un termine usato da una serie di gruppi ebraici ortodossi, specialmente nei paesi anglofoni, per descrivere la loro aderenza alle leggi della Torah e all'osservanza delle sue mitzvot (comandamenti) come espresse dalla \"Halakha\" ortodossa; tali leggi includono sia le mitzvot bibliche che quelle rabbiniche.\nI seguaci dell\u2018\"Ebraismo della Torah\" seguono anche il \"Daat Torah\", cio\u00e8 le istruzioni dei rabbini o rebbe basate sul Talmud. In tempi recenti questi \"consiglieri\" hanno incluso anche i rabbini chassidici, i rosh yeshiva (\"rettori di yeshivah -- le scuole talmudiche\"), o i \"posek\" (decisori giuristi), spesso identificati come esperti dello \"Shulkhan Arukh\", il \"Codice di Legge ebraica\" . (Questo riconoscimento del posek \u00e8 spesso limitato alle comunit\u00e0 haredi in contrapposizione agli ebrei ortodossi moderni, sebbene anche questi osservino la Torah).\nLa frase \"Ebraismo della Torah\" implica una fede e pratica dell'Ebraismo che si basi sull'inclusione di tutta la Torah, Tanakh, Talmud e di tutte le autorit\u00e0 rabbiniche successive, come fonti di condotta esistenziale, basandosi sulla premessa che la Torah emana da Dio secondo la Sua rivelazione sul Monte Sinai. Il concetto dell'Alleanza sinaitica viene ulteriormente espresso in frasi ebraiche come:\nIl termine \"Ebraismo della Torah\" \u00e8 una reazione alla inadeguatezza percepita nel significato di \"ortodosso\" (dal greco: 'opinione corretta'), cos\u00ec come un intento consapevole di etichettare i movimenti ebraici non ortodossi come separati dalla Torah."}
{"id": "4618188", "revid": "717966", "url": "https://it.wikipedia.org/wiki?curid=4618188", "title": "Daat Torah", "text": ""}
{"id": "4618193", "revid": "92723", "url": "https://it.wikipedia.org/wiki?curid=4618193", "title": "Geoffrey Rufus", "text": "Rufus fu lord cancelliere d'Inghilterra sotto il regno di Enrico I, dal 1123 al 1133, e vescovo di Durham (1133\u20131141).\nBiografia.\nNulla si sa dei rapporti di parentela di Rufus, cos\u00ec come non sono note le circostanze per cui acquis\u00ec il soprannome di \"Rufus\".\nEgli era un cancelliere reale prima di essere nominato decimo lord cancelliere e lord custode di Inghilterra, dal 1123 al 1133.\nRufus aveva lavorato anche per il precedente lord cancelliere Ranulf.\nPotrebbe avere iniziato la sua carriera come cancelliere di Roger di Salisbury, il primo ministro di re Enrico I, poich\u00e9 compare per la prima volta come testimone di un decreto di Roger del 1114.\nDal decreto, si desume che Rufus fosse spesso in Inghilterra, anche se il re Enrico si trovava in Normandia.\nNel \"Pipe Roll\" del 1130, egli ottenne la custodia di molte pi\u00f9 terre reali di tutti gli altri ufficiali.\nDopo che Geoffrey Rufus divenne vescovo, il re decise di mantenere vacante l'ufficio di lord cancelliere fino alla sua morte.\nLe funzioni dell'ufficio furono eseguite dal capo dello \"scriptorium\", Robert de Sigello.\nRufus fu nominato vescovo della sede di Durham attorno al 14 maggio 1133 e fu consacrato il 6 agosto dello stesso anno.\nL'intronizzazione avvenne il 10 agosto 1133.\nLa sede era stata vacante sin dal 1128. Dapprincipio Geoffrey fu in contrasto con il capitolo della cattedrale, ma la pace fu raggiunta quando il vescovo concesse ai monaci i loro privilegi.\nRufus fu anche un benefattore della Abbazia di Newminster.\nSotto l'episcopato di Rufus, la casa capitolare di Durham fu completata. Rufus impieg\u00f2 come cancelliere William Cumin, che dopo la morte di Rufus cospir\u00f2 con il re Davide I di Scozia per assediare la sede di Durham.\nQuando re Stefano sal\u00ec al trono alla morte di re Enrico, Rufus riconobbe Stefano come re, ma non frequentava spesso la corte reale.\nNel 1136, un trattato di pace tra re Davide e re Stefano fu firmato a Durham, ma nel 1138 il castello di Norham di propriet\u00e0 di Rufus si arrese a re Davide, un atto che port\u00f2 alla condanna del vescovo per non aver saputo difendere adeguatamente il castello.\nGeoffrey Rufus, comunque, rifiut\u00f2 l'offerta di Davide di restituire Norham in cambio della rinuncia a sostenere re Stefano.\nPer rappresaglia, Norham fu distrutto.\nSembra che Rufus non abbia appoggiato alcuna parte durante la Battaglia dello Stendardo dell'agosto 1138.\nVerso il termine della sua vita, a causa del fatto che re Davide invase l'Inghilterra settentrionale per sostenere l'Imperatrice Matilda, la maggior parte delle diocesi era sotto il controllo del sovrano scozzese.\nRufus si spos\u00f2 ed ebbe almeno una figlia, che si spos\u00f2 con Roberto di Amundeville, e un figlio, Geoffrey, che non sembra aver avuto rapporti con la politica, sebbene possedesse una tenuta nel Dorset di 18,5 \"hide\".\nRufus mor\u00ec il 6 maggio 1141.\nFu sepolto nella casa capitolare della Cattedrale di Durham.\nLa sua tomba fu identificata e scavata nel XIX secolo."}
{"id": "4618208", "revid": "1983214", "url": "https://it.wikipedia.org/wiki?curid=4618208", "title": "Solar System", "text": "Solar System \u00e8 un brano musicale scritto da Brian Wilson per il gruppo pop rock statunitense The Beach Boys. La canzone venne inclusa nell'album della band \"Love You\" del 1977, cantata su disco da Wilson stesso, e pubblicata come lato B del singolo \"Honkin' Down the Highway\" nello stesso anno.\nIl brano.\nSi tratta di un brano-filastrocca sui pianeti del sistema solare, ideata quasi come una canzone didattica per bambini con l'intento di insegnare loro i nomi dei vari corpi celesti.\nComposizione.\nDurante il pomeriggio del 26 ottobre 1976, Trish Campo, ex amministratore capo dei Brother Studios, scorse Brian in studio di registrazione seduto all'organo Hammond B3, mentre con sguardo assente osservava la grande finestra circolare sopra di lui con dipinti pianeti e stelle del sistema solare. Pi\u00f9 tardi quello stesso pomeriggio, Campo ud\u00ec le note di \"Solar System\" provenire dallo studio.\nAccoglienza.\nInclusa nell'album in uscita dei Beach Boys, la traccia venne anche pubblicata su singolo come lato B del singolo \"Honkin' Down the Highway\", fallendo l'entrata in classifica sia in America che in Gran Bretagna.\nCos\u00ec il celebre critico rock Robert Christgau si rifer\u00ec al brano recensendo l'album \"Love You\": \"[...] trovo assurda la canzoncina sull'astrologia, \"Solar System\", impossibile da ascoltare. Per quanto riguarda il testo, beh, le parole sono spesso abbastanza sciocche, ma anche (e soprattutto), essendo state progettate per rivolgersi a qualunque Brian immagini essere il pubblico rock, rivelano molto di pi\u00f9 sull'artista della maggior parte dei testi degli altri autori. E questo artista \u00e8 un caso molto interessante\"."}
{"id": "4618212", "revid": "1543377", "url": "https://it.wikipedia.org/wiki?curid=4618212", "title": "Narcotrafficanti pi\u00f9 ricercati del Messico", "text": "L'elenco dei narcotrafficanti pi\u00f9 ricercati del Messico \u00e8 una lista dei 37 criminali pi\u00f9 ricercati in Messico, pubblicata dalle autorit\u00e0 federali messicane dal 23 marzo 2009, nella quale vengono raggruppati a seconda del cartello di appartenenza.\nIl paese offre fino a 30 milioni di pesos (circa 2,4 milioni di dollari statunitensi) per la cattura dei 24 latitanti pi\u00f9 importanti.\nFino al 22 febbraio 2014, giorno della sua seconda cattura, il pi\u00f9 ricercato era Joaqu\u00edn Guzm\u00e1n Loera, con una taglia 87 milioni di pesos messicani (7,6 milioni di dollari statunitensi). Per la sua terza cattura, avvenuta l'8 gennaio 2016, il governo messicano offriva 60 milioni di pesos messicani."}
{"id": "4618214", "revid": "54354", "url": "https://it.wikipedia.org/wiki?curid=4618214", "title": "Joaqu\u00edn Guzm\u00e1n Loera", "text": ""}
{"id": "4618232", "revid": "228587", "url": "https://it.wikipedia.org/wiki?curid=4618232", "title": "Primera Divisi\u00f3n 2013-2014", "text": ""}
{"id": "4618233", "revid": "767487", "url": "https://it.wikipedia.org/wiki?curid=4618233", "title": "Sionismo religioso", "text": "Il sionismo religioso (, \"Tziyonut Datit\", o \u05d3\u05ea\u05d9 \u05dc\u05d0\u05d5\u05de\u05d9, \"Dati Leumi\" \"Religioso Nazionale\", o \u05db\u05d9\u05e4\u05d4 \u05e1\u05e8\u05d5\u05d2\u05d4, \"Kippah seruga\") \u00e8 un'ideologia che combina il sionismo e la fede religiosa ebraica. I sionisti religiosi sono ebrei osservanti che sostengono gli sforzi sionisti di costruire uno Stato ebraico nella Terra d'Israele."}
{"id": "4618235", "revid": "891990", "url": "https://it.wikipedia.org/wiki?curid=4618235", "title": "Maurice Jean de Broglie", "text": ""}
{"id": "4618238", "revid": "767487", "url": "https://it.wikipedia.org/wiki?curid=4618238", "title": "Kim Ho-kon", "text": ""}
{"id": "4618243", "revid": "712828", "url": "https://it.wikipedia.org/wiki?curid=4618243", "title": "Katase Tatewaki", "text": ""}
{"id": "4618260", "revid": "1305772", "url": "https://it.wikipedia.org/wiki?curid=4618260", "title": "Oil's Well", "text": "Oil's Well \u00e8 un videogioco pubblicato da Sierra Entertainment a partire dal 1983, ispirato all'arcade \"Anteater\". Il gioco \u00e8 stato realizzato da Thomas J. Mitchell e Bill Sargent e pubblicato per le piattaforme Atari 8-bit, Apple II, Commodore 64, MSX, ColecoVision, IBM compatibili (PC booter) e Sharp X1. Nel 1990 usc\u00ec un rifacimento con nuova grafica per MS-DOS.\nBill Sargent ha partecipato anche a progetti come \"The Sims\" e \"SimCity 2000\".\nIl giocatore deve cercare di gestire un'operazione di trivellazione per recuperare petrolio, tentando di evitare alcune creature sotterranee. Il giocatore pu\u00f2 avanzare attraverso 8 livelli differenti cercando di dirigere correttamente la testa della trivella e premendo il pulsante del joystick per ritrarla velocemente."}
{"id": "4618262", "revid": "965985", "url": "https://it.wikipedia.org/wiki?curid=4618262", "title": "Brenda (disambigua)", "text": ""}
{"id": "4618264", "revid": "767487", "url": "https://it.wikipedia.org/wiki?curid=4618264", "title": "Ge\u014drgios Ampar\u012bs", "text": ""}
{"id": "4618265", "revid": "38120", "url": "https://it.wikipedia.org/wiki?curid=4618265", "title": "Artiglio (Peter Pan)", "text": ""}
{"id": "4618271", "revid": "1272592", "url": "https://it.wikipedia.org/wiki?curid=4618271", "title": "Brittany (disambigua)", "text": ""}
{"id": "4618272", "revid": "836200", "url": "https://it.wikipedia.org/wiki?curid=4618272", "title": "Artigli (disambigua)", "text": ""}
{"id": "4618273", "revid": "481666", "url": "https://it.wikipedia.org/wiki?curid=4618273", "title": "Artiglio (disambigua)", "text": ""}
{"id": "4618275", "revid": "38120", "url": "https://it.wikipedia.org/wiki?curid=4618275", "title": "Artigli (DC Comics)", "text": ""}
{"id": "4618276", "revid": "287204", "url": "https://it.wikipedia.org/wiki?curid=4618276", "title": "Artiglio (personaggio)", "text": ""}
{"id": "4618278", "revid": "536159", "url": "https://it.wikipedia.org/wiki?curid=4618278", "title": "Linea G (metropolitana di Buenos Aires)", "text": ""}
{"id": "4618280", "revid": "767487", "url": "https://it.wikipedia.org/wiki?curid=4618280", "title": "Laura Palmer (singolo)", "text": "Laura Palmer \u00e8 un singolo del gruppo musicale britannico Bastille, pubblicato il 31 maggio 2013 come quinto estratto dal primo album in studio \"Bad Blood\".\nDescrizione.\nLa canzone, cos\u00ec come il titolo, narra la storia dell'omonimo personaggio protagonista del noto telefilm \"I segreti di Twin Peaks\", infatti la musica \u00e8 stata attribuita inquietante proprio come la storia del telefilm.\nAccoglienza.\nLewis Corner di Digital Spy Blog ha dato alla canzone una recensione positiva, affermando: \nVideo musicale.\nIl videoclip, pubblicato su YouTube l'11 aprile 2013, rappresenta Smith che viene catturato mentre gira il video."}
{"id": "4618284", "revid": "1522738", "url": "https://it.wikipedia.org/wiki?curid=4618284", "title": "Je vous presente Pamela", "text": ""}
{"id": "4618289", "revid": "767487", "url": "https://it.wikipedia.org/wiki?curid=4618289", "title": "Bais Yaakov", "text": "Bais Yaakov (, scritto anche \"Beit Yaakov\", \"Beth Jacob\", o \"Beis Yaakov\" - letteralmente \"Casa [di] Giacobbe\") \u00e8 il termine comunemente usato per le scuole elementari e scuole secondarie femminili a tempo pieno dell'Ebraismo ortodosso in tutto il mondo, con impostazione religiosa.\nIl nome proviene da un versetto di , in cui il termine \"casa di Giacobbe\" \u00e8 tradizionalmente interpretato dall'Ebraismo quale riferimento al segmento femminile della nazione ebraica."}
{"id": "4618290", "revid": "486946", "url": "https://it.wikipedia.org/wiki?curid=4618290", "title": "Proiettili a espansione", "text": ""}
{"id": "4618292", "revid": "486946", "url": "https://it.wikipedia.org/wiki?curid=4618292", "title": "Pallottola ad espansione", "text": ""}
{"id": "4618298", "revid": "838137", "url": "https://it.wikipedia.org/wiki?curid=4618298", "title": "L'Uomo Radioattivo", "text": ""}
{"id": "4618299", "revid": "717966", "url": "https://it.wikipedia.org/wiki?curid=4618299", "title": "Beit Yaakov", "text": ""}
{"id": "4618303", "revid": "767487", "url": "https://it.wikipedia.org/wiki?curid=4618303", "title": "Frank Vignola", "text": "Biografia.\nDi origini italoamericane, cresce a New York dove inizia a soli sei anni lo studio della chitarra, prendendo a modello musicisti appartenenti ai generi pi\u00f9 disparati, tra i quali Django Reinhardt, Les Paul e Frank Zappa. Una volta adulto, approfondito lo studio dello strumento al Centro delle Arti Culturali di Long Island, figura, nei primi anni '80, come sideman accanto a personaggi di spicco nel panorama musicale mondiale, quali Madonna, Ringo Starr e Leon Redbone.\nSolo in seguito, tornato a New York nel 1988, forma per la prima volta una propria band, con la quale comincia a cimentarsi su tributi all'attivit\u00e0 musicale di Django Reinhardt, meritandosi l'attenzione del New York Times.\nAll'et\u00e0 di 28 anni, firma un contratto con la casa di produzione discografica della Concord Jazz, per la quale incide il suo primo disco come leader, \"Appel Direct\", a cui seguono altri album quali \"Let it Happen\", nel '94, e \"Look Right, Jog Left\", nel '96. Nel 2001, incide un nuovo disco per chitarra solista, dal titolo \"Blues for a Gipsy\", in cui viene ulteriormente sviluppata la pratica del Gipsy Jazz, di cui Vignola \u00e8 uno dei pi\u00f9 autorevoli esponenti. Nello stesso periodo, si esibisce con artisti quali il violinista Mark O' Connor, il trombettista Wynton Marsalis (assieme ai quali partecipa nel 2010 al festival \"Jazz in Marciac\") e il chitarrista Tommy Emmanuel. E in particolare la collaborazione con quest'ultimo diviene molto prolifica: con Tommy Emmanuel pubblica, infatti, l'album \"Just Between Frets\" ed intraprende un tour mondiale che, tra il 2010 e il 2013, lo vede impegnato in concerti e seminari. L'insegnamento \u00e8, d'altronde, una delle componenti principali dell'attivit\u00e0 di Frank Vignola: sono 18 i metodi per chitarra Jazz da lui stesi e curati. Sempre al 2013 risale il suo ultimo album, \"Melody Magic\", inciso, in duo, con il chitarrista Vinny Raniolo, gi\u00e0 da tempo membro abituale dei suoi numerosi complessi. "}
{"id": "4618304", "revid": "1543377", "url": "https://it.wikipedia.org/wiki?curid=4618304", "title": "El Salvador ai Giochi della XIX Olimpiade", "text": "El Salvador partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 60 atleti impegnati in 7 discipline: atletica leggera, calcio, ciclismo, nuoto, sollevamento pesi, tiro e vela. Portabandiera fu il nuotatore Salvador Vilanova. Fu la prima partecipazione di questo paese ai Giochi. Non fu conquistata nessuna medaglia."}
{"id": "4618307", "revid": "606039", "url": "https://it.wikipedia.org/wiki?curid=4618307", "title": "Cuculus indicator", "text": ""}
{"id": "4618309", "revid": "536159", "url": "https://it.wikipedia.org/wiki?curid=4618309", "title": "Linea I (metropolitana di Buenos Aires)", "text": ""}
{"id": "4618315", "revid": "123941156", "url": "https://it.wikipedia.org/wiki?curid=4618315", "title": "Vaccino MPR", "text": "Il vaccino MPR \u00e8 un vaccino di immunizzazione contro morbillo, parotite e rosolia. Si tratta di una miscela di virus vivi attenuati delle tre patologie, somministrati tramite iniezione, sviluppato da Maurice Hilleman presso la Merck &amp; Company.\nUn primo vaccino per prevenire il morbillo fu reso disponibile nel 1963 ed un suo miglioramento nel 1968. Vaccini per la parotite e la rosolia furono resi disponibili rispettivamente nel 1967 e nel 1969. I tre vaccini (per la parotite, morbillo e rosolia) sono stati combinati nel 1971 per diventare il vaccino morbillo-parotite-rosolia (MPR).\nIl vaccino \u00e8 generalmente somministrato a bambini intorno all'et\u00e0 di un anno (generalmente tra il 12\u00ba e 15\u00ba mese), con una seconda dose prima di cominciare la scuola (tra i 5 e 6 anni di et\u00e0). La seconda dose \u00e8 somministrata per immunizzare la piccola percentuale di soggetti (2-5%) non immunizzati dopo la prima dose. In casi eccezionali, in genere in presenza di un focolaio epidemico e perci\u00f2 necessitando una protezione pi\u00f9 rapida, la seconda dose pu\u00f2 essere somministrata a distanza di almeno 4 settimane (intervallo minimo) dalla prima dose.\nNegli Stati Uniti, il vaccino \u00e8 stato autorizzato nel 1971 e la seconda dose \u00e8 stata introdotta nel 1989. In Italia la vaccinazione antimorbillo \u00e8 disponibile dal 1976, nel 1979 venne raccomandata la vaccinazione a 15 mesi mentre all'inizio degli anni novanta vi fu un'effettiva disponibilit\u00e0 del vaccino MPR.\n\u00c8 ampiamente utilizzato in tutto il mondo ed \u00e8 stato calcolato che, ad oggi, oltre 1 miliardo di dosi sono state utilizzate in pi\u00f9 di 60 paesi al mondo. Come per tutte le vaccinazioni, l'efficacia e gli eventuali effetti collaterali sono soggetti a continuo studio e monitoraggio finalizzati a garantirne la sicurezza clinica.\nIl vaccino \u00e8 venduto dalla Merck con il nome commerciale di \"MMR II\", da GlaxoSmithKline Biologicals come \"Priorix\", dal Serum Institute of India come \"Tresivac\", e da Sanofi Pasteur come \"Trimovax\".\nPur essendo destinato ad una popolazione infantile, viene anche raccomandato per l'uso nelle persone infette da HIV asintomatiche e persino in quelle sintomatiche, purch\u00e9 non ancora eccessivamente immunocompromesse (conta dei linfociti CD4 &gt; 500\u00a0750/\u03bcL).\nEfficacia.\nPrima della diffusione di un vaccino contro il morbillo, la sua incidenza era cos\u00ec alta che l'infezione da morbillo veniva ritenuta \"inevitabile come la morte e le tasse\".\nFino al 1980, quando si \u00e8 maggiormente diffusa a livello mondiale la vaccinazione contro il morbillo, si calcola che la malattia abbia ucciso una media di 2 milioni e mezzo di bambini ogni anno.\nAl giorno d'oggi, l'incidenza del morbillo \u00e8 scesa a meno dell'1% delle persone sotto i 30 anni in molti paesi che effettuano la vaccinazione di routine dei bambini.\nI casi segnalati di morbillo negli Stati Uniti sono scesi da alcune centinaia di migliaia a decine di migliaia all'anno, a seguito dell'introduzione del vaccino a partire dal 1963.\nSempre negli Stati Uniti la diffusione del vaccino che fece seguito ai focolai epidemici del 1971 e del 1977 ha portato ulteriormente verso il basso il numero di casi (poche migliaia/anno per tutti gli anni ottanta). Un focolaio epidemico di quasi 30.000 casi nel 1990, ha rinnovato la spinta per la vaccinazione ed ha comportato l'aggiunta di una seconda dose di vaccino (richiamo) nella schedula raccomandata.\nNel 1997 sono stati segnalati meno di 200 casi ogni anno e attualmente la malattia non \u00e8 pi\u00f9 considerata endemica.\nLa situazione nei paesi dell'Unione europea appare molto pi\u00f9 variegata e meno rosea: spesso divampano diversi focolai epidemici di morbillo, tanto che alcuni studiosi affermano che \"il morbillo si diffonde ancora in Europa\" e che le campagne vaccinali sono in parte fallite a causa di livelli di immunizzazione subottimali che hanno portato all'accumulo di popolazioni sensibili nel corso degli ultimi anni.\nIl vantaggio della vaccinazione contro il morbillo nel prevenire la malattia, l'invalidit\u00e0 e la morte \u00e8 stato ben documentato. \n\u00c8 stato stimato che i primi 20 anni di vaccinazione contro il morbillo negli Stati Uniti abbiano impedito il verificarsi di circa 52 milioni di casi di malattia, 17.400 casi di deficit intellettivo e 5.200 decessi.\nDurante il 1999-2004 una strategia vaccinale condotta dall'Organizzazione Mondiale della Sanit\u00e0 (OMS) e l'UNICEF ha portato ad un diffuso miglioramento della copertura vaccinale contro il morbillo, evitando 1,4 milioni di decessi per questa causa in tutto il mondo.\nNei paesi del mondo in cui la vaccinazione non copre ancora una percentuale adeguata della popolazione lo stato di immunocompromissione secondario all'infezione da morbillo continua ad avere un impatto devastante, comportando il verificarsi di numerosi tipi di infezioni virali e batteriche ed un numero enorme ed inaccettabile di morti ad esse associate.\nIl morbillo continua ad essere tra le pi\u00f9 gravi malattie infettive acute che colpiscono i bambini africani, con una mortalit\u00e0 complessiva che in passato ha raggiunto anche il 5%, rappresentando perci\u00f2 un serio problema di salute pubblica.\nAdeguate strategie vaccinali possono ridurre in modo notevole la mortalit\u00e0 infantile, perfino nei paesi sottosviluppati dell'Africa sub-sahariana.\nSicurezza ed effetti collaterali.\nIl vaccino pu\u00f2 comportare alcuni effetti collaterali quali rossore e gonfiore nel punto nella zona di inoculazione. Nel 10% dei casi pu\u00f2 aversi uno stato febbrile.\nQuesti effetti collaterali possono verificarsi fino a 5 o anche 12 giorni dopo la vaccinazione, in alcuni casi possono manifestarsi esantema o gonfiore delle ghiandole salivari e linfonodi.\nIl caso Wakefield.\nLa credenza circa presunti effetti dannosi del vaccino trivalente nasce da un caso di frode scientifica che ha scatenato un ingiustificato allarmismo.\nNel 1998 venne pubblicato sulla rivista medica \"the Lancet\" un articolo a firma del dr. Andrew Wakefield e di altri 10 coautori, che portava false prove sulla relazione tra disturbi di tipo autistico e il vaccino trivalente MPR, una forma di immunizzazione contro morbillo, parotite e rosolia.\nLe conclusioni dell'articolo sono state pi\u00f9 volte smentite, tanto da costringere il \"Lancet\" a ritirarlo.\nIl General Medical Council britannico, dopo aver scoperto che lo studio era stato manipolato e che l'autore principale, Andrew Wakefield, era stato pagato da un avvocato impegnato in una causa contro un produttore dei vaccini per scriverlo, lo ha radiato, ed egli non pu\u00f2 pi\u00f9 esercitare come medico in Gran Bretagna.\nNegli anni successivi numerosi studi epidemiologici non hanno trovato alcuna evidenza fra il vaccino MPR e l'autismo."}
{"id": "4618319", "revid": "1522738", "url": "https://it.wikipedia.org/wiki?curid=4618319", "title": "Squartati", "text": ""}
{"id": "4618321", "revid": "1776051", "url": "https://it.wikipedia.org/wiki?curid=4618321", "title": "Dos Diablos Digital Box Set", "text": "Dos Diablos Digital Box Set \u00e8 la prima raccolta del gruppo heavy metal statunitense Heaven Below. L'album \u00e8 stato pubblicato il 15 febbraio 2013 con la Black Halo Media.\nL'album.\nLa raccolta \u00e8 composta da tracce prese dagli album \"Countdown to Devil\" e \"Falling From Zero\", versioni live e alternative di tracce gi\u00e0 pubblicate e otto brani inediti."}
{"id": "4618322", "revid": "1728", "url": "https://it.wikipedia.org/wiki?curid=4618322", "title": "Cabinet des m\u00e9dailles de la Biblioth\u00e8que nationale", "text": ""}
{"id": "4618323", "revid": "921573", "url": "https://it.wikipedia.org/wiki?curid=4618323", "title": "Teen Choice Awards 2013", "text": "La 15\u00aa edizione dei Teen Choice Awards ha avuto luogo l'11 agosto 2013 nel Gibson Amphitheatre di Los Angeles, California.\nPitch Perfect ha vinto quattro delle sue undici nomination, Glee ha vinto quattro premi. Seguono Demi Lovato con quattro premi e Selena Gomez con tre premi.\nGli One Direction sono stati i pi\u00f9 premiati con sei premi.\nI vincitori sono segnati in grassetto."}
{"id": "4618325", "revid": "767487", "url": "https://it.wikipedia.org/wiki?curid=4618325", "title": "He Goes Bear Hunting", "text": "He Goes Bear Hunting \u00e8 un cortometraggio muto del 1915 scritto e diretto da Wallace A. Carlson.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di animazione lungo 200 metri dal titolo alternativo \"Dreamy Dud Goes Bear Hunting\" - usc\u00ec nelle sale cinematografiche USA il 28 luglio 1915. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio."}
{"id": "4618326", "revid": "767487", "url": "https://it.wikipedia.org/wiki?curid=4618326", "title": "Aisling", "text": "Origine e diffusione.\n\u00c8 basato sul termine irlandese \"aisling\", che vuol dire \"sogno\", \"visione\", ed \u00e8 anche il nome di un tipo di poesia irlandese diffusosi nel tardo XVII secolo.\nSebbene sia diffusa la convinzione che \"Aisling\" sia stato un nome diffuso nel Medioevo in Irlanda, non vi alcuna prova che ci\u00f2 sia vero (un nome maschile simile, Aislinge o Aislingthe, \u00e8 presente nell'antica letteratura irlandese, ma non sembra essere correlato a questo); il nome \u00e8 con tutta probabilit\u00e0 una creazione moderna databile fra il XIX e il XX secolo.\nOnomastico.\nNon esistono sante che portano questo nome, che quindi \u00e8 adespota. L'onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "4618328", "revid": "47767", "url": "https://it.wikipedia.org/wiki?curid=4618328", "title": "Ashlyn", "text": ""}
{"id": "4618329", "revid": "47767", "url": "https://it.wikipedia.org/wiki?curid=4618329", "title": "Ashlynn", "text": ""}
{"id": "4618330", "revid": "47767", "url": "https://it.wikipedia.org/wiki?curid=4618330", "title": "Ashling", "text": ""}
{"id": "4618331", "revid": "47767", "url": "https://it.wikipedia.org/wiki?curid=4618331", "title": "Aislinn", "text": ""}
{"id": "4618332", "revid": "606039", "url": "https://it.wikipedia.org/wiki?curid=4618332", "title": "Hemigrammus belottii", "text": ""}
{"id": "4618334", "revid": "606039", "url": "https://it.wikipedia.org/wiki?curid=4618334", "title": "Tetragonopterus bellottii", "text": ""}
{"id": "4618336", "revid": "647919", "url": "https://it.wikipedia.org/wiki?curid=4618336", "title": "Tetragonopterus belottii", "text": ""}
{"id": "4618345", "revid": "767487", "url": "https://it.wikipedia.org/wiki?curid=4618345", "title": "We Are the In Crowd", "text": "I We Are the In Crowd sono un gruppo musicale statunitense formatosi nel 2009 a Poughkeepsie, New York.\nStoria del gruppo.\nInizialmente il gruppo si chiamava solamente \"The In Crowd\", ma poi dovette cambiare nome a causa di problemi legati al marchio di una band reggae degli anni '70 chiamata anch'essa The In Crowd. Nell'aprile 2009 l'account su MySpace della band fu piratato da un hacker, che elimin\u00f2 tutta la musica postata dal gruppo. La notizia fu pubblicata sul sito AbsolutePunk.net ed attir\u00f2 l'interesse della nota casa discografica indipendente Hopeless Records, la quale decise dopo aver ascoltato qualche brano della band di metterla sotto contratto.\nL'8 giugno 2010 \u00e8 uscito il primo EP dei We Are the In Crowd, \"Guaranteed to Disagree\". Nel maggio 2011 sono poi entrati in studio per la registrazione del loro primo album in studio, \"Best Intentions\", uscito il 4 ottobre dello stesso anno. La band ha annunciato per l'autunno 2013 la pubblicazione di un nuovo album, per il quale sono iniziate le registrazioni durante l'estate. Alcuni brevi clip di una nuova canzone sono stati caricati su Internet attraverso Instagram nei primi giorni di agosto. La canzone, intitolata \"Attention\", \u00e8 stata poi pubblicata tramite iTunes il 20 agosto 2013. Il 30 agosto Amp Rock ha caricato un video di una sessione di Tay e Jordan che cantano una versione acustica di \"We Need a Break\" sul proprio canale di YouTube.\nIl 3 dicembre 2013 viene annunciato ufficialmente che il secondo album della band, \"Weird Kids\", sarebbe stato pubblicato dalla Hopeless Records il 18 febbraio 2014. Lo stesso giorno sono stati rivelati la copertina e la lista tracce dell'album."}
{"id": "4618347", "revid": "101206535", "url": "https://it.wikipedia.org/wiki?curid=4618347", "title": "Salvador Vilanova", "text": "Fu il portabandiera del suo Paese ai Giochi olimpici del 1968 e del 1972, le prime due edizioni in cui fu presente una rappresentanza di atleti di El Salvador.\nBiografia.\nAlle Olimpiadi di Citt\u00e0 del Messico, non ancora sedicenne, prese parte a cinque competizioni: 100 e 200 stile libero, 100 farfalla, 200 misti e staffetta 4x100. In nessun caso riusc\u00ec a superare il primo turno, evitando l'ultimo posto nella propria batteria solo nella gara dei 200 misti.\nAlle Olimpiadi di Monaco di Baviera gareggi\u00f2 nei 100 stile libero, 100 farfalla e staffetta 4x100. Nemmeno in queste occasione riusc\u00ec a superare il primo turno eliminatorio, ottenendo il suo miglior risultato sui 100 farfalla dove giunse sesto (su otto partecipanti) nella propria batteria."}
{"id": "4618352", "revid": "76963", "url": "https://it.wikipedia.org/wiki?curid=4618352", "title": "Maurice Prou", "text": "Ha studiato alla \u00c9cole nationale des chartes e all'\u00c9cole fran\u00e7aise di Roma, e in seguito ha lavorato al \"Cabinet des m\u00e9dailles de la Biblioth\u00e8que nationale\". Nel 1889, in seguito alla morte di Arthur Giry (1848-1899), fu nominato professore di diplomatica alla \u00c9cole des Chartes. Nel 1916, succedendo a Paul Meyer, divenne direttore della scuola, posizione che mantenne fino al 1930. In questo periodo (1916-1919), tenne anche dei corsi sulla \"histoire des institutions\", occupando lo stesso posto di Paul Viollet (1840-1914).\nProu gioc\u00f2 un ruolo rilevante per il revival della storia del diritto e delle sue institutioni durante l'ultima parte del XIX secolo. \u00c8 stato per molto tempo membro del comitato editoriale della \"Revue historique de droit\" e della \"Soci\u00e9t\u00e9 d'histoire du droit\". \u00c8 stato anche membro della \"Acad\u00e9mie des Inscriptions et Belles-Lettres\" (dal 1910), della \"Soci\u00e9t\u00e9 arch\u00e9ologique de Sens\" e della \"Soci\u00e9t\u00e9 fran\u00e7aise de numismatique\".\nPubblicazioni e lavori.\nOltre alle sue pubblicazioni ci sono le edizioni di Hincmar (\"De ordine palatii\", 1884) e di Rodolfo il Glabro (\"Les cinq livres de ses histoires\", 1886).\nSegue un breve elenco delle sue opere principali:"}
{"id": "4618356", "revid": "228587", "url": "https://it.wikipedia.org/wiki?curid=4618356", "title": "Piotr Micha\u0142 Padlewski", "text": ""}
{"id": "4618357", "revid": "767487", "url": "https://it.wikipedia.org/wiki?curid=4618357", "title": "Jabez's Conquest", "text": "Jabez's Conquest \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina conosciuto anche con il titolo \"The Adventures of Dominica #3: Jabez's Conquest\" - usc\u00ec nelle sale cinematografiche USA il 20 luglio 1915."}
{"id": "4618361", "revid": "767487", "url": "https://it.wikipedia.org/wiki?curid=4618361", "title": "Torah Umesorah", "text": "Torah Umesorah \u2013 National Society for Hebrew Day Schools (o Torah Umesorah - - \"Societ\u00e0 Nazionale delle Scuole Ebraiche Diurne\") \u00e8 un'organizzazione dell'Ebraismo ortodosso che sostiene e promuove l'educazione religiosa basata sulla Torah nel Nordamerica, supportando e sviluppando una rete di 760 scuole private ebraiche indipendenti diurne che comprendono pi\u00f9 di 250.000 studenti, yeshiva e kollelim in ogni citt\u00e0 che abbia una popolazione ebrea di notevoli dimensioni."}
{"id": "4618363", "revid": "436907", "url": "https://it.wikipedia.org/wiki?curid=4618363", "title": "Premi e riconoscimenti di Justin Bieber", "text": "Justin Bieber \u00e8 un cantante, attore e compositore canadese. \u00c8 stato scoperto dal manager \"Scooter Braun\", il quale rimase colpito da alcuni suoi video musicali postati su YouTube. Il primo EP, \"My World\", fu pubblicato il 17 novembre 2009, che contribu\u00ec alla sua ascesa al successo tra i giovani con le canzoni di successo One Time e One Less Lonely Girl. Bieber divenne il primo artista ad avere sette singoli di debutto nella classifica \"Billboard Hot 100\" e l'EP ottenne il riconoscimento \"Disco di platino\" dalla Recording Industry Association of America (RIAA).\nDa allora, Bieber ha ricevuto molteplici premi e nomination per la sua musica e per la sua immagine. Il primo album studio di Bieber, \"My World 2.0\", fu pubblicato il 19 marzo 2010. L'album fu accompagnato da tre singoli che raggiunsero la \"Billboard\" Hot 100: \"Baby\", \"Somebody to Love\" e \"U Smile\". L'album ottenne due volte il riconoscimento \"Disco di platino\" dalla RIAA. Nel 2012, Bieber pubblic\u00f2 il suo secondo album, Believe, e intraprese il Believe Tour per tutto il mondo. Justin Bieber \u00e8 stato nominato due volte ai Grammy Award, ricevendo 1 BRIT Award, 2 NRJ Music Award, 6 Billboard Music Award e numerosi riconoscimenti votati dai fan che includono 7 American Music Awards, 11 Teen Choice Awards e 9 MTV Europe Music Awards.\nAmerican Music Awards.\nGli American Music Awards sono una cerimonia annuale creata da Dick Clark nel 1973. Bieber ha ricevuto un totale di sette premi su otto nomination.\nBET Awards.\nI BET Awards sono una cerimonia annuale di premi, istituiti per celebrare gli afroamericani e altre minoranze nel campo della musica, della recitazione, dello sport, e di altri settori dell'intrattenimento. Bieber \u00e8 ha ricevuto una sola nomination.\nBillboard Music Awards.\nI Billboard Music Awards sono sponsorizzati dalla rivista \"Billboard\" per onorare gli artisti in base alle vendite ricavate dalle classifiche annuali Billboard 200 e Billboard Hot 100. Bieber ha vinto 10 premi su 23 nomination.\nBrit Awards.\nI BRIT Awards sono dei premi musicali che ogni anno nel Regno Unito vengono conferiti ad artisti di musica pop dalla British Phonographic Industry. Bieber ha vinto l' \"International Breakthrough Act\" nel 2011.\nCMT Music Awards.\nIl CMT Music Awards \u00e8 una cerimonia di premiazione annuale per i videoclip e gli spettacoli televisivi di genere country. Bieber ha vinto il \"Collaborative Video of the Year\" nel 2011.\nGrammy Awards.\nIl Grammy Awards \u00e8 uno dei premi annuali musicali pi\u00f9 importanti negli Stati Uniti presentati dalla National Academy of Recording Arts and Sciences. Bieber ha ricevuto due nomination. Nel 2011, l'album di Bieber,\"My World 2.0\", \u00e8 stato nominato per \"Best Pop Vocal Album\" ma perse con The Fame Monster di Lady Gaga.\nJuno Awards.\nI Juno Awards sono dei premi annuali consegnati a cantanti e band canadesi, presentati dalla Canadian Academy of Recording Arts and Sciences. Bieber ha vinto 4 premi su 13 nomination.\nMTV Awards.\nMTV Video Music Brazil.\nGli MTV Video Music Brazil sono premi annuali organizzati da MTV Brazil dal 1995. Bieber ha ricevuto l' \"International Artist\" nel 2010.\nMTV Europe Music Awards.\nGli MTV Europe Music Awards sono una manifestazione annuale organizzata da MTV Networks Europe dal 1994. Bieber ha ricevuto 9 premi su 16 nomination.\nMTV Movie Awards.\nL'MTV Movie Awards \u00e8 uno spettacolo di premiazione cinematografica presentato annualmente su MTV. Nel 2011, Bieber ha ricevuto il \"Best Jaw Dropping Moment\".\nMTV Video Music Awards.\nGli MTV Video Music Awards (VMAs) sono una manifestazione organizzata dall'emittente televisiva MTV dove vengono premiati i migliori videoclip musicali dell'anno. Bieber ha vinto 2 premi su 5 nomination.\nMTV Video Music Awards Japan.\nGli MTV Video Music Awards Japan sono la versione giapponese degli MTV Video Music Awards.\nMuchMusic Video Awards.\nI MuchMusic Video Awards sono riconoscimenti di ambito musicale assegnati annualmente dal canale MuchMusic per premiare i migliori videoclip musicali dell'anno.\nMyx Music Awards.\nI Myx Music Awards sono dei premi musicali filippini che si svolgono annualmente dal 2006. Nel 2010, Bieber ha ricevuto una nomination.\nNBA All-Star Celebrity Game.\nL'NBA All-Star Celebrity Game si tiene annualmente durante l'NBA All-Star Weekend dal 2004. Nel 2011, Bieber ha vinto l'MVP Award.\nNRJ Music Awards.\nGli NRJ Music Awards, furono creati nel 2000 dalla stazione radio francese NRJ, in collaborazione con la rete televisiva TF1. L'evento ha luogo ogni anno a met\u00e0 gennaio a Cannes (Francia) come apertura del MIDEM (March\u00e9 international de l'\u00e9dition musicale). In questa manifestazione, vengo premiati i musicisti pi\u00f9 popolari, di diverse categorie. Bieber ha vinto 2 premi su 3 nomination.\nNickelodeon Kids' Choice Awards.\nI Nickelodeon Kids' Choice Awards sono una manifestazione annuale organizzata dalle rete televisiva Nickelodeon, volti a premiare il meglio dell'anno nella televisione, nel cinema e nella musica, scelto dai telespettatori di Nickelodeon. Bieber ha vinto tutti i 4 premi per cui aveva ricevuto le nomination.\nMeus Pr\u00eamios Nick Awards.\nI Meus Pr\u00eamios Nick sono l'edizione brasiliana dei Nickelodeon Kids' Choice Awards e vennero creati nel 1999. Bieber ha vinto il \"Favorite International Artist\" alle edizioni del 2010 e del 2011.\nPeople's Choice Awards.\nI People's Choice Awards sono uno show creato per premiare i migliori personaggi della cultura popolare e la loro carriera. Bieber ha ricevuto 8 nomination.\nRadio Disney Music Awards.\nI Radio Disney Music Awards sono uno show di premiazioni annuale. Bieber ha vinto un premio su 3 nomination.\nTeen Choice Awards.\nI Teen Choice Awards sono uno show che si tiene annualmente per premiare i pi\u00f9 grandi successi dell'anno nel campo della musica, del cinema, dello sport, della televisione, della moda e tanti altri. Bieber ha vinto 15 premi su 22 nomination.\nTRL Awards.\nI TRL Awards vennero istituiti nel 2006 da MTV Italia per celebrare i pi\u00f9 importanti artisti e video musicali in Italia. Nel 2010, Bieber ha vinto il \"Best International Act\".\nVirgin Media Music Awards.\nI Virgin Media Music Awards sono uno show di premiazioni annuale presentato da Virgin Media. Bieber ha vinto 3 premi su 4 nomination.\nWorld Music Awards.\nI World Music Awards sono uno show di premiazioni internazionali che annualmente premia gli artisti che hanno ottenuto maggiori vendite in base ai dati forniti dall'International Federation of the Phonographic Industry (IFPI). Bieber \u00e8 stato nominato 2 volte.\nYoung Hollywood Awards.\nIl Young Hollywood Awards \u00e8 uno show di premiazione presentato annualmente per premiare i maggiori successi dell'anno nel campo della musica, del cinema, dello sport, della televisione, della moda, e tanto altro. Nel 2010, Bieber ha vinto il \"Newcomer of the Year\" award.\nOnorificenze.\nMedaglia del giubileo di diamante di Elisabetta II.\nLa Medaglia del giubileo di diamante di Elisabetta II \u00e8 una medaglia commemorativa coniata per celebrare il giubileo di diamante della regina Elisabetta II del Regno Unito in occasione dei suoi 60 anni di regno. Esistono solo tre versioni della medaglia: uno per il Regno Unito, uno per il Canada e il terzo per i reami dei Caraibi."}
{"id": "4618371", "revid": "767487", "url": "https://it.wikipedia.org/wiki?curid=4618371", "title": "A Bag of Gold", "text": "A Bag of Gold \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 19 luglio 1915."}
{"id": "4618377", "revid": "767487", "url": "https://it.wikipedia.org/wiki?curid=4618377", "title": "Boys Will Be Boys (film 1915)", "text": "Boys Will Be Boys \u00e8 un cortometraggio muto del 1915 scritto, interpretato e diretto da Joseph Byron Totten.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 27 luglio 1915."}
{"id": "4618379", "revid": "1543377", "url": "https://it.wikipedia.org/wiki?curid=4618379", "title": "IAM Cycling", "text": "La IAM Cycling era una squadra maschile svizzera di ciclismo su strada, attiva nel professionismo dal 2013 al 2016.\nCreata nel 2012 su idea del manager Michel Th\u00e9taz e sotto la direzione tecnica di Serge Beucherie, la formazione acquis\u00ec licenza Professional Continental e debutt\u00f2 all'inizio della stagione 2013, cogliendo presto diversi successi e affermandosi tra le migliori 5 squadre Professional europee. Grazie ai risultati e all'accresciuto impegno di sponsor, dal 2015 al 2016 la squadra pot\u00e9 ottenere una licenza UCI World Tour, partecipando di diritto alle gare del massimo calendario mondiale, e arrivando a vincere, nel 2016, tappe in tutti e tre i Grandi Giri (Giro d'Italia, Tour de France e Vuelta a Espa\u00f1a). Ci\u00f2 nonostante al termine del 2016, dopo quattro anni di attivit\u00e0, IAM Cycling venne, come preannunciato, dismessa.\nStoria.\n2012-2013: fondazione e debutto.\nIl progetto di creazione della squadra fu presentato nell'aprile del 2012, a margine del Tour de Romandie di quell'anno, dalla IAM (Independent Asset Management), societ\u00e0 attiva nella gestione di fondi comuni di investimento, per poi essere ufficialmente lanciato nel gennaio 2013, sotto la gestione di Michel Th\u00e9taz, fondatore e general manager, e la direzione tecnica dell'ex professionista Serge Beucherie. La squadra, unica rappresentante svizzera tra World Tour e livello Professional Continental, ader\u00ec subito al \"Mouvement pour un cyclisme cr\u00e9dible\" (MPCC).\nNel primo anno di attivit\u00e0 l'ossatura della rosa fu svizzera, con l'ingaggio di nove ciclisti rossocrociati (Aregger, Elmiger, Fumeaux, Hollenstein, Lang, Reichenbach, Schelling, Tschopp e Wyss), cui vennero affiancati 14 corridori stranieri, alcuni pi\u00f9 esperti, come il francese S\u00e9bastien Hinault, gli svedesi Gustav Larsson e Thomas L\u00f6fkvist e l'australiano Heinrich Haussler, e altri pi\u00f9 giovani, quali l'austriaco Matthias Br\u00e4ndle e l'italiano Matteo Pelucchi, entrambi classe 1989.\nProprio L\u00f6vkvist ottenne la prima vittoria in assoluto della IAM, aggiudicandosi la classifica generale del Tour M\u00e9diterran\u00e9en 2013. Durante l'anno arrivarono altri otto successi nel calendario Europe Tour, fra cui quelli di Wyss alla Berner Rundfahrt, di Reichenbach al Trofeo Matteotti e di Elmiger al Tour du Limousin, nonch\u00e9 quelli nei rispettivi campionati nazionali di Br\u00e4ndle (Austria) e Larsson (Svezia) a cronometro, e di Aleksejs Saramotins (Lettonia) in linea. Grazie alle \"wild card\" UCI, in stagione la IAM partecip\u00f2 anche a tredici eventi del circuito World Tour 2013 \u2013 la Parigi-Nizza, tutte le otto classiche di primavera in calendario, il Tour de Romandie, il Tour de Suisse, il Grand Prix de Ouest-France e il Giro di Lombardia \u2013 senza per\u00f2 cogliere vittorie."}
{"id": "4618381", "revid": "1543377", "url": "https://it.wikipedia.org/wiki?curid=4618381", "title": "Giamaica ai Giochi della XIX Olimpiade", "text": "La Giamaica partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 25 atleti impegnati in 5 discipline: atletica leggera, nuoto, pugilato, sollevamento pesi e vela. Il bottino della squadra, alla sua quinta partecipazione ai Giochi, fu una medaglia d'argento conquistata da Lennox Miller nei 100 metri piani."}
{"id": "4618385", "revid": "599013", "url": "https://it.wikipedia.org/wiki?curid=4618385", "title": "Buzz Buzz", "text": ""}
{"id": "4618387", "revid": "38120", "url": "https://it.wikipedia.org/wiki?curid=4618387", "title": "Buzz Buzz (Disney)", "text": ""}
{"id": "4618390", "revid": "38120", "url": "https://it.wikipedia.org/wiki?curid=4618390", "title": "Buzz-Buzz (Disney)", "text": ""}
{"id": "4618392", "revid": "38120", "url": "https://it.wikipedia.org/wiki?curid=4618392", "title": "Buzz-Buzz", "text": ""}
{"id": "4618393", "revid": "287204", "url": "https://it.wikipedia.org/wiki?curid=4618393", "title": "Buzz Buzz (personaggio)", "text": ""}
{"id": "4618400", "revid": "729019", "url": "https://it.wikipedia.org/wiki?curid=4618400", "title": "Moneron", "text": "Moneron (; ; in Ainu: Todomoshiri) \u00e8 un'isola russa che si trova nello stretto dei Tartari, 43\u00a0km al largo della costa sud-ovest di Sachalin, nel mare del Giappone, nell'Estremo Oriente russo. L'isola appartiene amministrativamente all'oblast' di Sachalin.\nMoneron \u00e8 stata il primo parco marino naturale della Russia. Nel 2008, \u00e8 stato aperto sull'isola un complesso turistico.\nGeografia.\nL'isola \u00e8 di origine vulcanica; il punto pi\u00f9 alto, il monte Staritskogo (\u0433\u043e\u0440\u0430 \u0421\u0442\u0430\u0440\u0438\u0446\u043a\u043e\u0433\u043e) ha un'altezza di 439,3\u00a0m. Attorno all'isola ci sono alcuni piccoli isolotti rocciosi: gli isolotti Krasnye (\u043e\u0441\u0442\u0440\u043e\u0432\u0430 \u041a\u0440\u0430\u0441\u043d\u044b\u0435), il Piramidal'nyj (\u043e\u0441\u0442\u0440\u043e\u0432 \u041f\u0438\u0440\u0430\u043c\u0438\u0434\u0430\u043b\u044c\u043d\u044b\u0439) e i Vosto\u010dnye (\u043e\u0441\u0442\u0440\u043e\u0432\u0430 \u0412\u043e\u0441\u0442\u043e\u0447\u043d\u044b\u0435) vicino alla costa orientale, altri lungo la costa meridionale. I maggiori corsi d'acqua sono il fiume Uso (\u0440\u0435\u043a\u0430 \u0423\u0441\u043e, lungo 2,5\u00a0km) e il fiume Moneron (\u0440\u0435\u043a\u0430 \u041c\u043e\u043d\u0435\u0440\u043e\u043d, di 1,5\u00a0km).\nStoria.\nMoneron era originariamente abitata dal popolo Ainu, che la chiam\u00f2 Todomoshiri (Isola dei leoni di mare). Nel XVIII secolo appartenne ai giapponesi del clan Matsumae. L'isola deve il suo attuale nome al navigatore francese Jean-Fran\u00e7ois de La P\u00e9rouse, che le diede il nome dell'ingegnere capo della sua spedizione: Paul M\u00e9rault Monneron.\nFlora.\nLa maggior parte delle foreste \u00e8 stata abbattuta durante la dominazione giapponese e attualmente coprono solo il 20% dell'isola. Vi sono prati e vitigni di uva selvatica. Nei mesi di luglio e agosto fioriscono campanule, margherite e apiaceae. Sono presenti il \"Viburnum\", il sorbo, la rosa rugosa, il gelso, l\"'Acer pictum\", la \"Betula ermanii\", l'ontano verde, varie specie di salice e una specie di bamb\u00f9 (il \"Sasa kurilensis\").\nFauna.\nData la penetrazione sull'isola di mammiferi carnivori (volpe e zibellino), le colonie di uccelli marini vivono prevalentemente sugli isolotti e sugli scogli che la circondano. C'\u00e8 un grande colonia di gabbiani giapponesi e di alca minore rinoceronte. \u00c8 presente anche l\"'uccello delle tempeste codaforcuta\", il cormorano giapponese e quello pelagico (\"Phalacrocorax capillatus\" e \"Phalacrocorax pelagicus\"), e il gabbiano dorsoardesia.\nSu alcune parti della costa vi sono colonie di foche e di leoni marini di Steller. L'influenza della corrente calda di Tsushima determina l'esistenza nelle acque intorno all'isola di specie subtropicali di molluschi come l'abalone, il riccio di mare e le stelle marine."}
{"id": "4618406", "revid": "1048993", "url": "https://it.wikipedia.org/wiki?curid=4618406", "title": "Tulpa - Perdizioni mortali", "text": "Tulpa - Perdizioni mortali \u00e8 un film del 2013 scritto e diretto da Federico Zampaglione.\nIl film \u00e8 interpretato da Claudia Gerini, Michele Placido, Federica Vincenti, Ivan Franek, Michela Cescon, Nuot Arquint.\nLa pellicola \u00e8 uscita nelle sale il 20 giugno 2013.\nTrama.\nDue amanti stanno per consumare un rapporto sadomaso; dopo aver legato la donna, l'uomo, mentre si accinge ad assumere una dose di cocaina, viene assassinato da un misterioso individuo, che gli mutila i genitali dopo averlo brutalmente pugnalato alla gola.\nLisa Boeri \u00e8 una donna single con una segretissima doppia vita: se di giorno \u00e8 una donna in carriera che lavora presso una grossa azienda e dalla vita sentimentale molto poco entusiasmante, la notte \u00e8 un'assidua frequentatrice del club priv\u00e9 Tulpa, di propriet\u00e0 del misterioso guru Kiran, dove le fantasie pi\u00f9 spinte e trasgressive dei clienti diventano realt\u00e0. Unica conoscenza al di fuori dell'ambiente lavorativo, dove riceve frequenti attenzioni da parte del suo capo Roccaforte, \u00e8 la sua amica Giovanna. Una notte, fuori dal Tulpa, viene avvicinata da un uomo con cui aveva avuto un rapporto a tre insieme ad un'altra donna; l'uomo si presenta come Stefan, confidandole che, nonostante fosse vietato dalle regole del Tulpa il conoscere i membri del locali al di fuori di esso, intendeva dirle che era stato molto bene con lei. Ad uno ad uno i focosi amanti con cui Lisa condivide le sue notti di passione e trasgressione nel Tulpa iniziano a morire in modi sempre pi\u00f9 crudeli, uccisi dalla stessa figura misteriosa che aveva assassinato l'uomo all'inizio del film. Durante una tesa riunione aziendale il suo capo Roccaforte annuncia di esser stato indagato per frode in borsa e infuriato dice di sospettare che la soffiata alla polizia sia arrivata proprio da uno dei membri dell'azienda presenti in quel momento.\nMentre Lisa legge sul giornale l'articolo riguardante l'indagine a carico di Roccaforte, scopre da un altro trafiletto accanto degli omicidi rituali dei suoi amanti, due donne e un uomo, che riconosce istantaneamente. Si sente male e corre al bagno, soccorsa successivamente dai colleghi Ferri e Marla, che sospettano avesse finto il malessere per tirarsi fuori dalla scomoda situazione creatasi durante l'assemblea e rinfacciandole che, in seguito ai problemi giudiziari di Roccaforte, secondo loro lei ne sarebbe uscita senza problemi in quanto sospettavano avesse una relazione sessuale con il suo capo. Lisa corre al Tulpa e si confronta con Kiran riguardo a questi omicidi, decisa a scoprire il cognome di Stefan, con il fine di salvarlo da quella catena di delitti. Kiran tuttavia \u00e8 irremovibile, ricordandole il regolamento del Tulpa riguardo al divieto totale di conoscere l'identit\u00e0 delle altre persone con cui si consumano rapporti. Di nascosto Lisa si intrufola nella camera di Kiran dove riesce a scoprire l'identit\u00e0 completa di Stefan, ma attira l'attenzione del travestito a guardia del locale. Riesce a fuggire dal guardiano, venendo tuttavia scoperta da Marla che l'aveva seguita e che le scatta fotografie per poi inviarle a Ferri. Tuttavia Marla viene narcotizzata dal misterioso killer, che le recide le vene facendo passare ufficialmente l'assassinio come suicidio. Il giorno dopo Lisa viene avvicinata da Stefan, che le d\u00e0 un appuntamento per parlare di quanto sta avvenendo all'interno del Tulpa, ma viene chiamata dal suo capo che la informa della strana morte di Marla e implicitamente la accusa del tragico avvenimento, dato che era stata vista litigare con la collega. Lo stesso Ferri le dice che prima del presunto suicidio Marla aveva inviato le foto che testimoniavano la sua presenza nel Tulpa, ma Lisa ricatta a sua volta Ferri dicendogli che, se fossero uscite quelle foto, avrebbe rivelato alla polizia di alcuni investimenti non proprio limpidi che aveva fatto lo stesso Ferri. La stessa sera tuttavia anche Ferri giunge tra le grinfie dell'assassino, ed \u00e8 da esso legato, ferito nel viso e chiuso in una cassa con dei topi che iniziano a rosicchiargli lentamente le carni maciullate. Lisa \u00e8 nel pi\u00f9 completo panico e, distrutta dallo stress, decide di raggiungere Giovanna nella sua tenuta in campagna dove le racconta tutto, e l'amica le offre qualcosa per dormire bene. Di notte tuttavia viene svegliata da strani rumori e munitasi di un oggetto contundente raggiunge una stanza dove trova Stefan inchiodato al muro e gravemente ferito. Cerca di soccorrerlo, ma Stefan la avverte della presenza dell'assassino dentro la casa poco prima che una misteriosa figura fuoriesca dall'ombra della stanza, tentando di pugnalarla. Lisa riesce a schivare la coltellata e scopre che la misteriosa figura altri non \u00e8 che Giovanna, furiosa e completamente fuori di senno. L'amica l'accusa di averla vista nel Tulpa intenta in indicibili e perversi rapporti con persone che definisce \"porci\", e presa da un raptus finisce Stefan con una coltellata sul cuore. Ad un tratto appare come dal nulla l'immagine di Kiran che tramite i suoi poteri libera Giovanna dal \"demone\" ormai fuori controllo che le era dentro, inducendola a pugnalarsi la gola da sola uccidendosi. Lisa viene soccorsa da un'ambulanza e dal suo capo, sopraggiunto sulla scena del delitto."}
{"id": "4618409", "revid": "1543377", "url": "https://it.wikipedia.org/wiki?curid=4618409", "title": "Guatemala ai Giochi della XIX Olimpiade", "text": "Il Guatemala partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 48 atleti impegnati in 8 discipline: atletica leggera, calcio, ciclismo, lotta, nuoto, pugilato, sollevamento pesi e tiro. Portabandiera fu Teodoro Palacios, atleta del salto in alto. Fu la seconda partecipazione di questo paese ai Giochi, la prima dopo quelli del 1952. Non fu conquistata nessuna medaglia."}
{"id": "4618410", "revid": "767487", "url": "https://it.wikipedia.org/wiki?curid=4618410", "title": "Broncho Billy and the Posse", "text": "Broncho Billy and the Posse \u00e8 un cortometraggio muto del 1915 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti da Anderson.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 23 luglio 1915."}
{"id": "4618411", "revid": "287204", "url": "https://it.wikipedia.org/wiki?curid=4618411", "title": "Buzz (personaggio)", "text": ""}
{"id": "4618415", "revid": "1305772", "url": "https://it.wikipedia.org/wiki?curid=4618415", "title": "Dio \u00e8 morto (se Dio muore, \u00e8 per tre giorni poi risorge)", "text": "Dio \u00e8 morto (se Dio muore, \u00e8 per tre giorni poi risorge) \u00e8 un brano musicale scritto da Francesco Guccini nel 1965, \u00e8 una canzone di protesta, il cui testo \u00e8 ispirato al poema di Allen Ginsberg intitolato L'urlo mentre il titolo al mito di Friedrich Nietzsche della Morte di Dio. Nell'aprile 1967 il brano fu inciso in contemporanea da Caterina Caselli e dal gruppo beat i Nomadi.\nIl brano.\nCon questo brano Guccini apre la stagione della canzone di protesta italiana che parla di temi relativi all'opposizione radicale all'autoritarismo, all'arrivismo, al carrierismo, al conformismo. .\nL'incipit del testo di Guccini \u00e8 molto simile a quello di Ginsberg che aveva cercato di descrivere la protesta nascente di un'intera generazione. \nLa controcultura degli anni 1960, veicolata dal movimento hippy e dalla contestazione studentesca, era arrivata anche in Italia ed aveva portato la consapevolezza della necessit\u00e0 di un cambiamento del mondo, della societ\u00e0, dell'uomo. Secondo la maggioranza dei giovani la civilt\u00e0 del tempo era piena di contraddizioni: da un lato gli ideali formalmente proclamati e dall'altro lato un mondo pieno di ipocrisie e di meschinit\u00e0. Il \"dio\" di quella societ\u00e0 era morto, non convinceva pi\u00f9 nessuno.\nTuttavia, nelle ultime strofe, l'autore pensa che la sua generazione \u00e8 preparata a \"un mondo nuovo, una speranza appena nata, ad un futuro che ha gi\u00e0 in mano a una rivolta senza armi\" \nquindi ad una rinascita basata su nuovi ideali che alla fine porteranno un mondo dove \"dio \u00e8 risorto\".\nLa censura.\nLa canzone ebbe problemi di censura in quanto il testo venne ritenuto blasfemo dalla Rai, per il contenuto e per il titolo stesso, per cui il brano in quel periodo non fu mandato in onda. Tuttavia, nel contempo, il brano veniva trasmesso da Radio Vaticana e pare che anche il papa Paolo VI lo apprezzasse.\nPubblicazione.\nIl brano fu pubblicato nell'LP \"Diamoci del tu\" di Caterina Caselli; la versione dei Nomadi fu pubblicata nell'album \"Per quando noi non ci saremo\" e contemporaneamente lanciata come Lato A del 45 giri Dio \u00e8 morto (se Dio muore, \u00e8 per tre giorni poi risorge)/Per fare un uomo"}
{"id": "4618421", "revid": "1318658", "url": "https://it.wikipedia.org/wiki?curid=4618421", "title": "Ambasciatore d'Italia nel Regno Unito", "text": "L'ambasciatore d'Italia nel Regno Unito (in inglese, \"Ambassadors of Italy to the United Kingdom\"; noto anche con la definizione \"ambasciatore italiano presso la corte di San Giacomo\", in inglese, \"Ambassadors of Italy to the Court of St. James's\") \u00e8 il capo della missione diplomatica della Repubblica Italiana nel Regno Unito di Gran Bretagna e Irlanda del Nord. Dal 29 gennaio 2018 l'ambasciatore d'Italia \u00e8 Raffaele Trombetta.\nLista degli ambasciatori.\nQuella che segue \u00e8 una lista degli capi missione italiani nel Regno Unito."}
{"id": "4618423", "revid": "1543377", "url": "https://it.wikipedia.org/wiki?curid=4618423", "title": "Tour of Oman 2013", "text": "Il Tour of Oman 2013, quarta edizione della corsa e valevole come evento dell'UCI Asia Tour 2013, si svolse in sei tappe dall'11 al 16 febbraio 2013, su un percorso di 938,5\u00a0km. La vittoria fu appannaggio del britannico Chris Froome, il quale complet\u00f2 il percorso in 23h28'33\", alla media di 39,977\u00a0km/h, precedendo lo spagnolo Alberto Contador e l'australiano Cadel Evans.\nSul traguardo di Matrah Corniche 137 ciclisti, su 142 partenti, portarono a termine la competizione."}
{"id": "4618427", "revid": "171091", "url": "https://it.wikipedia.org/wiki?curid=4618427", "title": "Ruitor", "text": ""}
{"id": "4618429", "revid": "599013", "url": "https://it.wikipedia.org/wiki?curid=4618429", "title": "Knud Hansen", "text": "Carriera.\nNazionale.\nVenne convocato nella Nazionale danese che si classific\u00f2 al secondo posto ai Giochi olimpici del 1908, senza tuttavia disputare alcun incontro durante la competizione."}
{"id": "4618431", "revid": "171091", "url": "https://it.wikipedia.org/wiki?curid=4618431", "title": "S\u00e9verin Caveri", "text": ""}
{"id": "4618441", "revid": "107073441", "url": "https://it.wikipedia.org/wiki?curid=4618441", "title": "Sparky", "text": ""}
{"id": "4618442", "revid": "287204", "url": "https://it.wikipedia.org/wiki?curid=4618442", "title": "Sparky (personaggio)", "text": ""}
{"id": "4618443", "revid": "767487", "url": "https://it.wikipedia.org/wiki?curid=4618443", "title": "School Gyrls", "text": "School Gyrls \u00e8 un film del 2009 diretto da Nick Cannon. Protagonisti d'effetto Justin Bieber e Soulja Boy."}
{"id": "4618444", "revid": "287204", "url": "https://it.wikipedia.org/wiki?curid=4618444", "title": "Sparky (Disney)", "text": ""}
{"id": "4618446", "revid": "767487", "url": "https://it.wikipedia.org/wiki?curid=4618446", "title": "The Kiss (film 1915)", "text": "The Kiss \u00e8 un cortometraggio muto del 1915. Il nome del regista non viene riportato nei credit del film che, distribuito dalla General Film Company, usc\u00ec sul mercato USA nell'agosto 1915.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 2 agosto 1915."}
{"id": "4618449", "revid": "1543377", "url": "https://it.wikipedia.org/wiki?curid=4618449", "title": "Scherma ai Giochi della VII Olimpiade - Fioretto individuale maschile", "text": "La competizione della fioretto individuale maschile di scherma ai Giochi della VII Olimpiade si tenne i giorni 17 e 18 agosto 1920 presso il Palazzo di Egmont di Anversa\nRisultati.\n1 turno.\n8 gironi i primi tre avanzarono ai gironi di semifinale.\nSemifinali.\n4 gironi i primi tre avanzarono al girone di finale."}
{"id": "4618450", "revid": "110157", "url": "https://it.wikipedia.org/wiki?curid=4618450", "title": "Last Exit (Traffic)", "text": "Last Exit, uscito nel maggio del 1969, \u00e8 il terzo album del gruppo rock inglese dei Traffic.\nIl Disco.\nIl lavoro contiene brani inusuali e inediti messi insieme dalla Island Records dopo l'iniziale scioglimento della \"band\". L'album guadagn\u00f2 la 19 posizione nelle classifiche americane del \"Billboard\". Come si evince dalle foto di copertina, il disco \u00e8 caratterizzato dall'originaria formazione, con Steve Winwood, Jim Capaldi, Chris Wood e Dave Mason, sebbene quest'ultimo in effetti non appaia nella maggior parte delle canzoni.\n\"Just For You\" venne precedentemente pubblicata nel febbraio del 1968 come lato B di un singolo di Dave Mason (il lato A si intitolava \"Little Woman\"), dopo che questi aveva lasciato i Traffic per la prima volta, in seguito all'uscita di \"Mr. Fantasy\". Opportunamente, per il suo utilizzo in quest'album, gli altri membri dei Traffic confermeranno Mason autore di questo brano.\n\"Medicated Goo\" e \"Shanghai Noodle Factory\" erano rispettivamente i lati A e B di un singolo uscito nel dicembre del 1968. Mason non vi appare.\n\"Something's Got A Hold Of My Toe\" \u00e8 un pezzo strumentale non concepito all'inizio per la pubblicazione. Non \u00e8 chiaro come il produttore Jimmy Miller (autore di altri testi dell'album) ne sia ritenuto coautore, dato che primeggiava per le sue frasi spiccatamente umoristiche, mentre di humor in esso vi \u00e8 appena il titolo.\n\"Withering Tree\" all'inizio usc\u00ec come lato B di \"Feelin' Alright\" (settembre 1968), sebbene la versione sull'LP sia leggermente diversa dal singolo. Il nome di Dave Mason non vi compare, anche se probabilmente era ancora nel gruppo al momento della sua registrazione.\nNei due brani \"live\" a Fillmore West che completano la seconda met\u00e0 dell'album non vi \u00e8 Mason.\nL'LP originale statunitense \u00e8 caratterizzato da una copertina diversa nel disegno il quale rappresenta il gruppo ritagliato nella forma del suo logo.\nAccoglienza.\nLa recensione retrospettiva di AllMusic affermava che \"Last Exit\", bench\u00e9 pi\u00f9 flebile dei suoi due predecessori, \"non \u00e8 cattivo come i prodotti tesi a racimolare profitti\". Vengono elogiati la maggior parte dei brani composti in sala di registrazione come lavori altamente interessanti, e la coesiva improvvisazione nei brani live."}
{"id": "4618451", "revid": "38120", "url": "https://it.wikipedia.org/wiki?curid=4618451", "title": "Spugna (Peter Pan)", "text": ""}
{"id": "4618452", "revid": "72396", "url": "https://it.wikipedia.org/wiki?curid=4618452", "title": "Gastein Ladies 2013 - Qualificazioni singolare", "text": "Le qualificazioni del singolare del Gastein Ladies 2013 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "4618454", "revid": "149485", "url": "https://it.wikipedia.org/wiki?curid=4618454", "title": "Teodoro Palacios", "text": "Biografia.\nNel 1963 conquist\u00f2 la medaglia d'argento ai Giochi panamericani dopo essere giunto quarto nell'edizione del 1959; fu di nuovo quarto ai Giochi del 1967.\nFu portabandiera per il suo Paese ai Giochi olimpici estivi di dove gareggi\u00f2 nel salto in alto: fu eliminato nelle qualificazioni dopo 3 errori alla quota di 2,09."}
{"id": "4618455", "revid": "547034", "url": "https://it.wikipedia.org/wiki?curid=4618455", "title": "Karanda\u0161", "text": "Biografia.\nClown diplomato alla \"Scuola d'Arte Circense\" di Mosca nel 1930, debutt\u00f2 nella stessa citt\u00e0 nel 1936 con la maschera di \"Karanda\u0161\", ometto vestito da matita e spalleggiato da due Scottish Terrier, Tobi e Pusok.\nFu maestro di altri celebri clown, come Oleg Popov e Juri Nikulin."}
{"id": "4618458", "revid": "767487", "url": "https://it.wikipedia.org/wiki?curid=4618458", "title": "John Leslie, X conte di Rothes", "text": "Biografia.\nEra il figlio di John Hamilton-Leslie, IX conte di Rothes, figlio di Charles Hamilton, V conte di Haddington, e di sua moglie, Lady Jean Hay, figlia di John Hay, II marchese di Goblin.\nCarriera.\nNel 1715 entr\u00f2 nel 9\u00ba Reggimento dei Dragoni. Nel 1717 si \u00e8 trasferito al 3\u00ba Reggimento di fanteria . Divenne Comandante del 21\u00ba Reggimento di Fanteria nel 1721 e ha ereditato il titolo del padre l'anno successivo.\nNel 1732 ha assunto il comando del 25\u00ba Reggimento di Fanteria. Partecip\u00f2 alla battaglia di Dettingen nel 1743.\nNel 1751 venne trasferito in Irlanda, dove nel 1758, divenne Comandante in capo dell'Irlanda.\nMatrimonio.\nSpos\u00f2, nel 1741, Hannah Howard (?-1761), figlia di Matthew Howard. Ebbero tre figli:\nSpos\u00f2, il 27 giugno 1763, Mary Lloyd (?-7 settembre 1785), figlia di Gresham Lloyd e Mary Holt. Non ebbero figli.\nMorte.\nMor\u00ec il 10 dicembre 1767, nella sua casa a Leslie, in Scozia."}
{"id": "4618460", "revid": "287204", "url": "https://it.wikipedia.org/wiki?curid=4618460", "title": "Peter Pan (film)", "text": ""}
{"id": "4618462", "revid": "1573940", "url": "https://it.wikipedia.org/wiki?curid=4618462", "title": "Chinuch Atzmai", "text": "Chinuch Atzmai o \"Khinukh Atsmai\", il Sistema Educativo Indipendente ( di Israele - in \"Independent Education System\" e che viene spesso traslitterato dall'ebraico con \"istruzione indipendente\") \u00e8 un sistema scolastico alternativo gestito dall'Ebraismo Haredi e che risponde alle esigenze di formazione della comunit\u00e0 ortodossa di Israele. L'organizzazione fu fondata nel 1953 con decisione del \"Moetzes Gedolei HaTorah\" (\"Consiglio dei Saggi della Torah\" di Agudath Israel in Israele) e costituita in base alla \"Legge Statale dell'Istruzione\". Venne inizialmente diretta da Rabbi Zalman Sorotzkin ed \u00e8 gestita da un centro onnicomprensivo che dirige numerose scuole in tutta la nazione.\nLa diversit\u00e0 della societ\u00e0 israeliana \u00e8 integrata nel quadro del sistemala educativo israeliano. Diversi settori della popolazione frequentano scuole diverse. Sebbene i genitori sono soddisfatti dal fatto che la scuola dei propri figli pi\u00f9 o meno riflette la rispettiva visione basilare del mondo, questa separazione risulta in pochissimi contatti tra i vari segmenti della societ\u00e0 israeliana. Le scuole sono divise in cinque gruppi: scuole statali (\"mamlachti\"), frequentate dalla maggior parte degli alunni; le scuole religiose statali (\"mamlachti dati\"), che enfatizzano gli studi ebraici, la tradizione e l'osservanza religiosa; le scuole religiose indipendenti (\"Chinuch Atzmai\"), che si concentrano quasi esclusivamente su Talmud Torah e offrono molto poco in termini di materie secolari; le scuole private che rispecchiano la filosofia di specifici gruppi di genitori (scuole democratiche) o si basano su un curriculum di studi di un dato paese straniero (ad esempio l'\"American School\"). Infine, le scuole arabe, con istruzione in arabo e un piano di studi di storia, religione e cultura arabe.\nEsistono approssimativamente 80.000 studenti correntemente iscritti (2011-12) alle scuole Chinuch Atzmai, che includono le scuole femminili Bais Yaakov, le scuole Talmud Torah, Heder e Yeshiva Ketana maschili. Nei rispettivi programmi didattici c'\u00e8 una forte enfasi sugli studi ebraici.\nLe scuole sono parzialmente finanziate dallo Stato, tuttavia il Ministero della Pubblica Istruzione non \u00e8 responsabile dell'assunzione e/o licenziamento degli insegnanti, o dell'iscrizione degli alunni. Alle scuole del sistema Chinuch Atzmai viene assegnato il 55% del bilancio che ricevono le scuole statali regolari e sono tenute ad insegnare il 55% del piano di studi del Ministero. Il finanziamento delle scuole Chinuch Atzmai \u00e8 tradizionalmente integrato da donazioni al di fuori di Israele, in particolare dagli Stati Uniti. Rabbi Aharon Kotler, uno dei fondatori del movimento indipendente, fu uno dei fautori principali della raccolta internazionale di fondi per l'organizzazione. A causa di forti tagli di finanziamenti statali negli ultimi anni, il movimento ha dovuto raddoppiare gli sforzi al fine di mantenere in vita le scuole."}
{"id": "4618474", "revid": "767487", "url": "https://it.wikipedia.org/wiki?curid=4618474", "title": "Snakeville's Twins", "text": "Smokeville's Twins \u00e8 un cortometraggio muto del 1915 diretto da Roy Clements.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti dalla Essanay.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 29 luglio 1915."}
{"id": "4618475", "revid": "124123", "url": "https://it.wikipedia.org/wiki?curid=4618475", "title": "Oleg Konstantinovi\u010d Popov", "text": "Biografia.\nAcrobata, equilibrista e clown, allievo del celebre Karanda\u0161, lavor\u00f2 nel circo di Saratov dal 1951 al 1955 e in quello di Mosca dal 1955 in poi. Nel 1969 \u00e8 stato premiato come artista del popolo dell'Unione Sovietica."}
{"id": "4618476", "revid": "184755", "url": "https://it.wikipedia.org/wiki?curid=4618476", "title": "Analisi indeterminata", "text": "L'analisi indeterminata, detta anche analisi diofantea, \u00e8 un settore della teoria dei numeri che studia la risolubilit\u00e0 di un'equazione a coefficienti interi nel campo dei numeri interi (oppure solo razionali). Si devono al matematico greco Diofanto di Alessandria i primi studi su queste equazioni.\nL'analisi indeterminata si occupa in particolare della ricerca delle soluzioni intere, o razionali, di un'equazione algebrica a coefficienti interi della forma formula_1\nDopo aver accertato se tali soluzioni esistono, si ricorre a vari metodi, tra i quali la teoria delle congruenze, per determinarle."}
{"id": "4618478", "revid": "717966", "url": "https://it.wikipedia.org/wiki?curid=4618478", "title": "Independent Education System (Israel)", "text": ""}
{"id": "4618479", "revid": "60172014", "url": "https://it.wikipedia.org/wiki?curid=4618479", "title": "Oleg Popov", "text": ""}
{"id": "4618480", "revid": "38120", "url": "https://it.wikipedia.org/wiki?curid=4618480", "title": "Smee (personaggio)", "text": ""}
{"id": "4618481", "revid": "38120", "url": "https://it.wikipedia.org/wiki?curid=4618481", "title": "Mr. Smee", "text": ""}
{"id": "4618484", "revid": "599013", "url": "https://it.wikipedia.org/wiki?curid=4618484", "title": "Smee", "text": ""}
{"id": "4618485", "revid": "311148", "url": "https://it.wikipedia.org/wiki?curid=4618485", "title": "Relazioni bilaterali tra Russia e Italia", "text": ""}
{"id": "4618486", "revid": "311148", "url": "https://it.wikipedia.org/wiki?curid=4618486", "title": "Africom", "text": ""}
{"id": "4618487", "revid": "767487", "url": "https://it.wikipedia.org/wiki?curid=4618487", "title": "Associazione Sportiva L'Aquila 1936-1937", "text": "Questa voce raccoglie le informazioni riguardanti l'Associazione Sportiva L'Aquila nelle competizioni ufficiali della stagione 1936-1937.\nStagione.\nPer l'Associazione Sportiva L'Aquila, la stagione 1936-1937 \u00e8 la 3\u00aa in Serie B. La stagione \u00e8 fortemente condizionata dall'incidente ferroviario di Contigliano in cui perde la vita l'allenatore Attilio Buratti. Durante la stagione, il club partecipa per la 2\u00aa volta alla Coppa Italia venendo sconfitto solo ai sedicesimi di finale dall'Ambrosiana-Inter."}
{"id": "4618488", "revid": "830939", "url": "https://it.wikipedia.org/wiki?curid=4618488", "title": "Aleksandr Serafimovi\u010d", "text": "Membro del gruppo \"Znanie\" di Maksim Gor'kij, fu autore di classici della letteratura russa come \"Il piccolo minatore\" (1895) e \"Il torrente di ferro\" (1924).\nLasci\u00f2 incompiuta l'opera \"La Lotta\"."}
{"id": "4618490", "revid": "247222", "url": "https://it.wikipedia.org/wiki?curid=4618490", "title": "Tabatha Takes Over", "text": ""}
{"id": "4618491", "revid": "1935652", "url": "https://it.wikipedia.org/wiki?curid=4618491", "title": "Fernando Filograna", "text": "Biografia.\nNasce a Lequile, in provincia ed arcidiocesi di Lecce, il 26 settembre 1952 da Vito, un falegname chiamato nel paese \"mesciu Vitucciu\" e Maria.\nFormazione e ministero sacerdotale.\nFrequenta la scuola materna ed elementare dalle Suore d'Ivrea dell'Istituto \"Andrioli\" di Lequile. Si dimostra sin dall'inizio uno studente brillante tanto che il direttore della scuola gli d\u00e0 una borsa di studio per i tre anni della scuola media inferiore pubblica; decide per\u00f2 di non frequentare la scuola statale ed entra in seminario, non usufruendo della lauta borsa di studio. Dopo le scuole medie e gli studi ginnasiali presso il seminario di Lecce, consegue la licenza classica a Taranto presso l'allora seminario regionale di Poggio Galeso.\nCompleta a Roma, presso la Pontificia Universit\u00e0 Lateranense, i corsi filosofici e teologici; consegue successivamente la licenza in teologia presso la Pontificia Universit\u00e0 Gregoriana.\nViene istituito accolito nel 1975 da papa Paolo VI, nella basilica di San Pietro in Vaticano..\nIl 29 giugno 1977 \u00e8 ordinato presbitero dal vescovo di Lecce Francesco Minerva (poi arcivescovo).\n\u00c8 educatore nel Pontificio Seminario Romano Maggiore ed insegnante presso l'Istituto superiore di scienze religiose di Lecce.\nNumerosi sono gli incarichi che riceve dai pastori dell'arcidiocesi di Lecce:\nMinistero episcopale.\nIl 16 luglio 2013 papa Francesco lo nomina vescovo di Nard\u00f2-Gallipoli; succede a Domenico Caliandro, precedentemente nominato arcivescovo di Brindisi-Ostuni. Il 14 settembre successivo riceve l'ordinazione episcopale, sul sagrato del duomo di Lecce, per l'imposizione delle mani dell'arcivescovo Domenico Umberto D'Ambrosio, co-consacranti gli arcivescovi Adriano Bernardini e Donato Negro. Partecipano al rito anche i cardinali Fernando Filoni, prefetto della Congregazione per l'evangelizzazione dei popoli, e Salvatore De Giorgi, arcivescovo emerito di Palermo. Il 28 settembre prende possesso della diocesi.\nNell'esercizio del suo ministero si mostra attento alle tematiche sociali legate alla crisi economica, alla legalit\u00e0 e alla pace, con particolare riferimento alla guerra civile siriana. Nel settembre 2014 promulga mediante bolla episcopale il primo statuto effettivo della curia neretino-gallipolina. Istituisce a Casarano la scuola di formazione teologico-pastorale, annessa all'Istituto di scienze religiose, e nel 2015 riapre al culto dopo lunghi restauri la chiesa di Santa Maria degli Angeli e l'episcopio, ambedue a Gallipoli.\nIl 16 aprile 2019, durante la messa crismale, indice la visita pastorale, che inizia nel gennaio 2020.\n\u00c8 membro della Conferenza episcopale pugliese, presso cui \u00e8 delegato per la cooperazione missionaria tra le Chiese, ed \u00e8 stato membro e segretario della Commissione episcopale per il laicato della Conferenza Episcopale Italiana.\nGenealogia episcopale.\nLa genealogia episcopale \u00e8:\nPosizioni sociali.\nFilograna, in un'intervista rilasciata, si \u00e8 soffermato sul tema della famiglia nella societ\u00e0 odierna e sulla funzione che i genitori hanno sui propri figli; egli ha affermato che: \u00abTra gli ambiti pi\u00f9 minacciati dall'ondata dell'edonismo c'\u00e8 la famiglia: aumentano le infedelt\u00e0 coniugali, \u00e8 diventato difficile educare, far crescere i giovani offrendo loro sicurezze per il lavoro, liberandoli dalle tante dipendenze[...]la Chiesa pu\u00f2 e deve investire di pi\u00f9 sulla famiglia e sulla educazione alla vita buona del Vangelo\u00bb. Inoltre la societ\u00e0 a causa della secolarizzazione si \u00e8 progressivamente allontanata da Dio e il rapporto chiesa-societ\u00e0 diventa sempre meno felice."}
{"id": "4618492", "revid": "125849101", "url": "https://it.wikipedia.org/wiki?curid=4618492", "title": "Broncho Billy's Surrender", "text": "Broncho Billy's Surrender \u00e8 un cortometraggio muto del 1915 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti da Anderson.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 30 luglio 1915."}
{"id": "4618498", "revid": "287204", "url": "https://it.wikipedia.org/wiki?curid=4618498", "title": "16 Sagittarii", "text": "16 Sagittarii \u00e8 una Stella multipla, presumibilmente binaria spettroscopica, dove la componente principale \u00e8 una Gigante blu, forse facente parte di una Associazione OB, o pi\u00f9 probabilmente, una primaria di tipo B.\nPresenta una magnitudine pari a 5,96 ed \u00e8 situata nella costellazione del Sagittario.\nTuttora \u00e8 ancora sconosciuta sia la distanza dal nostro sistema solare, e inoltre sono molto incerti vari parametri orbitali e astrometrici, e quindi anche la magnitudine assoluta, che potrebbe darci indicazioni pi\u00f9 certe sulla sua tipologia stellare. Si spera che la missione GAIA possa dirimere tali questioni.\nOsservazione.\nLa sua magnitudine pari a 5,96 la rende praticamente invisibile ad occhio nudo, pertanto pu\u00f2 essere osservata con l'ausilio di strumenti mediamente potenti, in quanto deve essere anche risolta, essendo una binaria spettroscopica difficilmente risolvibile.\nIl periodo migliore per la sua osservazione nel cielo serale ricade nei mesi estivi.\nCaratteristiche fisiche.\nLa sua velocit\u00e0 radiale negativa indica che la stella si sta avvicinando al nostro sistema solare.\nOccultazioni.\nPer la sua posizione prossima all'eclittica \u00e8 talvolta soggetta ad occultazioni da parte della Luna e, pi\u00f9 raramente, dei pianeti, generalmente quelli interni.\nL'ultima occultazione lunare avvenne il 21 luglio 2013.."}
{"id": "4618499", "revid": "287204", "url": "https://it.wikipedia.org/wiki?curid=4618499", "title": "T. J. Middleton", "text": "Carriera.\nIn carriera ha ottenuto il suo miglior risultato raggiungendo la finale di doppio misto a Wimbledon nel 1994, in coppia con la connazionale Lori McNeil."}
{"id": "4618506", "revid": "767487", "url": "https://it.wikipedia.org/wiki?curid=4618506", "title": "Cesare Zappulli", "text": "Redattore e poi capocronista de \"Il Messaggero\" dal 1958 al 1968, dal 1969 al 1974 fu al \"Corriere della Sera\", ma successivamente se ne distacc\u00f2 e fond\u00f2 con Indro Montanelli \"Il Giornale nuovo\", di cui fu condirettore (insieme con Enzo Bettiza) fino al 1982. Iscritto al Partito Liberale Italiano, fu senatore dal 1976 al 1979 e deputato dal 1979 al 1983.\nBiografia.\nLaureato in giurisprudenza, ironico, brillante, profondissimamente napoletano secondo Enzo Bettiza, inizia a lavorare all'ufficio studi del ministero delle Ferrovie dello Stato dove \u00e8 \"scoperto\" da Mario Pannunzio che lo incarica di scrivere per \"Il Mondo\" sulla riforma della pubblica amministrazione, cosa che Zappulli fa ispirandosi a Ernesto Rossi e Luigi Einaudi. Mostrando un talento particolare: riuscire a scrivere di cose economiche facendosi capire anche da chi di economia non sa niente. E aggiungendovi anche un pizzico di ironia, Mario Cervi dir\u00e0 che riusciva a fare divertire occupandosi di una materia grigia come l'economia (\"Faceva sorridere l'economia con l'ironia di Pulcinella\"). Come cronista di economia entra nel 1958 a \"Il Messaggero\", restandovi dieci anni e diventando prima capo cronista e poi corrispondente da Mosca. Diventando anche famoso per un battibecco con Krusciov sul ruolo del Vaticano in Italia.\nNel 1969 Giovanni Spadolini lo vuole al \"Corriere della Sera\" proprio per scrivere di economia. Convinto sostenitore della libert\u00e0 di mercato, partecipa anche all'inchiesta \"Italia 70\" sulla nascita delle regioni. Nel 1974 \u00e8 con Indro Montanelli e Enzo Bettiza tra i fondatori del \"Giornale nuovo\" diventandone condirettore. \u00c8 lui a scovare a Roma, in piazza di Pietra, a due passi dal Palazzo, la sede romana del giornale, un appartamento tappezzato di specchi che, racconter\u00e0 Montanelli, era \"sicuramente pi\u00f9 adatto ad un'alcova che alla redazione di un giornale\". Il 24 giugno 1974, giorno d'uscita del primo numero del \"Giornale nuovo\", Zappulli dimostra di essere, racconter\u00e0 ancora Montanelli, \"napoletano fino alle midolla\": volle come portafortuna un busto di San Gennaro che fu in qualche modo trovato anche a Milano e depositato sulla scrivania di Montanelli. Un'altra volta, quando il presidente Giovanni Leone si esib\u00ec mostrando i tradizionali scongiuri con la mano di fronte ai fischi degli studenti della Normale di Pisa, illustra in un \"Controcorrente\" su \"Il Giornale\" quanti tipi di corna ci siano e quali di queste corna abbia usato il napoletano Leone..\nNel tentativo di dar vita ad una sorta di diga di moderati di fronte al rischio di un sorpasso della DC da parte del PCI, Montanelli \u00e8 tra i promotori dell'Alleanza laica tra liberali, repubblicani e socialdemocratici in modo da avere candidati unici nei collegi senatoriali. E vuole candidato a Genova, dove \"il Giornale\" ha aperto una redazione, proprio Zappulli che viene eletto togliendo il collegio a un comunista. Zappulli ritorner\u00e0 poi in Parlamento nel 1979 come deputato del solo partito liberale.\nLascia la condirezione de \"Il Giornale\" nel 1982. Sposato e due figli di nome Marcella e Amedeo , muore nel 1984."}
{"id": "4618507", "revid": "857769", "url": "https://it.wikipedia.org/wiki?curid=4618507", "title": "T.J. Middleton", "text": ""}
{"id": "4618508", "revid": "857769", "url": "https://it.wikipedia.org/wiki?curid=4618508", "title": "Tj Middleton", "text": ""}
{"id": "4618509", "revid": "857769", "url": "https://it.wikipedia.org/wiki?curid=4618509", "title": "TJ Middleton", "text": ""}
{"id": "4618513", "revid": "384473", "url": "https://it.wikipedia.org/wiki?curid=4618513", "title": "Rheinmetall MG3", "text": ""}
{"id": "4618514", "revid": "21981", "url": "https://it.wikipedia.org/wiki?curid=4618514", "title": "Oil's Well (videogioco)", "text": ""}
{"id": "4618515", "revid": "1442080", "url": "https://it.wikipedia.org/wiki?curid=4618515", "title": "Gastein Ladies 2013 - Singolare", "text": "Il singolare del Gastein Ladies 2013 \u00e8 stato un torneo di tennis facente parte del WTA Tour 2013.\nAliz\u00e9 Cornet era la detentrice del titolo ma si \u00e8 ritirata prima dell'inizio del torneo.\nYvonne Meusburger ha sconfitto in finale Andrea Hlav\u00e1\u010dkov\u00e1 per 7-5, 6-2."}
{"id": "4618516", "revid": "1543377", "url": "https://it.wikipedia.org/wiki?curid=4618516", "title": "Diritti LGBT in Pakistan", "text": "I diritti delle persone lesbiche, gay, bisessuali e transgender (LGBT) in Pakistan sono considerati frutto di un vizio e, pertanto, un vero e proprio tab\u00f9. Secondo la legge pakistana, le attivit\u00e0 omosessuali sono illegali. Questo divieto deriva da una legge dell'Impero britannico, che fu valida a partire dal 1860, con successive leggi che limitarono ulteriormente i diritti delle persone LGBT, motivandole ufficialmente con la protezione della morale pubblica. A causa della mentalit\u00e0 conservatrice nella societ\u00e0, i pakistani si mostrano intolleranti verso l'omosessualit\u00e0. Ciononostante, la comunit\u00e0 LGBT \u00e8 in grado di organizzare eventi, socializzare ed anche di formare coppie omosessuali, ma solo con estrema discrezione.\nSebbene il Pakistan sia ufficialmente una repubblica islamica, molte leggi sono il risultato dell'eredit\u00e0 lasciata dagli inglesi. Come risultato di una crescente tendenza alla liberalizzazione e alla globalizzazione, sta lentamente aumentando negli ultimi anni il numero di eventi gay.\nLe tradizionali norme religiose e le credenze culturali non vedono di buon occhio non solo l'omosessualit\u00e0, ma anche abitudini come il crossdressing. Ci\u00f2 contribuisce agli atteggiamenti omofobi del governo e di molti gruppi. Il Pakistan non \u00e8 dotato di leggi che proibiscano le discriminazioni e le molestie basate su un vero o presunto orientamento sessuale oppure che riconoscano il matrimonio fra persone dello stesso sesso e le unioni civili.\nLa comunit\u00e0 LGBT pakistana non ha ancora lanciato una campagna in difesa dei propri diritti, ma c'\u00e8 un numero sempre crescente di uomini gay che vivono relativamente apertamente nelle citt\u00e0. In una storica sentenza del 2009, la Corte Suprema del Pakistan emise una sentenza in favore dei diritti civili dei cittadini transessuali.\nQuestioni giuridiche.\nIl corpo di leggi pakistane \u00e8 un misto tra le leggi coloniali anglosassoni e quelle islamiche, entrambe prevedenti una punizione per le attivit\u00e0 omosessuali. Il Codice Penale Pakistano del 1860, in origine sviluppato sotto il colonialismo, punisce la sodomia con l'imprigionamento ed altre disposizioni che violano i diritti umani delle persone LGBT. Accanto alle leggi inglesi vi sono poi le leggi religiose ed in particolare islamiche, che puniscono la sodomia con la massima pena: la morte. Tuttavia, ad oggi gli omosessuali in Pakistan subiscono al massimo ricatti, molestie, multe ed imprigionamenti, mentre almeno la pena di morte viene loro risparmiata.\nCostituzione del Pakistan.\nLa Costituzione del Pakistan non menziona esplicitamente l'orientamento sessuale e l'identit\u00e0 di genere. Tuttavia, contiene alcune disposizioni potenzialmente in grado di limitare la libert\u00e0 dei cittadini LGBT.\nCodice Penale Pakistano del 1860.\nAl contrario della Costituzione, il Codice Penale Pakistano del 1860 (che \u00e8 quello ancora oggi in vigore) menziona esplicitamente tra i reati l'omosessualit\u00e0 e la bisessualit\u00e0, mentre l'identit\u00e0 di genere \u00e8 anche qui ignorata. Sebbene sia solo uno l'articolo incriminante, numerosi sono gli articoli talvolta usati per incriminare i cittadini LGBT o comunque per limitarne la libert\u00e0. Di seguito ne sono segnalati alcuni (in grassetto i pi\u00f9 frequenti, in grassetto e tra virgolette l'articolo che fa esplicita menzione all'omosessualit\u00e0):\nN. B. Ai fini degli articoli 371A e 371B, con \"rapporti illeciti\" si intende il rapporto sessuale tra persone non unite in matrimonio, con conseguente implicito riferimento alle coppie omosessuali che nel paese asiatico non hanno il diritto di sposarsi. Invece, ai fini dell'articolo 377, con \"contro l'ordine natura della natura\" si fa riferimento a quella corrente di pensiero di matrice omofoba secondo cui l'omosessualit\u00e0 \u00e8, appunto, \"contro natura\".\nCasi di abusi e contraddizioni.\nSono stati segnalati numerosi episodi di pederastia da parte di ecclesiastici verso giovani ragazzi di sesso maschile nelle scuole religiose (le cosiddette \"madrase\"). \u00c8 difficile in questi casi ottenere giustizia per le vittime perch\u00e9 la societ\u00e0 pakistana si rifiuta di credere che un chierico possa essere coinvolto in situazioni del genere; di conseguenza le vittime, giovani ragazzi di sesso maschile costretti ad avere un ruolo ricettivo nella penetrazione anale, sono spesso ritenute gay e pertanto soggetto di una pubblica ostilit\u00e0 e addirittura di sanzioni legali.\nUn ecclesiastico della citt\u00e0 di Kahuta, nella regione del Punjab al confine con l'India, il 31 dicembre 2007 afferm\u00f2 che ogni persona omosessuale dovrebbe essere uccisa per fermare quest'improvvisa crescita della consapevolezza sessuale, indicando come metodi adatti sia la decapitazione che la lapidazione.\nMentre la comunit\u00e0 LGBT non \u00e8 ancora pronta ad affrontare questi attacchi e questi pregiudizi, un crescente numero di uomini gay e bisessuali stanno creando dei social network.\nAlcune aree metropolitane come quelle di Lahore e di Karachi hanno visto un incremento di uomini gay, per lo pi\u00f9 provenienti dal ceto medio o dalle classi pi\u00f9 alte della societ\u00e0, riunirsi in alcune feste con l'obiettivo di uscire dall'invisibilit\u00e0 e dall'anonimato cui sono sottoposti. Queste feste in genere coinvolgono un range numero di uomini che ballano insieme in enormi stanze isolate fatte a mo' di discoteca praticando petting. Nel 2008, un episodio che cattur\u00f2 l'attenzione dei passanti riguardava degli uomini che, praticando crossdressing, ballavano sulle note di Bollywood su un tetto. Un intervistato anonimo disse alla BBC che non ricordava in 10 anni un'occasione come questa durante la quale abbia sentito minacciata la sua sessualit\u00e0.\nTuttavia, nel 2003, tre uomini pakistani furono arrestati proprio a Lahore quando uno dei loro parenti svel\u00f2 pubblicamente che essi avevano avuto un rapporto sessuale durante un festa privata. La pena loro inflitta \u00e8 tuttora ignota.\nNel 2005, Liaquat Ali, un uomo di 42 anni proveniente dalla Khyber Agency (una zona delle Aree Tribali di Amministrazione Federale al confine con l'Afghanistan) spos\u00f2 Markeen, un suo compagno di trib\u00f9 di 16 anni, con tutti i festeggiamenti tipici di ogni matrimonio. Tuttavia, ritenendo questo gesto contrario alla legge islamica, un consiglio tribale ordin\u00f2 alla coppia di abbandonare la trib\u00f9 o i due sposi sarebbero stati uccisi.\nDove gli uomini si stanno aprendo a \"nuove\" forme di sessualit\u00e0, il lesbismo ha minore risonanza ed \u00e8 infatti raro sentire di due donne impegnate in una relazione. Tuttavia, un caso del 2008 spinse una corte giudiziaria a riaffermare l'uguale indegnit\u00e0 delle relazioni gay e di quelle lesbiche.\nQuello che sembra comunque emergere \u00e8 un paese che sul tema \u00e8 contraddittorio: infatti, da una parte \u00e8 innegabile che le leggi ed anche la mentalit\u00e0 degli abitanti limitino la libert\u00e0 degli abitanti LGBT, ma dall'altra \u00e8 evidente come gli stessi LGBT stiano iniziando a prendere consapevolezza dei propri diritti, come dimostrano le frequenti feste private. L'ultima contraddizione risale al 15 giugno 2013, quando una ricerca del Pew Research Center ha evidenziato come gli atteggiamenti omofobi del Pakistan stridano col fatto che proprio il paese asiatico detiene il record di ricerche su Google a tema pornografico, soprattutto di materiale su rapporti tra gay. Pi\u00f9 in particolare, il paese \u00e8 primo nel mondo per la ricerca dei termini \"shemale sex\" (letteralmente \"sesso di una transessuale con genitali maschili\"), secondo per \"man fucking man\" (\"uomo che ha rapporti sessuali con uomo\") e terzo per \"gay sex pics\" (\"foto sesso gay\").\nTransessualit\u00e0 e intersessualit\u00e0.\nIn molte nazioni dell'Asia meridionale \u00e8 diffusa la convinzione che vi sia un terzo sesso, e cio\u00e8 alcune persone alle quali ci si riferisce n\u00e9 come maschi n\u00e9 come femmine. Queste persone in questa regione del mondo prendono il nome di \"hijra\". In alcune pubblicazioni in lingua inglese sono indicate come transessuali. Esattamente come le persone transgender, pu\u00f2 capitare che anche le persone \"hijra\" siano vittime di irrisioni, abusi e violenze. Tuttavia, generalmente godono di un certo livello di accettazione per la posizione che occupavano nella societ\u00e0 Desi, che abitava nella medesima regione nell'era pre-coloniale. Per esempio, sono graditi alle cerimonie nuziali dove danzano per intrattenere gli uomini, ma sono anche ben accetti dalle donne.\nLa loro presenza nella societ\u00e0 \u00e8 generalmente tollerata e sono considerati addirittura benedetti nella cultura pakistana. Essa ritiene infatti che le persone hijra siano diretti discendenti degli eunuchi di corte dell'era Moghul. Ritenendo che siano nati con una disforia genitale e temendo che potrebbero maledire qualcuno, le persone ascoltano i loro desideri, danno loro l'elemosina, e li invitano a numerosi eventi, come ad esempio la nascita di un bambino, la sua circoncisione o i matrimoni. Questo mistero che avvolge la loro esistenza \u00e8 nato dal fatto che le comunit\u00e0 hijra vivono una vita molto riservata. Nel 2004, la sola citt\u00e0 di Lahore contava almeno 10.000 travestiti.\nI pakistani hanno cominciato ad accettare anche gli interventi per cambiare sesso come un qualcosa causato dal disturbo dell'identit\u00e0 di genere o dal semplice gusto di farlo. Ci sono situazioni del genere che sono giunte addirittura sotto le luci della ribalta. Nel 2008, l'Alta Corte di Lahore permise a Naureen, una donna di 28 anni, di sottoporsi ad un intervento per cambiare sesso, sebbene la decisione possa essere applicata solo a coloro che soffrono del gi\u00e0 citato disturbo dell'identit\u00e0 di genere. Tale decisione spian\u00f2 la strada alla storica sentenza del 2009 della Corte Suprema del Pakistan, secondo la quale i travestiti in quanto cittadini avevano diritto alla parit\u00e0 di benefici e ad uguali tutele da parte della legge, invitando il governo ad adottare misure per proteggerli da discriminazioni e molestie.\nMedia e cultura di massa.\nNel 2005, Ali Saleem, uomo di 28 anni nonch\u00e9 figlio di un colonnello dell'esercito, fu ospitato in un programma televisivo come esempio di persona che praticava il crossdressing imitando il primo ministro donna Benazir Bhutto. Lanciandosi in esibizioni, conquist\u00f2 la simpatia del pubblico tanto che riusc\u00ec a lanciare un talk show tutto suo. Nel suo programma, egli ancora oggi invita illustri personaggi politici del suo paese, come ad esempio Naimatullah Khan, sindaco di Karachi dall'agosto 2001 al giugno 2005.\nNella sua trasmissione si \u00e8 creato un alter ego, che viene spesso paragonato a Dame Edna Everage.\nPrese di posizione del governo.\nCome visto in precedenza, il Codice Penale del Pakistan considera gli atti sessuali tra persone dello stesso sesso illegali e punibili con un certo periodo di detenzione. A causa per\u00f2 del processo di islamizzazione portato avanti dal generale e presidente Muhammad Zia-ul-Haq negli anni 1980, le leggi della shari'a furono inserite nel corpus di leggi dello Stato. Numerose furono infatti le leggi emanate sotto il suo governo che miravano a punire severamente l'adulterio, la fornicazione, il consumo di alcol e gli atti sessuali tra persone dello stesso sesso. Fu invece esclusa dai crimini la pederastia.\nPer il codice penale del 1860 sviluppato in era coloniale, gli atti omosessuali erano un crimine punibile con una pena da 2 a 10 anni di reclusione, mentre gli atti sessuali non finalizzati alla procreazione (come ad esempio il sesso orale o il sesso anale, senza alcuna distinzione tra etero e omosessuali) venivano puniti con l'ergastolo. Tuttavia, quando la shari'a ha iniziato ad introdursi nell'apparato legislativo pakistano, anche punizioni corporali come la percossione con 100 colpi di frusta e la lapidazione hanno preso piede. Risulta quindi che un pakistano LGBT possa incorrere nella pena giudiziaria o in quella religiosa, ma nei casi peggiori anche in entrambe. Tuttavia, in nessun caso noto all'opinione pubblica ci si \u00e8 spinti a tanto, ma non mancano certo episodi di molestie da parte della polizia con relative multe e periodi da scontare in galera.\nIl voto dell'UNHCR.\nIl governo di Islamabad ha sempre dimostrato una forte resistenza nel trattare l'argomento dei diritti LGBT e non ha mai nascosto la sua intolleranza. Un voto delle Nazioni Unite inizialmente previsto per il 25 aprile 2003 sui diritti umani LGBT \u00e8 saltato a causa di un'alleanza in extremis tra cinque paese musulmani fortemente contrari, tra cui il Pakistan. Gli altri quattro furono l'Egitto, la Libia, l'Arabia Saudita e la Malaysia.\nTali paesi infatti tardarono di proposito il proprio voto al fine di bloccare il procedimento e proposero degli emendamenti volti ad eliminare proprio la proibizione della discriminazione basata sull'orientamento sessuale, svuotando di fatto il provvedimento di ogni significato. La risoluzione fu presentata dal Brasile con il supporto di 19 dei 53 paesi membri del Consiglio per i diritti umani delle Nazioni Unite a Ginevra. Il paese sudamericano invit\u00f2 gli stati membri a promuovere e proteggere \"i diritti umani di tutte le persone, indipendentemente dal loro orientamento sessuale\".\nLa negazione dell'omosessualit\u00e0.\nIl governo afferma che l'omosessualit\u00e0 non sia mai esistita in Pakistan e che i diritti LGBT siano concetti alieni al paese e pertanto provenienti dall'Occidente decadente.\nDiritti civili.\nNon esiste alcuna legislazione sui diritti civili che proibisca la discriminazione basata sull'orientamento sessuale e sull'identit\u00e0 di genere n\u00e9 ci sono partiti o organizzazioni politiche in Pakistan che perorino pubblicamente la causa dei diritti LGBT. Alcuni sociologi hanno tuttavia fatto notare come le leggi penali contro i cittadini LGBT siano applicate raramente e come vengano invece usate dalla polizia o da privati sotto forma di ricatto.\nPolitica e LGBT.\nLe organizzazioni e i partiti politici devono obbligatoriamente rispettare l'Islam e la \"pubblica morale\" che potrebbe escludere qualsiasi appoggio ai diritti LGBT. L'unica eccezione viene fatta per le persone transessuali e per quelle appartenenti al cosiddetto terzo sesso. Nel 2009, la Corte Suprema del Pakistan ha stabilito che il governo deve prendere misure proattive per proteggere le persone transessuali da molestie e discriminazioni, anche se una legislazione in materia di identit\u00e0 di genere continua a non esistere. Il terzo sesso \u00e8 invece protetto ufficialmente dalla discriminazione da parte della Corte Suprema del Pakistan a partire dal 2010.\nArgomenti correlati.\nUn crescente numero di uomini pakistani gay e bisessuali in gran parte dalle citt\u00e0 o dalle classi sociali superiori vivono pi\u00f9 apertamente il loro orientamento sessuale e sono anche attivamente coinvolti nella vita pubblica. Sebbene questi non abbiano lanciato alcuna campagna o movimento in difesa dei loro diritti, Internet ha giocato un ruolo importante nel combattere l'isolamento con social network come Facebook e Orkut e con numerosi blog, mentre la stessa blogosfera non sembra aver cambiato significativamente la vita.\nUno degli argomenti che ha avuto il merito di aprire un seppur minimo dibattito sui diritti LGBT \u00e8 stato il tentativo di combattere la diffusione dell'AIDS-HIV tra uomini che hanno rapporti sessuali con altri uomini ma che non necessariamente si identificano come gay o bisessuali. Rapporti ufficiali dell'UNAIDS indicano che nel paese si hanno dei sospetti sui camionisti notturni, noti per intrattenere rapporti sessuali con uomini pi\u00f9 giovani.\nLa battaglia contro l'AIDS-HIV.\nLa pandemia dell'AIDS cominci\u00f2 a diffondersi in Pakistan a partire dal 1987, e nel 2004 rapporti ufficiali del governo stimavano che almeno 3.000 cittadini ne fossero affetti, sebbene molti all'epoca ritennero quelle cifre pi\u00f9 basse di quelle reali e che il governo stesse sottovoalutando il problema.\nSi ritiene che nel corso degli anni il numero di malati sia cresciuto tra le 70.000 e le 80.000 unit\u00e0, arrivando forse a quota 210.000 in tutto il paese.\nOggi, nel paese islamico esiste un piccolo numero di organizzazioni che promuovono la diffusione di informazioni al fine di combattere la pandemia: la pi\u00f9 famosa \u00e8 senza dubbio la \"Association for People Living With AIDS/HIV In Pakistan\" (italiano: \"Associazione per le Persone Con AIDS/HIV In Pakistan\"), fondata nel 2006. I componenti di tale associazione hanno spesso criticato gli atteggiamenti del governo nei confronti dell'emergenza. Nel paese, infatti, \u00e8 diffusa molta ignoranza riguardo alla malattia stessa e ai suoi metodi di trasmissione: tra le persone pi\u00f9 rischio vi sono coloro che si prostituiscono, in quanto non hanno accesso a profilattici n\u00e9 ad altri metodi contraccettivi.\nDi conseguenza, mentre in passato si discuteva poco o nulla sulla tolleranza o sull'accettazione delle persone LGBT, oggi gli argomenti inerenti all'orientamento sessuale e all'identit\u00e0 di genere sono sempre pi\u00f9 apertamente oggetto di dibattiti, soprattutto per quanto riguarda il collegamento con l'AIDS-HIV e la prostituzione. Infatti, molti giovani ragazzi di entrambi i sessi, indipendentemente dal loro orientamento sessuale, sono costretti a prostituirsi a causa della povert\u00e0 delle loro famiglie.\nIncidente all'ambasciata USA di Islamabad.\nIl 4 luglio 2011, l'ambasciata degli Stati Uniti d'America di Islamabad ha ospitato un evento a sostegno dei diritti LGBT. L'ambasciata stessa ha descritto l'evento come la prima celebrazione dell'orgoglio LGBT. Jamaat-e-Islami, un partito politico molto conservatore, ed altri gruppi religiosi hanno condannato tale evento con una protesta."}
{"id": "4618518", "revid": "104458", "url": "https://it.wikipedia.org/wiki?curid=4618518", "title": "Miracolo eucaristico di Ettiswil", "text": "Il miracolo eucaristico di Ettiswil sarebbe avvenuto nell'omonima cittadina svizzera nell'anno 1447: un'ostia consacrata, trafugata dalla chiesa parrocchiale, sarebbe stata ritrovata in modo miracoloso.\nStoria.\nIl 23 maggio 1447 a Ettiswil, piccolo centro della Svizzera situato nel Canton Lucerna, fu rubata dalla chiesa parrocchiale l'\"Ostia Magna\", consacrata in vista della processione del giorno successivo.\nSecondo quanto tramandato dalla tradizione, l'ostia fu ritrovata da Margherita Schulmeister, una giovane donna che badava a un gruppo di maiali che avevano cominciato a comportarsi in modo strano. Grazie anche all'intervento di due uomini a cavallo, la particola trafugata fu ritrovata vicino a una siepe, tra le ortiche: era divisa in sette parti, tanto da sembrare una rosa, ed era circondata da una grande luce.\nIl parroco, subito avvertito, si rec\u00f2 sul posto per riportare l'ostia in chiesa, accompagnato dai parrocchiani in processione. La particella centrale sarebbe per\u00f2 sparita nel terreno, e questo fu interpretato come un segno divino, cio\u00e8 l'invito a costruire una cappella in quel luogo. Le rimanenti sei particelle furono conservate nella chiesa di Ettiswil. Il 28 dicembre 1448 fu consacrato l'altare della nuova cappella, successivamente ampliata fino ad assumere l'aspetto del santuario attuale.\nLe indagini seguite al furto portarono all'arresto di Anna V\u00f6gtli di Bischoffingen, dedita al satanismo, che aveva dichiarato di aver rubato l'ostia e di averla poi abbandonata perch\u00e9 era diventata cos\u00ec pesante da non poterla pi\u00f9 portare.\nLe notizie relative a questo presunto miracolo eucaristico si trovano nel \"Protocollo di Giustizia\", redatto il 16 luglio 1447 da Hermann von R\u00fcsseg, signore di B\u00fcron e giudice del distretto. Anche se l'originale \u00e8 andato perduto, esistono diverse copie concordanti, l'ultima del 1480. Nel 1898 nacque anche una confraternita, ispirata alla devozione al Sacro Cuore di Ges\u00f9. \nNumerosi papi, tra i quali l'ultimo \u00e8 stato Pio XII nel 1947, hanno concesso indulgenze ai visitatori del santuario, dove attualmente si celebra una grande festa in occasione della ricorrenza detta \"Domenica Laetare\"."}
{"id": "4618522", "revid": "83531", "url": "https://it.wikipedia.org/wiki?curid=4618522", "title": "Associazione Calcio Messina 1936-1937", "text": "Questa pagina raccoglie i dati riguardanti l'Associazione Calcio Messina nelle competizioni ufficiali della stagione 1936-1937."}
{"id": "4618525", "revid": "599013", "url": "https://it.wikipedia.org/wiki?curid=4618525", "title": "Aaron Taylor", "text": "Carriera da giocatore.\nTaylor fu scelto nel primo giro del Draft 1994 dai Green Bay Packers, con cui gioc\u00f2 fino al 1997. La promettente carriera di Taylor fu ripetutamente interrotta da infortuni alle ginocchia, ma riusc\u00ec comunque a guadagnarsi posto di guardia titolare e a disputare due Super Bowl coi Packers, compreso il Super Bowl XXXI vinto nel 1996. Dopo aver firmato un lucrativo contratto per giocare con i San Diego Chargers nel 1998, Taylor continu\u00f2 ad essere rallentato dagli infortuni, portandolo al ritiro dopo la stagione 1999."}
{"id": "4618529", "revid": "729019", "url": "https://it.wikipedia.org/wiki?curid=4618529", "title": "Heinkel HE 9", "text": "L'Heinkel HE 9 fu un idrovolante a scarponi, monomotore e monoplano ad ala bassa sviluppato dall'azienda aeronautica tedesca Ernst Heinkel Flugzeugwerke AG nei tardi anni venti.\nIl velivolo era equipaggiato con BMW VI da 660 litri (492\u00a0kW). L'equipaggio previsto consisteva di tre persone. Il 21 maggio 1929 l'aereo stabil\u00ec numerosi record mondiali per idrovolanti tra cui un record di velocit\u00e0 di 231 chilometri all'ora in un km di percorso con un carico di 1000\u00a0kg. Il 10 giugno l'HE 9 stabil\u00ec un record di velocit\u00e0 per 1000\u00a0km di percorso con un carico di 1000\u00a0kg."}
{"id": "4618530", "revid": "486946", "url": "https://it.wikipedia.org/wiki?curid=4618530", "title": "EHF Champions trophy 1979-1980", "text": ""}
{"id": "4618539", "revid": "47767", "url": "https://it.wikipedia.org/wiki?curid=4618539", "title": "San Godric", "text": ""}
{"id": "4618543", "revid": "486946", "url": "https://it.wikipedia.org/wiki?curid=4618543", "title": "Baseball Hall of Fame Giappone", "text": ""}
{"id": "4618544", "revid": "1776051", "url": "https://it.wikipedia.org/wiki?curid=4618544", "title": "Godric (nome)", "text": "Origine e diffusione.\nContinua un nome inglese antico, \"Godric\", composto dagli elementi \"god\" (\"dio\") e \"ric\" (\"governare\", \"dominare\", \"potere\").\nNel periodo della conquista normanna dell'Inghilterra era un nome tanto comune che cominci\u00f2 ad essere usato come termine indicante genericamente un uomo inglese (come sarebbe avvenuto pi\u00f9 tardi con Jack e come \u00e8 successo in italiano con Tizio); si estinse per\u00f2 nel giro di pochi secoli.\nOnomastico.\nL'onomastico pu\u00f2 essere festeggiato il 21 maggio in memoria di san Godric, pellegrino ed eremita presso Finchale."}
{"id": "4618561", "revid": "92723", "url": "https://it.wikipedia.org/wiki?curid=4618561", "title": "Gastein Ladies 2013 - Doppio", "text": "Il doppio del Gastein Ladies 2013 \u00e8 stato un torneo di tennis facente parte del WTA Tour 2013.\nJill Craybas e Julia G\u00f6rges erano le detentrici del titolo ma hanno deciso di non prendere parte alla competizione.\nIn finale Sandra Klemenschits e Andreja Klepa\u010d hanno sconfitto Kristina Barrois e El\u00e9ni Daniil\u00eddou per 6-1, 6-4."}
{"id": "4618562", "revid": "1516566", "url": "https://it.wikipedia.org/wiki?curid=4618562", "title": "HMS Matabele", "text": "Lo HMS \"Matabele\" (\"pennant number\" F26, poi cambiato in G26) fu un cacciatorpediniere della Royal Navy britannica appartenente alla classe Tribal, entrato in servizio nel gennaio del 1939; attivo durante la seconda guerra mondiale, fu affondato il 17 gennaio 1942 a nord della penisola di Kola dal sommergibile tedesco \"U-454\".\nStoria.\nImpostata nei cantieri della Scotts Shipbuilding and Engineering Company di Greenock il 1\u00ba ottobre 1936, la nave fu varata il 6 ottobre 1937 con il nome di \"Matabele\" in onore dell'omonimo gruppo etnico dell'Africa meridionale, prima e unica unit\u00e0 della Royal Navy a portare questo nome. Entrata in servizio il 25 gennaio 1939, l'unit\u00e0 fu assegnata alla Home Fleet e svolse attivit\u00e0 di addestramento nel canale de La Manica, scortando anche il 12 maggio 1939 il transatlantico \"Empress of Australia\" con a bordo il re Giorgio VI del Regno Unito di ritorno da un viaggio in Canada; nel giugno seguente il cacciatorpediniere fu invece distaccato nel Mare d'Irlanda per partecipare alle operazioni di recupero dello scafo del sommergibile , affondato con tutto l'equipaggio durante delle prove in mare.\nAllo scoppio della guerra nel settembre del 1939, il \"Matabele\" fu assegnato alle operazioni di scorta e pattugliamento dell'Atlantico settentrionale; il 25 settembre fu inviato insieme ad altri due cacciatorpediniere nella baia di Helgoland, nel Mare del Nord, per prestare assistenza al sommergibile , rimasto gravemente danneggiato dall'attacco di unit\u00e0 tedesche, riuscendo a portare in salvo il battello in patria. Serv\u00ec in compiti di pattuglia nel Mare del Nord al fine di intercettare navi tedesche o fare da scorta alle unit\u00e0 della Royal Navy, fino ai primi di gennaio del 1940 quando fu messo in cantiere a Devonport per delle riparazioni di routine; rientrato in servizio a marzo, a partire dal 6 aprile seguente il \"Matabele\" fu impegnato negli eventi della campagna di Norvegia: oltre a fare da scorta alle unit\u00e0 maggiori britanniche, appoggi\u00f2 gli sbarchi Alleati a Namsos, dove sub\u00ec svariati attacchi aerei da parte della Luftwaffe tedesca senza tuttavia riportare danni. Il 18 maggio 1940 il \"Matabele\" sub\u00ec danni allo scafo dopo aver strusciato sul bassofondo di Foksen, vicino Bod\u00f8: nello stesso incidente l'incrociatore HMS \"Effingham\" rimase incagliato con gravissimi danni allo scafo, e venne infine affondato con un siluro dallo stesso \"Matabele\" il 21 maggio seguente.\nMesso in cantiere a Falmouth per le riparazioni il 27 maggio, il \"Matabele\" torn\u00f2 in servizio a met\u00e0 agosto dopo aver subito anche alcune modifiche al suo armamento per incrementarne la capacit\u00e0 antiaerea; oltre a continuare con le sue attivit\u00e0 di unit\u00e0 di scorta per la Home Fleet, ai primi di ottobre del 1940 il cacciatorpediniere comp\u00ec un'incursione al largo delle coste norvegesi insieme ai gemelli HMS \"Punjabi\" e HMS \"Somali\", affondando il 4 ottobre la nave meteorologica tedesca \"Adolf Vinnen\" al largo di Stadlandet e il 22 ottobre un cargo costiero davanti \u00c5ndalsnes. La nave trascorse i primi mesi del 1941 impegnata in attivit\u00e0 di routine con la Home Fleet, partecipando ad alcune missioni di minamento al largo della costa norvegese e alla scorta dei convogli navali atlantici diretti nel Regno Unito. Nell'aprile del 1941 fu sottoposto a nuovi lavori di manutenzione a Barrow-in-Furness; completati i lavori il 27 maggio, la nave sub\u00ec per\u00f2 gravi danni allo scafo dopo aver strusciato il fondale mentre usciva dal porto il 5 giugno, dovendo nuovamente essere rimessa in cantiere per riparazioni protrattesi poi fino a met\u00e0 agosto.\nTrasferito alla base di Scapa Flow, il \"Matabele\" fu assegnato alla scorta dei convogli navali diretti in Unione Sovietica (i cosiddetti \"convogli artici\"): il 30 agosto 1941 salp\u00f2 alla volta di Murmansk con a bordo personale della Royal Air Force destinato alla base sovietica, dove arriv\u00f2 il 7 settembre; rientrato in patria, il cacciatorpediniere concluse il 1941 con le ormai abituali missioni di scorta alle unit\u00e0 della Home Fleet e di pattugliamento delle acque del Mare del Nord. L'11 gennaio 1942 il \"Matabele\" si aggreg\u00f2 alla scorta del convoglio PQ 8, salpato dall'Islanda alla volta di Murmansk; il 17 gennaio seguente, ormai in vista delle coste sovietiche, il cacciatorpediniere fu colpito da un siluro del sommergibile tedesco \"U-454\": l'ordigno fece detonare il deposito delle munizioni provocando l'esplosione e l'affondamento della nave in meno di due minuti, nella posizione 69\u00b0 21' N, 35\u00b0 27' E. A causa del rapido affondamento della nave e delle basse temperature dell'acqua, solo due membri dell'equipaggio furono tratti in salvo dalle altre unit\u00e0 britanniche."}
{"id": "4618564", "revid": "446353", "url": "https://it.wikipedia.org/wiki?curid=4618564", "title": "HMS Matabele (F26)", "text": ""}
{"id": "4618567", "revid": "287204", "url": "https://it.wikipedia.org/wiki?curid=4618567", "title": "Kali", "text": ""}
{"id": "4618581", "revid": "1516566", "url": "https://it.wikipedia.org/wiki?curid=4618581", "title": "Trecastelli", "text": "Trecastelli \u00e8 un comune italiano di abitanti della provincia di Ancona nelle Marche.\n\u00c8 stato istituito con la legge regionale n. 18/2013 che ha sancito la fusione di Ripe, Castel Colonna e Monterado, ed \u00e8 operativo dal 1\u00ba gennaio 2014. Da questa data i tre comuni precedenti hanno cessato di esistere come tali e sono divenuti municipi ai sensi dell'art. 31 dello statuto comunale. La sede del comune sparso di Trecastelli si trova a Ripe.\nStoria.\nSimboli.\nLo stemma della citt\u00e0 di Trecastelli \u00e8 stato concesso con decreto del presidente della Repubblica del 15 marzo 2018.\nLe tre torri, allineate alla stessa altezza, in segno di uguaglianza e vicinanza, rappresentano i tre comuni che han dato origine a Trecastelli; al di sopra una stella d'oro, simbolo di aspirazione a cose superiori.\nSport.\nCalcio.\nLe squadre di calcio locali sono: l'SS Victoria Brugnetto e l'U.S. Ponterio, militanti entrambe nel campionato di Seconda categoria marchigiana."}
{"id": "4618586", "revid": "122301952", "url": "https://it.wikipedia.org/wiki?curid=4618586", "title": "I.A.S. - Investigatore allo sbaraglio", "text": "I.A.S. - Investigatore allo sbaraglio \u00e8 un film tv diretto da Giorgio Molteni con protagonista Corrado, andato in onda in prima visione su Canale 5 il 26 settembre 1999.\nGirato tra settembre e ottobre del 1998, doveva essere il primo di una miniserie di sei episodi, rimasta incompiuta in seguito alla morte di Corrado, avvenuta l'8 giugno del 1999.\nTrama.\nDietro le quinte di una trasmissione televisiva presentata da Corrado avviene un misterioso omicidio. La vittima, di nome Antonio, \u00e8 un artista in grado di riprodurre con il suo pennello i pi\u00f9 celebri quadri della storia della pittura. Le sue opere sono protagoniste dello show, i concorrenti devono, infatti, individuare quali piccoli particolari differenziano la copia dal capolavoro originale. Dopo l'omicidio, sul set della trasmissione arrivano il dottor Morelli, capo della squadra Omicidi, il suo vice Gianni Ronci e l'agente Capozza. Alle loro indagini ufficiali si affiancano ben presto quelle ufficiose di Corrado, amico della vittima, e dei suoi fedeli collaboratori: la colf Agata e il tassista Piero. Le due indagini per\u00f2, si ostacolano a vicenda, scatenando il malumore del dottor Morelli. Corrado sospetta che l'autore dell'omicidio sia il professor Gentili, esperto d'arte e ospite della trasmissione, e non la ballerina Pamela, principale indiziata della polizia. Tra mille peripezie il fiuto di Corrado riuscir\u00e0 a far luce sull'omicidio."}
{"id": "4618587", "revid": "729019", "url": "https://it.wikipedia.org/wiki?curid=4618587", "title": "Heinkel P.1073", "text": "L'Heinkel P.1073 (He P.1073), noto anche come \"Strahlj\u00e4ger\" (caccia jet), \u00e8 stato un caccia sviluppato per la Luftwaffe dalla societ\u00e0 di produzione di velivoli Heinkel durante gli ultimi anni del Terzo Reich.\nStoria del progetto.\nNel 1944 Heinkel svilupp\u00f2 diversi progetti utilizzando in combinazione il motore Heinkel HeS 011 con il turboreattore BMW 003 a flusso assiale. Uno dei turboreattori era sistemato sulla parte superiore della fusoliera e l'altro in posizione ventrale. Il motore sotto la fusoliera era posto asimmetricamente per fornire spazio per il carrello. I disegni di questo aereo vennero utilizzati dalla Heinkel per sviluppare lo He 162 \"Volksj\u00e4ger\", dotato di un solo motore turbogetto e prodotto verso la fine del 1944.\nVarianti.\nHeinkel forn\u00ec venti varianti del progetto tra il 6 luglio e il 3 ottobre 1944. Tutte le varianti sarebbero state armate con due cannoncini MK 108 da 30 millimetri.\nP.1073 01 4.\nQuesto era il disegno originale del progetto di caccia a reazione. Aveva coda a V e ali a freccia. Possedeva una struttura snella e portava un serbatoio di combustibile da 500 l su ogni ala.\nP.1073 01 8.\nProgetto per un ricognitore d'alta quota, era un aereo a reazione con motore leggermente asimmetrico come il modello precedente, ma con la cabina di pilotaggio situata all'estremit\u00e0 anteriore della fusoliera. Il progetto comprendeva una versione alternativa con ali a freccia negativa.\nHe P. 1073 02.\nUna variante con ali a freccia negativa."}
{"id": "4618590", "revid": "21880", "url": "https://it.wikipedia.org/wiki?curid=4618590", "title": "Rosa mosqueta", "text": ""}
{"id": "4618598", "revid": "691381", "url": "https://it.wikipedia.org/wiki?curid=4618598", "title": "Strahlj\u00e4ger", "text": ""}
{"id": "4618621", "revid": "6923", "url": "https://it.wikipedia.org/wiki?curid=4618621", "title": "Grattacieli pi\u00f9 alti della Francia", "text": "Questa \u00e8 una lista dei grattacieli pi\u00f9 alti di Francia con altezza minima di 100 metri.\nGli edifici qui elencati sono 23, la maggior parte situati nel quartiere de La D\u00e9fense, di cui il pi\u00f9 alto \u00e8 la Tour First che con i suoi 231 metri \u00e8 il grattacielo pi\u00f9 alto di Francia.\nGrattacieli pi\u00f9 alti di Francia.\nQui di seguito verranno inseriti i soli edifici di altezza architetturale, in conformit\u00e0 alle convenzioni internazionali."}
{"id": "4618627", "revid": "1573940", "url": "https://it.wikipedia.org/wiki?curid=4618627", "title": "Chamaeleo dilepis", "text": "Chamaeleo dilepis \u00e8 un sauro della famiglia Chamaeleonidae diffuso nell'Africa subsahariana. Viene riconosciuto con il nome comune di camaleonte orecchiuto.\nBiologia.\n\u00c8 una specie prevalentemente arboricola, che occasionalmente si sposta sul terreno.\nDistribuzione e habitat.\nLa specie ha un ampio areale che si estende dal Camerun e dalla Nigeria ad ovest sino al Kenya e alla Somalia ad est, spingendosi a sud attraverso la Tanzania sino al Botswana, la Namibia, il Malawi, il Mozambico e il Sudafrica.\nConservazione.\nLa \"IUCN Red List\" classifica \"C. dilepis\" come specie a basso rischio (\"Least Concern\").\nLa specie \u00e8 inserita nella Appendice II della \"Convention on International Trade of Endangered Species\" (CITES)."}
{"id": "4618630", "revid": "287204", "url": "https://it.wikipedia.org/wiki?curid=4618630", "title": "Campionati africani femminili di pallacanestro Under-16", "text": "I Campionati africani femminili di pallacanestro Under-16 (in inglese \"FIBA AfroBasket Women Under-16\") sono una competizione sportiva continentale a cadenza biennale organizzata dalla FIBA Africa, la federazione africana della pallacanestro.\nSi tratta di un torneo tra nazionali composte di giocatrici al di sotto dei 16 anni di et\u00e0, ed \u00e8 di solito valevole per la qualificazione ai Campionati mondiali Under-17.\nIl primo campionato africano di pallacanestro Under-16 si tenne nel 2009."}
{"id": "4618633", "revid": "72396", "url": "https://it.wikipedia.org/wiki?curid=4618633", "title": "WCT Challenge Cup 1976 - Singolare", "text": "Il singolare del torneo di tennis WCT Challenge Cup 1976, facente parte della categoria World Championship Tennis, ha avuto come vincitore Ilie N\u0103stase che ha battuto in finale Arthur Ashe 6\u20133, 1\u20136, 6\u20137, 6\u20133, 6\u20131."}
{"id": "4618635", "revid": "238100", "url": "https://it.wikipedia.org/wiki?curid=4618635", "title": "Godzilla (Game Boy)", "text": ""}
{"id": "4618639", "revid": "599013", "url": "https://it.wikipedia.org/wiki?curid=4618639", "title": "Frank Winters", "text": "Carriera da giocatore.\nWinter fu scelto dai Cleveland Browns nel corso del decimo giro del Draft 1987, rimanendovi per tre stagioni. Dopo brevi esperienze con New York Giants e Kansas City Chiefs, nel 1992 pass\u00f2 ai Green Bay Packers. L'anno successivo si guadagn\u00f2 il posto di centro titolare, conservandolo fino alla stagione 2000. Con Green Bay disput\u00f2 due Super Bowl consecutivi, conquistando un anello nel Super Bowl XXXI. Si ritir\u00f2 dopo la stagione 2002 e il 18 luglio 2008 fu inserito nella Green Bay Packers Hall of Fame."}
{"id": "4618649", "revid": "1442080", "url": "https://it.wikipedia.org/wiki?curid=4618649", "title": "WCT Challenge Cup 1977 - Singolare", "text": "Il singolare del WCT Challenge Cup 1977 \u00e8 stato un torneo di tennis facente parte della categoria World Championship Tennis.\nIl detentore del titolo Ilie N\u0103stase si \u00e8 riconfermato battendo in finale Jimmy Connors 3-6, 7-6, 6-4, 7-5."}
{"id": "4618665", "revid": "717966", "url": "https://it.wikipedia.org/wiki?curid=4618665", "title": "Cronologia del misticismo ebraico", "text": ""}
{"id": "4618674", "revid": "1243", "url": "https://it.wikipedia.org/wiki?curid=4618674", "title": "Stazione di Gioiosa Marea", "text": ""}
{"id": "4618678", "revid": "691381", "url": "https://it.wikipedia.org/wiki?curid=4618678", "title": "Fiat SIA 5", "text": ""}
{"id": "4618680", "revid": "889336", "url": "https://it.wikipedia.org/wiki?curid=4618680", "title": "Nils Andersson", "text": "Carriera.\nClub.\nHa vinto un campionato nazionale con il G\u00f6teborg.\nNazionale.\nPrese parte con la sua Nazionale alle Olimpiadi del 1908."}
{"id": "4618686", "revid": "1573940", "url": "https://it.wikipedia.org/wiki?curid=4618686", "title": "Al-Mu'tazz", "text": "Collocato sul trono dalla soldatesca turca, si dimostr\u00f2 un burattino nelle loro mani. Diventando Comandante dei Credenti a 19 anni, fu il pi\u00f9 giovane califfo della peraltro ancora breve storia abbaside e dovette destreggiarsi tra le fazioni di Corte, che si contendevano sfacciatamente il potere.\nA Samarra, i Turchi incontravano serie difficolt\u00e0 con i \"Magh\u0101riba\" (musulmani arabi e berberi del Maghreb); mentre l'elemento arabo e persiano spadroneggiava a Baghdad, che aveva inizialmente sostenuto come califfo suo cugino al-Musta\u02bf\u012bn e che guardava ormai entrambi con uguale avversione. Al-Mu\u02bftazz fu cos\u00ec circondato da persone che erano pronte a complottare ai suoi danni o a tradirlo alla prima occasione utile.\nDapprima egli fece giustiziare lo sventurato suo predecessore al-Musta\u02bf\u012bn. Poi suo fratello stesso, Ibr\u0101h\u012bm al-Mu'ayyad, che era erede designato al trono, fu posto crudelmente a morte. Anche un altro fratello, Ab\u016b A\u1e25mad, che aveva valorosamente guidato le truppe nell'ultimo scontro, in aiuto dell'ingrato fratello, fu incarcerato. I Turchi provarono a farlo rilasciare ma al-Mu\u02bftazz, ancor pi\u00f9 allarmato, si decise a farlo morire. Fu cos\u00ec soffocato in una veste di lana (o, secondo altri, fu assiderato in un giaciglio di ghiaccio e il cadavere fu esposto alla Corte califfale per dimostrare che non aveva segni di violenza sul corpo e che era quindi deceduto di morte naturale.\nLe entrate del califfato furono sperperate da una Corte assolutamente incapace e assai poco fu lasciato nel Tesoro per pagare le truppe. Le truppe preposte alla sicurezza della citt\u00e0 accerchiarono il Palazzo califfale, reclamando il loro soldo. Il governatore scrisse ad al-Mu'tazz per un anticipo, ma il califfo, istigato dai Turchi, neg\u00f2 quanto loro dovuto. Cos\u00ec scoppi\u00f2 una grave rivolta e una folla accuratamente istigata imped\u00ec che il nome di al-Mu\u02bftazz fosse ricordato, come d'uso, nella \"khu\u1e6dba\" della \"salat\" del mezzogiorno di venerd\u00ec nelle moschee, e cos\u00ec non si ebbero preghiere quel giorno. Prima di piegare la rivolta, il governatore fu costretto a incendiare due ponti e a dar fuoco all'adiacente bazar, al fine di tenere lontani i ribelli. Ma l'anno dopo tutte le forze armate califfali - Turchi, \"Magh\u0101riba\" e Persiani del Ferghana (\"Far\u0101ghina\") - misero a ferro e fuoco il Palazzo califfale per ottenere la loro paga.\nIl califfo riusciva nondimeno a sbarazzarsi nel 868 di suo suocero, Bugh\u0101 al-Sagh\u012br (o al-Shar\u0101b\u012b), da lui sempre odiato per esser stato tra gli assassini del padre al-Mutawakkil, contando sul forte malcontento dei \u201cTurchi\u201d che lo accusavano d'incapacit\u00e0 a trovare i fondi che essi esigevano, ma nulla pot\u00e9 quando \u1e62\u0101li\u1e25 b. al-Wa\u1e63\u012bf (giugno 869) pretese il licenziamento del vizir (e complice del califfo nelle sue malefatte), A\u1e25mad b. Isr\u0101\u02be\u012bl, considerato il maggior responsabile del deplorevole stato finanziario del califfato e incarcerato dopo violenti maltrattamenti, \"cui il figlio di Wa\u1e63\u012bf partecip\u00f2 di persona fracassandogli i denti con un pugno\".\n\u1e62\u0101li\u1e25 e un altro ribelle, M\u016bs\u0101, progettarono di uccidere al-Mu\u02bftazz e portarono avanti il loro disegno con grande brutalit\u00e0. Lo attirarono per un incontro e lo colpirono a randellate e a calci; poi lo trascinarono all'aperto con le vesti lacerate e lo abbandonarono sotto il torrido sole, senza acqua n\u00e9 viveri. Dopo tre giorni il califfo mor\u00ec, all'et\u00e0 di 24 anni."}
{"id": "4618688", "revid": "767487", "url": "https://it.wikipedia.org/wiki?curid=4618688", "title": "Samantha Prahalis", "text": "Carriera.\nAlla sesta giornata della Serie A1 2015-16, ha segnato 50 punti con la maglia del CUS Cagliari, migliore prestazione nei vent'anni precedenti nei campionati nazionali femminili in Italia.\nIl 28 dicembre si trasferisce in Ungheria nel DVTK Miskolc."}
{"id": "4618697", "revid": "300067", "url": "https://it.wikipedia.org/wiki?curid=4618697", "title": "Avery Warley", "text": "Carriera.\nCon gli ha disputato i Giochi panamericani di Guadalajara 2011."}
{"id": "4618701", "revid": "300067", "url": "https://it.wikipedia.org/wiki?curid=4618701", "title": "Krystal Thomas", "text": ""}
{"id": "4618704", "revid": "300067", "url": "https://it.wikipedia.org/wiki?curid=4618704", "title": "Shekinna Stricklen", "text": "Carriera.\n\u00c8 stata selezionata dalle Seattle Storm al primo giro del Draft WNBA 2012 con la 2\u00aa chiamata assoluta."}
{"id": "4618706", "revid": "2221081", "url": "https://it.wikipedia.org/wiki?curid=4618706", "title": "Hiroshima Toyo Carp", "text": "Gli sono una squadra professionistica giapponese di baseball con sede a Hiroshima, Honsh\u016b. Milita nella Central League della Nippon Professional Baseball e gioca le partite casalinghe al Mazda Stadium.\nLa squadra fu fondata nel dicembre 1949 come Hiroshima Carp, ed assunse la denominazione odierna nel 1968 quando l'azienda Toyo Kogyo, l'odierna Mazda, divenne lo sponsor principale."}
{"id": "4618710", "revid": "31789", "url": "https://it.wikipedia.org/wiki?curid=4618710", "title": "Paccasassi", "text": ""}
{"id": "4618713", "revid": "729019", "url": "https://it.wikipedia.org/wiki?curid=4618713", "title": "Eutelsat Hot Bird 13D", "text": "Eutelsat Hot Bird 13D (in precedenza Hot Bird 10, Atlantic Bird 4A ed Eutelsat 3C) \u00e8 un satellite per le trasmissioni televisive del gruppo Eutelsat Communications che, attraverso appositi ricevitori sulla Terra collegati ad antenne paraboliche di diametro poco superiore a , copre le regioni dell'Europa, Nordafrica e Medio Oriente. Dalla sua posizione, in orbita geostazionaria sull'equatore, a 13\u00b0 est del meridiano di Greenwich deriva il suo nome. La lettera finale segue alfabeticamente l'ordine cronologico di lancio dei satelliti della serie Hot Bird situati nella medesima posizione.\nStoria.\nNato come Hot Bird 10 fu messo in orbita nel febbraio 2009 con un razzo Ariane 5 partito dal sito di lancio ELA-3 del Centre Spatial Guyanais di Kourou nella Guyana francese.\n\u00c8 subito posizionato a 7\u00b0 ovest e rinominato Atlantic Bird 4A; poi a 3\u00b0 est prende il nome di Eutelsat 3C. Eutelsat Communications nei primi giorni di luglio 2013 lo rimpiazza col pi\u00f9 recente Eutelsat 3D e lo sposta nuovamente alla posizione di 13\u00b0 est per la quale era stato progettato rinominandolo Eutelsat Hot Bird 13D; il satellite sostituito Eutelsat Hot Bird 13A da questa posizione \u00e8 a sua volta spostato a ovest e rinominato Eutelsat 8 West C.\nInizialmente \u00e8 stato commissionato come Atlantic Bird 4A a 7 \u00b0 W. Quando Atlantic Bird 7 divenne operativo, fu ribattezzato Eutelsat 3C e fu collocato con Eutelsat 3A a 3 \u00b0 Est. Successivamente \u00e8 diventato Hotbird 13D e nel 2016 Eutelsat 33E, che si trova a 33\u00b0 Est..\nTransponder.\nI 64 ripetitori (transponder) presenti sul satellite trasmettono, qualora utilizzati, sulle frequenze della banda Ku."}
{"id": "4618731", "revid": "287204", "url": "https://it.wikipedia.org/wiki?curid=4618731", "title": "Modibo Niakate", "text": ""}
{"id": "4618734", "revid": "287204", "url": "https://it.wikipedia.org/wiki?curid=4618734", "title": "Jose Ruiz", "text": ""}
{"id": "4618741", "revid": "1543377", "url": "https://it.wikipedia.org/wiki?curid=4618741", "title": "Roland M\u00fcller", "text": "Carriera.\nNato a Colonia, inizia la sua carriera professionistica nel club principale di questa citt\u00e0, ovvero nel Colonia, in seconda Bundesliga. Dopo tre stagioni di militanza nelle file della seconda squadra, rimane tre stagioni al Duisburg, che partecipa nello stesso campionato del suo club precedente. Il 16 luglio 2013 viene annunciato il suo trasferimento al Servette che milita nella Challenge League svizzera, per un anno con opzione per due stagioni successive. A Ginevra, ritrova Pascal Zuberb\u00fchler, suo vecchio allenatore dei portieri della nazionale filippina."}
{"id": "4618742", "revid": "729019", "url": "https://it.wikipedia.org/wiki?curid=4618742", "title": "Aviosuperficie Mensanello", "text": "L'aviosuperficie di Mensanello \u00e8 un aeroporto situato all'interno dell'area comunale di Colle di Val d'Elsa, pi\u00f9 precisamente nella zona industriale Pian dell'Olmino, a 4 km dal centro della citt\u00e0.\nTraffico.\nIl traffico e composto esclusivamente da piccoli aerei biposto privati o di propriet\u00e0 dell'aeroclub con sede nel medesimo aeroporto. La richiesta d'atterraggio pu\u00f2 essere segnalata via fax o comunicata agli altri aeroplani sulla frequenza radio 130.00 MHz. Il traffico consentito \u00e8 domestico, europeo, aviazione generale, ULM.\nStrutture.\nL'aviosuperficie ha una propria pista e una piccola aviorimessa in cui nelle medesime vicinanze si trova anche una scuola di volo. La pista \u00e8 lunga 700 m e larga 30 ed \u00e8 in erba. L'aeroporto non \u00e8 dotato di una torre e non fornisce servizio ATC. Nelle vicinanze si trova la tenuta di Mensanello in cui si trova un parcheggio auto e un agriturismo."}
{"id": "4618743", "revid": "287204", "url": "https://it.wikipedia.org/wiki?curid=4618743", "title": "Pagoda Kyaiktiyo", "text": "La Pagoda Kyaiktiyo (in birmano \u1000\u103b\u102d\u102f\u1000\u103a\u1011\u102e\u1038\u101b\u102d\u102f\u1038 \u1018\u102f\u101b\u102c\u1038, IPA t\u0255ai\u0294t\u02b0\u00edj\u00f3 p\u02b0\u0259j\u00e1), conosciuta anche col nome di Golden Rock o Roccia d'oro) \u00e8 il terzo pi\u00f9 importante luogo di pellegrinaggio buddhista della Birmania, dopo la Pagoda Shwedagon e il Tempio Mahamuni. Si trova nello Stato Mon e si tratta di un piccolo stupa alto poco pi\u00f9 di 7 metri costruito sulla sommit\u00e0 di un masso di granito ricoperto da numerosi strati di foglie d'oro attaccate dai devoti. Secondo la leggenda la roccia si troverebbe in un precario equilibrio al di sopra di una ciocca di capelli di Buddha. La roccia, la pagoda e tutte le strutture costruite attorno ad essa si trovano sulla cima del monte Kyaiktiyo, e da molte parti si dice che basti una visita a questo luogo per convertirsi al Buddhismo.\nEtimologia.\nIn lingua mon la parola \"kyaik\" (\u1000\u103b\u102c\u103a) significa \"pagoda\" e \"yo\" (\u101a\u1035\u102f) significa \"portare sulla testa dell'eremita\". La parola \"ithi\" (in Mon \u1023\u101e\u102d, dal pali \u101b\u102d\u101e\u102d, \"risi\") significa \"eremita\". Perci\u00f2 \"Kyaik-htiyo\" significa \"pagoda sulla testa di un eremita\".\nLeggenda.\nSecondo la leggenda Siddharta Gautama, durante uno dei suoi numerosi viaggi, don\u00f2 una ciocca dei suoi capelli ad un eremita chiamato Taik Tha. Egli la nascose fra i suoi capelli per tenerla al sicuro, fino a quando la don\u00f2 al re col preciso desiderio che la ciocca venisse custodita come reliquia al di sotto di una roccia che avesse le sembianze della testa dell'eremita. Il re aveva ereditato poteri soprannaturali dal padre (uno \"zawgyi\", cio\u00e8 un potente sciamano ed un alchimista) e dalla madre (una N\u0101ga, principessa serpente). La roccia giusta venne trovata sul fondo del mare e con l'aiuto di Thagyamin, il re di Tr\u0101yastri\u1e43\u015ba nella cosmologia buddhista, il posto giusto per collocarla fu riconosciuto sul monte Kyaiktiyo, dove si sarebbe dovuto costruire un reliquiario per contenere la ciocca di capelli, posizionarvi sopra la pietra e costruire una pagoda al di sopra della roccia. Secondo la leggenda \u00e8 proprio questa ciocca di capelli che mantiene salda la roccia e le impedisce di rotolare gi\u00f9 per la scarpata sulla quale \u00e8 sita. Sempre secondo la leggenda, la nave che venne utilizzata per trasportare la roccia fu trasformata in pietra (\u00e8 visibile ancor oggi nei pressi dell'ingresso al luogo sacro, a circa 300 metri di distanza dalla pagoda) ed \u00e8 chiamata Pagoda (o Stupa) Kyaukthanban, letteralmente \"lo stupa della nave di pietra\".\nSecondo la leggenda i pellegrini che compiono il tragitto per tre volte in un anno dal campo base Kinpun saranno ricompensati con ricchezze e buona fortuna.\nGeografia.\nLa pagoda si trova vicina alla citt\u00e0 di Kyaikto, nello Stato Mon, ad un'altezza di circa 1.100 metri sul livello del mare sulla vetta del monte Kyaiktiyo (conosciuto anche col nome di Kelasa o montagne Yoma orientali). La sua distanza da Yangon \u00e8 di circa 210 km. Il centro abitato pi\u00f9 vicino alla pagoda \u00e8 un villaggio chiamato Kinpun, alla base del monte e a 16 km di distanza dalla sua vetta. Lungo la strada che si inerpica su per la montagna si possono vedere diverse altre rocce di granito in precario equilibrio.\nLungo la salita si giunge al cosiddetto Yatetaung, da dove si pu\u00f2 procedere solamente a piedi (la salita \u00e8 lunga circa 1.200 metri ed \u00e8 molto ripida). Pi\u00f9 vicino alla vetta, due grandi statue di leone sono a guardia dell'ingresso della Pagoda e segnalano che da qui in avanti si deve procedere a piedi nudi, secondo l'usanza birmana. Il sentiero che parte dal villaggio di Kinpun invece \u00e8 lungo circa 11 km, ma molti pellegrini lo percorrono comunque a piedi per guadagnare meriti. In tempi pi\u00f9 recenti, sulle colline circostanti la Pagoda Kyaiktiyo sono stati costruiti numerosi altri templi, pagode e luoghi di pellegrinaggio.\nStrutture.\nLa Roccia d'oro su cui \u00e8 costruita la pagoda ha un'altezza di circa 7 metri e mezzo ed una circonferenza di circa 15 metri, mentre lo stupa sulla roccia \u00e8 alto poco pi\u00f9 di 7 metri. La piattaforma rocciosa su cui poggia il masso \u00e8 di origine naturale; su di essa \u00e8 poggiata la roccia (con un piano inclinato) e la superficie di contatto fra roccia e base di sostegno sembra essere estremamente ridotta. Il masso sporge per oltre met\u00e0 della propria circonferenza sullo strapiombo ed \u00e8 in un precario equilibrio sulla parte terminale del piano roccioso sotto di esso, a strapiombo sulla valle sottostante. La pagoda vera e propria \u00e8 circondata da una serie di costruzioni, edifici contenenti statue di Buddha e di spiriti Nat, altre pagode e piattaforme panoramiche, anche se la Roccia d'oro \u00e8 di gran lunga l'attrazione principale per i pellegrini che salgono fin quass\u00f9 e attaccano numerosissime foglie d'oro al masso, conferendogli cos\u00ec l'aspetto caratteristico. L'accesso nelle immediate vicinanze della Roccia d'oro \u00e8 riservato ai soli uomini (in accordo con la visione dei meriti del Buddhismo birmano, le donne sono un gradino al di sotto degli uomini)."}
{"id": "4618746", "revid": "767487", "url": "https://it.wikipedia.org/wiki?curid=4618746", "title": "The Essential Rino Gaetano", "text": "The Essential Rino Gaetano \u00e8 una raccolta postuma del cantautore italiano Rino Gaetano, pubblicata nel 2008 dalla RCA Italiana. La raccolta contiene 28 brani del cantautore crotonese per una totale di 1 ora, 52 minuti e 50 secondi.\nIl disco.\nSulla copertina del disco \u00e8 presente un primo piano del cantautore in bianco e nero e, sopra la figura \u00e8 presente la scritta \"The Essential\" (in bianco) \"Rino Gaetano\" (in maiuscolo verde)."}
{"id": "4618751", "revid": "108678", "url": "https://it.wikipedia.org/wiki?curid=4618751", "title": "Roccia d'oro", "text": ""}
{"id": "4618759", "revid": "767487", "url": "https://it.wikipedia.org/wiki?curid=4618759", "title": "Business Rivals", "text": "Business Rivals \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine conosciuto anche con il titolo \"The Adventures of Dominica #4: Business Rivals\" - usc\u00ec nelle sale cinematografiche USA il 3 agosto 1915."}
{"id": "4618761", "revid": "767487", "url": "https://it.wikipedia.org/wiki?curid=4618761", "title": "Magnus Beck", "text": "Carriera.\nNazionale.\nVenne convocato nella Nazionale danese che si classific\u00f2 al secondo posto ai Giochi olimpici del 1908, senza tuttavia disputare alcun incontro durante la competizione."}
{"id": "4618762", "revid": "182193", "url": "https://it.wikipedia.org/wiki?curid=4618762", "title": "Museo Casa Zapata", "text": ""}
{"id": "4618765", "revid": "767487", "url": "https://it.wikipedia.org/wiki?curid=4618765", "title": "\u00d8dbert Bjarnholt", "text": "Carriera.\nNazionale.\nVenne convocato nella Nazionale danese che si classific\u00f2 al secondo posto ai Giochi olimpici del 1908, senza tuttavia disputare alcun incontro durante la competizione."}
{"id": "4618766", "revid": "6653", "url": "https://it.wikipedia.org/wiki?curid=4618766", "title": "Castello Episcopio di Grottaglie", "text": ""}
{"id": "4618768", "revid": "599013", "url": "https://it.wikipedia.org/wiki?curid=4618768", "title": "Einar Middelboe", "text": "Carriera.\nNazionale.\nVenne convocato nella Nazionale danese che si classific\u00f2 al secondo posto ai Giochi olimpici del 1908, senza tuttavia disputare alcun incontro durante la competizione."}
{"id": "4618771", "revid": "729019", "url": "https://it.wikipedia.org/wiki?curid=4618771", "title": "Battaglia di Domb\u00e5s", "text": "La battaglia di Domb\u00e5s (in norvegese \"Slaget ved Domb\u00e5s\") fu uno scontro avvenuto nell'ambito della campagna di Norvegia tra l'Esercito Norvegese e un'unit\u00e0 di paracadutisti tedeschi, tra il 14 e il 19 aprile 1940 durante la seconda guerra mondiale. Come parte dell'invasione del sud della Norvegia e in risposta allo sbarco Alleato vicino a Romsdal, nel sud-ovest del paese, i tedeschi lanciarono una compagnia di paracadutisti presso lo snodo ferroviario vitale di Domb\u00e5s. Nei cinque giorni successivi, i tedeschi bloccarono le linee ferroviarie che attraversano Dovre e che collegano le principali citt\u00e0 tra Oslo e Trondheim.\nAntefatti.\nPoco tempo dopo l'operazione Weser\u00fcbung, iniziata il 9 aprile, gli Alleati iniziarono un'offensiva di supporto alle forze norvegesi per impedire ai tedeschi di prendere il controllo dei punti strategici del paese. Queste operazioni furono il primo vero scontro del conflitto tra i tedeschi e gli anglo-francesi.\nIl 13 aprile, il generale Nikolaus von Falkenhorst, comandante delle forze d'invasione in Norvegia, ricevette l'ordine dall'Alto Comando tedesco di conquistare il villaggio di Domb\u00e5s, 145\u00a0km a nord di Oslo, con un attacco di truppe aviotrasportate. La decisione dell'Alto Comando fu dovuta ad un falso rapporto su un'invasione Alleata, realmente avvenuta giorni dopo ad \u00c5ndalsnes. L'obiettivo principale della missione era la distruzione della ferrovia e il blocco dell'avanzata Alleata nell'entroterra.\nForze in campo.\nGermania.\nI tedeschi paracadutarono a Domb\u00e5s la 1\u00aa Compagnia del 1\u00ba Battaglione del 1\u00ba Reggimento della 7\u00aa Divisione \"Flieger\". Con base a Stendal, vicino a Magdeburgo, l'unit\u00e0 ricevette i suoi ordini il 12 aprile e atterr\u00f2 ad Oslo il giorno seguente. La compagnia era comandata da Herbert Schmidt ed era composta da 185 uomini, equipaggiati con armi leggere e con 22 mitragliatrici MG34 Mentre le altre quattro compagnie del battaglione erano state impiegate nei primi giorni dell'invasione di Danimarca e Norvegia, la 1\u00aa Compagnia fu tenuta come riserva..\nNorvegia.\nL'unica forza norvegese inizialmente presente a Domb\u00e5s era il 2\u00ba Battaglione dell'11\u00ba Reggimento. Due giorni dopo l'attacco giunse a rinforzo la 1\u00aa Compagnia del 5\u00ba Reggimento di Fanteria mentre il 17 aprile i due battaglioni furono rimpiazzati dal 1\u00ba Battaglione, rinforzato da un plotone di mitraglieri e cannoni contraerei. Nell'ultimo giorno di battaglia, ai norvegesi si unirono dei Royal Marines britannici operanti con un cannone ferroviario.\nLa battaglia.\n14 aprile.\nCirca alle ore 17:00 del 14 aprile, 15 Junkers Ju 52 da trasporto truppe decollarono dall'aeroporto Fornebu di Oslo, nonostante la grandine e il nevischio. Un'ora prima un altro Ju 52 aveva effettuato un volo di ricognizione sull'obiettivo ma a causa del tempo non era riuscito a distinguere nulla al suolo.\nNonostante gli ufficiali volessero posticipare l'operazione a causa del maltempo, l'ordine proveniva da Hitler in persona e quindi doveva essere portato a termine qualunque fosse il rischio da correre.\nLa missione tedesca fu il secondo attacco condotto con truppe aviotrasportate di tutta la storia mentre la prima fu l'assalto aviotrasportato sulla base aerea di Sola, vicino a Stavanger, il 9 aprile.\nIl lancio.\nQuando gli aerei giunsero sul bersaglio, dopo un volo di 275\u00a0km, le nuvole basse impedirono alla maggior parte degli Ju 52 di lanciare i paracadutisti nel punto esatto. I soldati finirono sparpagliati in una vasta area, da Lesja, 20\u00a0km a ovest, fino a V\u00e5l\u00e5sj\u00f8, 18\u00a0km a nord-est, e alla valle di Gudbrandsdal, 8\u00a0km a sud del bersaglio.\nI paracadutisti contro il 2\u00ba battaglione norvegese.\nIl 2\u00ba Battaglione norvegese era stato mobilitato a Molde, qualche giorno prima, ed era giunto a Domb\u00e5s la sera del 13 aprile, da cui avrebbe dovuto aiutare gli Alleati a riconquistare Trondheim. Mentre attendeva, l'unit\u00e0 posizion\u00f2 le sue mitragliatrici Colt M/29 in modalit\u00e0 contraerea, in modo da avere un minimo di difesa.\nL'arrivo degli aerei tedeschi colse di sorpresa i norvegesi che cominciarono ad aprire il fuoco sugli JU 52 con ogni arma a disposizione. L'equipaggio degli aerei rispose con le mitragliatrici a bordo, mentre gli aerei sorvolavano le file degli alberi. Ben presto, i primi paracadutisti si lanciarono, bersagliati dai norvegesi mentre scendevano al suolo. Dei quindici aerei tedeschi decollati, solo cinque tornarono ad Oslo e due atterrarono alla base di V\u00e6rnes, vicino a Trondheim; tutti e sette gli aerei sopravvissuti erano stati crivellati dai proiettili. I rimanenti otto aerei furono abbattuti o costretti ad un atterraggio d'emergenza. Uno Ju 52 atterr\u00f2 sul lago V\u00e4nern, vicino a Mariestad, in Svezia, dove il ghiaccio sulla superficie cedette e l'aereo affond\u00f2. L'equipaggio venne salvato dagli svedesi e rientr\u00f2 in servizio nel gennaio 1941. La maggior parte dei paracadutisti degli aerei abbattuti mor\u00ec nello schianti oppure furono uccisi o fatti prigionieri dai norvegesi, poco tempo dopo.\nDei 185 uomini al decollo, Schmidt ora aveva circa 63 paracadutisti, il resto erano morti o troppo sparpagliati nell'area circostante. Con queste forze ridotte i tedeschi cominciarono a bloccare la ferrovia e la rete stradale, tagliando i cavi telefonici che correvano lungo la strada principale. Dopo aver requisito dei taxi, Schmidt avanz\u00f2 con essi, con all'interno pi\u00f9 soldati possibile, verso Domb\u00e5s, fermandosi regolarmente per le ricognizioni.\nSchmidt viene ferito.\nQuando i taxi con i tedeschi a bordo raggiunsero la fattoria di Li, sulla strada per Domb\u00e5s, incrociarono due camion carichi di soldati della 5\u00aa Compagnia dell'11\u00ba Reggimento. Dopo la confusione iniziale, i norvegesi aprirono il fuoco e i tedeschi risposero con mitra e bombe a mano. Dopo un breve scontro, nel quale Schmidt venne gravemente ferito e i norvegesi furono respinti, i paracadutisti rinunciarono ad avanzare. Decisero quindi di ripiegare e difendersi nella fattorie dei Ulekleiv e Hagevolden, da qui avevano una buona vista in ogni direzione. Schmidt, ferito all'anca e allo stomaco, non lasci\u00f2 mai il comando e ordin\u00f2 ai suoi uomini di usare la sabbia per scrivere sulla neve un messaggio alla Luftwaffe, chiedendo rifornimenti e munizioni. Tuttavia, l'aviazione tedesca non individu\u00f2 mai il messaggio e i paracadutisti non ricevettero mai aiuto.\nEffetti dell'attacco.\nL'attacco a Domb\u00e5s costrinse la Norges Bank a velocizzare l'evacuazione della riserva monetaria norvegese. Le 50 tonnellate d'oro furono evacuate da Oslo, il 9 aprile, e portate in un caveau a Lillehammer mentre i paracadutisti tedeschi attaccavano la via ferroviaria. Quando giunsero notizie dell'aviolancio tedesco, l'oro fu portato in treno ad \u00c5ndalsnes, da cui fu portato via da incrociatori britannici e pescherecci norvegesi.\nIl 14 aprile, il re Haakon VII e suo figlio, il principe Olav, erano entrambi a Dovre, vicino alla zona di lancio tedesca, a soli 30 minuti dal pi\u00f9 vicino gruppo di paracadutisti. Entrambi furono scortati al sicuro da membri della Dovreskogen Rifle Association.\n15 aprile.\nIl 15 aprile, altri paracadutisti sopravvissuti si riunirono a Domb\u00e5s. Durante la mattinata, i paracadutisti fecero esplodere la linea ferroviaria in tre punti diversi.\nNel frattempo, le forze norvegesi si riorganizzarono per tentare di fermare i tedeschi. Quarantuno uomini, divisi in due plotoni con mitragliatrici pesanti, comandati da Eliiv Austlid, il cui superiore era Trygve Lie, attaccarono i tedeschi senza aver effettuato una ricognizione, nel tentativo di rendere sicura una strada per la fuga della famiglia reale e del gabinetto di governo. La squadra d'assalto, formata da Austlid e sei o sette volontari, si lanciarono attraverso un campo lungo 200 m di fronte alle posizioni tedesche mentre i loro compagni coprivano i loro movimenti sparando con le mitragliatrici. A meno di 75 m, i norvegesi dovettero affrontare un pendio ricoperto da uno strato profondo di neve. Austild era a meno di 10 m dai tedeschi quando un proiettile lo colp\u00ec e l'attacco norvegese vacill\u00f2 con i soldati trovatisi privi del loro leader. Ritrovatisi in un'imboscata, dei quarantuno norvegesi ventotto furono catturati e solo cinque riuscirono a fuggire.\n16 aprile.\nIl 16 aprile, la 1\u00aa Compagnia del 5\u00ba Reggimento di Fanteria, al comando del capitano Bottheim, arriv\u00f2 sul campo di battaglia. La compagnia attacc\u00f2 i tedeschi da sud mentre il 2\u00ba Battaglione dello stesso reggimento invi\u00f2 una compagnia ad attaccare da nord. L'assalto settentrionale venne supportato da mortai da 81\u00a0mm e diverse mitragliatrici Colt M/29.\nDopo un breve scontro, da una delle posizioni tedesche usc\u00ec uno dei prigionieri norvegesi con una bandiera bianca. Il soldato rifer\u00ec che vi erano altri prigionieri e che, se i norvegesi non avessero cessato il fuoco, Schmidt li avrebbe fatti uccidere. Tuttavia, questo potrebbe essere un fraintendimento linguistico tra Schmidt e il prigioniero: il possibile significato reale delle parole di Schmidt era che se i norvegesi avessero continuato, il fuoco dei mortai avrebbe colpito anche i prigionieri. In risposta venne inviato un prigioniero tedesco che rifer\u00ec a Schmidt che i tedeschi dovevano arrendersi. Essi per\u00f2 rifiutarono l'offerta.\nRottura dell'accerchiamento tra Ulekleiv e Hagevolden.\nMentre avvenivano le infruttuose negoziazioni, i paracadutisti tedeschi si prepararono a muoversi dalle loro posizioni e riposizionarsi altrove per continuare la battaglia. L'arrivo dei due mortai norvegesi aveva mutato la situazione tattica e inoltre i rifornimenti e le munizioni tedeschi stavano calando rapidamente. Schmidt decise quindi che doveva condurre i suoi uomini in un luogo meglio difendibile. La negoziazione era una tattica per guadagnare tempo cosicch\u00e9 i paracadutisti potessero allontanarsi con il favore delle tenebre. Schmidt credeva che altre unit\u00e0 tedesche stessero avanzando lungo la valle Gudbrandsval e che, se avessero resistito abbastanza, sarebbero giunti dei rinforzi. La verit\u00e0 \u00e8 che i tedeschi erano fermi poco a nord di Minnesund, molto a sud rispetto alla valle Gudbrandsdal e Domb\u00e5s.\nQuando i negoziati cessarono, i norvegesi riaprirono il fuoco ma un'improvvisa bufera di neve imped\u00ec loro di vedere il nemico e permise ai tedeschi di contrattaccare e rompere a nord l'accerchiamento. Il comandante norvegese ordin\u00f2 cos\u00ec il ripiegamento su Domb\u00e5s. Nella notte tra il 16 e il 17 aprile, i paracadutisti di Schmidt si avviarono verso sud in direzione di Dovre.\nPer tutta la giornata i norvegesi pattugliarono l'area degli aviolanci, catturando ventidue tedeschi a Kolstad, vicino a Lesja, e altri ventitr\u00e9 alla stazione ferroviaria di Bottheim.\n17 aprile.\nAll'alba del 17 aprile, i tedeschi si ritirarono, coperti da tre mitragliatrici dei norvegesi ottenute nell'imboscata del 15 aprile. I paracadutisti si mossero in colonna, seguiti dai feriti e dai prigionieri a bordo degli autocarri a loro volta seguiti da una retroguardia.\nSul ponte stradale a Landheim, venticinque norvegesi bloccarono loro la via ma furono respinti indietro fino alla chiesa di Dovre in un attacco notturno con bombe a mano. I tedeschi si appostarono temporaneamente sul ponte di Einbugga, a met\u00e0 strada tra Toftemo, a nord, e Dovre, a sud.\nLa fattoria Lindse.\nPi\u00f9 tardi, gli uomini di Schmidt cominciarono a cercare una nuova posizione in cui proteggersi senza il rischio di essere attaccati da dietro. Trovarono infine la fattoria dei Lindse, posizionata sopra un rilievo dominante l'area, a 250 m dalla ferrovia e 700 m dalla strada principale. L'area nord della fattoria divenne il centro della difesa mentre nella zona a sud vennero tenuti i prigionieri norvegesi: quindici militari e quaranta civili. L'edificio venne rapidamente fortificato con sacchi di sabbia e assi. Schmidt venne trasportato dai prigionieri usando una porta come barella.\nI combattimenti alla fattoria.\nBen presto, i norvegesi avanzarono e la 1\u00aa Compagnia del maggiore Kj\u00f8s finirono in un'altra imboscata tedesca presso la fattoria. Kj\u00f8s venne catturato con l'avanguardia norvegese. Il resto della compagnia combatt\u00e9 per salvarsi e riusc\u00ec a raggiungere la chiesa di Dovre verso le ore 10:00 di mattina.\nI norvegesi non riuscirono a capire che \"tutti\" i paracadutisti erano a Lindse e persero tempo a riorganizzarsi e rifornirsi. Il 1\u00ba Battaglione dell'11\u00ba Reggimento subentr\u00f2 al posto del 1\u00ba Battaglione, con un plotone di mitraglieri. Per tutto il giorno le posizioni tedesche abbandonate a Ulekleiv furono bombardate dai mortai norvegesi e solo in serata scoprirono dov'erano realmente i tedeschi. Nella notte tra il 17 e il 18 aprile, il tenente L. K. L\u00f8kken del Comando Contraereo di Raufoss giunse assieme ad un cannone contraereo da 40\u00a0mm.\n18 aprile.\nIl 18 aprile fu il giorno decisivo della battaglia. I tedeschi furono circondati a nord dal 1\u00ba Battaglione e a sud dalla 1\u00aa Compagnia, assieme ad altre unit\u00e0 minori. La compagnia a sud aveva infatti con s\u00e9 il cannone contraereo, posizionato alla stazione ferroviaria di Dovre, come artiglieria di supporto. All'alba i soldati norvegesi avanzarono lungo il pendio a sud della fattoria Lindse e aprirono il fuoco sui tedeschi. Quando la battaglia divenne cruenta, Schmidt rifer\u00ec in seguito:\nAnche se le posizioni tedesche erano ben fortificate, le loro munizioni calavano drasticamente e la resa sarebbe stata solo una questione di tempo. In aiuto, tuttavia, giunse uno Junkers Ju 52 che paracadut\u00f2 munizioni, abiti invernali, provvigioni, rifornimenti medici e la frequenza radio per comunicare con l'Alto Comando.\nIn giornata, un ufficiale norvegese chiese a Schmidt la resa, che venne rifiutata. Il cannone da 40\u00a0mm bombard\u00f2 per tutto il giorno l'area della fattoria e due gravine circostanti. A sera, i tedeschi erano tutti rinchiusi nella fattoria che i norvegesi volutamente non bombardavano per non colpire i loro compagni prigionieri.\n19 aprile.\nAll'alba del 19 aprile, i tedeschi erano completamente circondati dalle forze norvegesi meglio armate. Nella notte, erano giunti ulteriori rinforzi agli scandinavi: un cannone ferroviario manovrato da Royal Marines, giunto da \u00c5ndalsnes. Il cannone aveva con s\u00e9 300 proiettili e apr\u00ec il fuoco alle ore 06:00, sparando dieci colpi con estrema precisione. Poco dopo un altro Ju 52 fece un passaggio per lanciare rinforzi ma il pilota rientr\u00f2 senza completare la missione dopo che Schmidt gli invi\u00f2 un messaggio via radio in cui lo informava che i paracadutisti stavano per arrendersi.\nIn seguito, Schmidt invi\u00f2 il secondo in comando, il tenente Ernst M\u00f6ssinger, a negoziare la resa, sperando di ottenere dei termini favorevoli. Il maggiore Arne Sunde, comandante dei norvegesi, si rifiut\u00f2 di accettare tutto ci\u00f2 che non fosse una resa incondizionata. Sunde disse che se i tedeschi non si fossero arresi entro dieci minuti gli Alleati avrebbero ripreso a bombardare la fattoria. Nove minuti e mezzo dopo, alle 11:30, i paracadutisti si arresero, segnalando la resa con tre razzi di segnalazione, come chiesto dai loro norvegesi.\nQuarantacinque paracadutisti si arresero alla fattoria dei Lindse, sei dei quali erano feriti.\nLe perdite norvegesi furono di venti morti e venti feriti.\nConseguenze.\nIn seguito alla resa, i tedeschi furono portati nell'area di Romsdal, i feriti all'ospedale di \u00c5lesund, mentre i restanti centotrentacinque uomini in un campo di prigionia ad Aver\u00f8y, vicino a Kristiansund. Durante i raid dei bombardieri tedeschi su Kristiansund del 28 e 29 aprile, tra i prigionieri di guerra vi furono diversi feriti.\nI norvegesi volevano interrogare i prigionieri per poi inviarli in Inghilterra in nave ma nel caos del collasso della resistenza nel sud del paese e l'evacuazione Alleata da \u00c5ndalsnes nell'aprile-maggio 1940, i tedeschi furono lasciati indietro e liberati da un reggimento della 1\u00aa Divisione \"Herman G\u00f6ring\" Dei paracadutisti catturati solo tre finirono in mano agli inglesi e portati in Gran Bretagna. Uno dei tre era riuscito a fuggire dalla cattura ma venne scoperto durante la ritirata anglo-norvegese e fatto prigioniero il 29 aprile..\nTredici paracadutisti furono fatti prigionieri a Lillehammer il 14 aprile dopo che il loro Ju 52 era stato abbattuto. Tre tedeschi erano feriti e vennero condotti all'ospedale. Quelli sani furono condotti al campo di prigionia a Lom, nell'Oppland.\nLe armi catturate dai tedeschi a Domb\u00e5s non furono distribuite ai norvegesi ma stoccate nel paesino di Tretten, dove le ritrovarono i tedeschi il 23 aprile.\nLa maggior parte delle truppe liberate decise volontariamente di essere dispiegata nuovamente nella battaglia di Narvik, nel nord del paese per aiutare le truppe montano austro-tedesche della 3\u00aa Divisione da Montagna del generale Eduard Dietl. La maggior parte di questi uomini per\u00ec nella battaglia.\nHerbert Schmidt ricevette la Croce di Cavaliere della Croce di Ferro il 24 maggio 1940, per le sue azioni in battaglia. In seguito alla guarigione dalle ferite, nel 1941 scrisse un libro in cui narr\u00f2 dettagliatamente le sue esperienze durante la battaglia; il titolo del libro \u00e8 \"Die Fallschirmj\u00e4ger von Dombaas.\" Schmidt verr\u00e0 ucciso dalla Resistenza francese nel 1944, mentre andava da Vannes verso Pontivy, il 16 giugno 1944. Schmidt venne colpito alle spalle, da un tiratore scelto, mentre era seduto dietro il suo comandante di divisione, Hermann-Bernhard Ramcke."}
{"id": "4618774", "revid": "481666", "url": "https://it.wikipedia.org/wiki?curid=4618774", "title": "Eyes That See Not", "text": ""}
{"id": "4618781", "revid": "500044", "url": "https://it.wikipedia.org/wiki?curid=4618781", "title": "Treasure (Bruno Mars)", "text": "Treasure \u00e8 un singolo del cantautore statunitense Bruno Mars, pubblicato il 17 giugno 2013 come terzo estratto dal secondo album in studio \"Unorthodox Jukebox\". Il brano \u00e8 stato scritto dallo stesso Mars insieme a Philip Lawrence, Ari Levine e Phredley Brown.\nDescrizione.\n\"Treasure\" \u00e8 una canzone d'amore, dove Mars si rivolge alla ragazza che ama, paragonandola ad un tesoro. La canzone \u00e8 stata scritta da Bruno Mars, Philip Lawrence e Ari Levine.\nIl brano possiede un genere musicale disco, con elementi funk e R&amp;B. Nel brano sono presenti forti influenze che richiamano gli anni '70 e '80, e molti critici hanno lodato il brano per questo, paragonando \"Treasure\" a brani di Michael Jackson e degli Earth, Wind &amp; Fire.\nCritica.\nIl brano ha ricevuto recensioni positive dai critici musicali. Jody Rosen dal \"Rolling Stone\" ha dichiarato che \"Treasure\" \u00e8 \"cremoso disco soul sulla scia di Michael Jackson/Prince\".\nVideo musicale.\nIl videoclip \u00e8 stato girato a Las Vegas il 20 maggio 2013, vede lo stesso Bruno Mars che si esibisce in un programma televisivo, immerso in uno scenario tipicamente anni settanta, insieme ai THE Hooligans e con protagonista femminile la ballerina Taja Riley. Diretto da Cameron Diddy ha valso al cantante una statuetta nella categoria \"miglior coreografia\" agli MTV Video Music Awards 2013.\nHa la particolarit\u00e0 di essere girato nel formato 4:3 che era il pi\u00f9 diffuso all'epoca a cui si rif\u00e0."}
{"id": "4618787", "revid": "767487", "url": "https://it.wikipedia.org/wiki?curid=4618787", "title": "Eyes That See Not (film 1915)", "text": "Eyes That See Not \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 7 agosto 1915."}
{"id": "4618788", "revid": "713168", "url": "https://it.wikipedia.org/wiki?curid=4618788", "title": "Baldenburg", "text": ""}
{"id": "4618790", "revid": "1149807", "url": "https://it.wikipedia.org/wiki?curid=4618790", "title": "Medicina rigenerativa", "text": "Si dice medicina rigenerativa il processo di rimpiazzamento e rigenerazione delle cellule, tessuti e organi umani per ripristinarne le normali funzioni.\nQuesto campo di ricerca permette di rigenerare tessuti e organi danneggiati nel corpo rimpiazzando il tessuto danneggiato e/o stimolando i meccanismi di riparazione del corpo per guarire i tessuti precedentemente irreparabili o organi.\nLa medicina rigenerativa consente inoltre agli scienziati di far crescere tessuti e organi in laboratorio e trapiantarli con sicurezza quando il corpo non pu\u00f2 curarsi da solo. Si avvale di dispositivi tecnologici all'avanguardia chiamati bioreattori.\nLa medicina rigenerativa ha potenzialmente la capacit\u00e0 di risolvere il problema della mancanza di organi disponibili per la donazione in comparazione al numero di pazienti che ne richiedono, soprattutto se l'organo di cui si necessita \u00e8 fatto con le stesse cellule del paziente.\nTecnologie.\nTerapia genica.\nla terapia genica tenta di modificare o di introdurre geni nel corpo del paziente con l'obiettivo di ottenere trattamenti duraturi, anche curare il cancro, le malattie virali e i disordini ereditari. Gli approcci di terapia genetica comprendono la sostituzione di un gene mutato, che causa malattie, con una corretta copia del gene.\nLa terapia genica pu\u00f2 essere eseguita \"in vivo\", nella quale un gene viene trasferito nelle cellule del paziente, o \"ex vivo\", nella quale il gene viene rilasciato alle cellule fuori dal copro, per poi venire trasferite in n secondo momento.\nIn sostanza gli sviluppatori della terapia genica introducono nuovi o corretti geni nelle cellule del paziente attraverso vettori, cio\u00e8 virus disattivati che non causano la malattia nel paziente, ma servono da veicolo per trasportare il nuovo materiale genetico nelle cellule. Sono stati usati per la terapia genica i retrovirus, gli adenovirus, i virus adenoassociati, gli herpsvirus e il vaccinia virus. In alternativa il nuovo materiale genetico si pu\u00f2 introdurre nelle cellule attraverso vettori non virali, tra cui nanoparticelle e nanosfere.\nLe tecniche di terapia genica posso essere usate per modificate \"ex vivo\", che in un secondo momento vengono reintrodotte nel corpo del paziente per combattere la malattia. Questo approccio comprende le tecniche di immunoterapia, tra cui le Car-T, T-cell receptor, le Natural Killer, i Linfociti infiltranti il tumore, i linfociti derivati dal midollo osseo, le cellule gammadelta T e i vaccini contro il cancro.\nEditing genomico.\nL'editing genomico \u00e8 una tecnica nella quale il DNA pu\u00f2 essere inserito, rimpiazzato, rimosso o modificato in una particolare localizzazione del genoma umano per ottenere benefici terapeutici in modo da poter trattare il cancro, diverse tipologie di malattie rare l'HIV e altro ancora. Ci sono diversi approcci che si appoggiano alle cosiddette \"forbici molecolari\", spesso una nucleasi ingegnerizzata che permette un taglio preciso nel DNA del paziente, in una specifica locazione del genoma. Poi i \"tagli\" vengono riparati per creare le modifiche desiderate in un specifico gene.\nLe nucleasi attualmente usate nell'editing genomico sono le meganucleasi, le nucleasi di dita di zinco (ZFN), le nucleasi basata sull'effetto di attivazione della trascrizione (TALEN) e il sistema di brevi ripetizioni palindrome raggruppate regolarmente (CRISPR/Cas9).\nIn alternativa l'editing genomico pu\u00f2 essere eseguito mediante la ricombinazione omologa di sequenze dei virus adenoassociati nel DNA del paziente.\nTerapia cellulare.\nLa terapia cellulare consiste nella somministrazione di cellule nel corpo del paziente per sostituire o riparare tessuti danneggiati da una malattia. Diversi tipi di cellule possono essere impiegate tra cui le cellule staminali ematopoietiche, cellule staminali del muscolo, cellule staminali neuronali, cellule staminali mesenchimali, linfociti, cellule dendritiche e cellule delle isole pancreatiche.\nLe terapie cellulari possono essere di tipo autologo, cio\u00e8 il paziente riceve le cellule dal proprio corpo, o allogeniche, quando il paziente riceve le cellule da un donatore.\nLa maggior parte delle terapie a base cellulare, in corso di sviluppo, utilizzano le cellule staminali pluripotenti. Diversamente dalle cellule embrionali, le pluripotenti sono cellule staminali che sono geneticamente riprogrammate a un stato capace di diventare un qualsiasi tipo di cellula. Questa tecnologia pu\u00f2 permettere lo sviluppo di illimitate tipologie di cellule umane necessarie per scopi terapeutici.\nIngegneria tissutale.\nCon l'Ingegneria tissutale si tenta di mantenere, recuperare o sostituire tessuti e organi attraverso la combinazione di impalcature, cellule e molecole. Con l'ingegneria tissutale si utilizza un'impalcatura, detta anche scaffold, che utilizza qualsiasi tipo di materiale, dalle proteine ai polimeri sintetici. Certe terapie partono da uno scaffold esistente, rimuovendo le cellule da un organo, processo chiamato \"decellurizzazione\" In un secondo momento vengono aggiunte cellule \"riprogrammate\", permettendo al tessuto o all'organo di svilupparsi \"ex vivo\".\nI biomateriali comprendono qualsiasi sostanza che interagisce con il sistema biologico del paziente. I biomateriali forniscono un supporto a tessuti biongegnerizzati."}
{"id": "4618792", "revid": "2134764", "url": "https://it.wikipedia.org/wiki?curid=4618792", "title": "Igor Tadi\u0107", "text": "Carriera.\nDopo aver esordito la sua carriera nello Zugo, approda al Kriens in Challenge League. Durante la stagione 2011-2012 segna 17 reti in campionato consentendogli di approdare in Super League, firmando un contratto con lo San Gallo. Con la maglia biancoverde scende in campo otto volte, per poi firmare un contratto di un anno con opzione per due altri con il Servette, appena relegato in Challenge League. Fa il suo esordio ufficiale con la maglia granata, il 13 luglio 2013 sul campo del Wohlen durante la prima partita della stagione segnando un gol, riprendendo di testa una respinta del portiere Flamur Tahiraj in seguito ad un tiro dell'esordiente Kevin Bua, siglando cos\u00ec il gol vittoria della partita (risultato finale di 2-1 per gli ospiti). Firma la sua unica doppietta in occasione della sua ultima partita con la squadra ginevrina il 14 maggio 2014 contro il Wil. Il 20 maggio viene annunciato il suo trasferimento allo Schaffhausen."}
{"id": "4618796", "revid": "767487", "url": "https://it.wikipedia.org/wiki?curid=4618796", "title": "Street Fakers", "text": "Street Fakers \u00e8 un cortometraggio muto del 1915 diretto da Hal Roach.\nProduzione.\nIl film fu prodotto dalla Essanay Film Manufacturing Company. Venne girato a Los Angeles.\nDistribuzione.\nDistribuito dalla General Film Company, il film - un cortometraggio di una bobina conosciuto anche con il titolo \"Street Fakirs\" - usc\u00ec nelle sale cinematografiche USA il 5 agosto 1915."}
{"id": "4618798", "revid": "6923", "url": "https://it.wikipedia.org/wiki?curid=4618798", "title": "Real Betis Balompi\u00e9 1996-1997", "text": "Questa pagina raccoglie i dati riguardanti il Real Betis Balompi\u00e9 nelle competizioni ufficiali della stagione 1996-1997."}
{"id": "4618801", "revid": "599013", "url": "https://it.wikipedia.org/wiki?curid=4618801", "title": "Adam Timmerman", "text": "Carriera da giocatore.\nGreen Bay Packers.\nTimmermann fu scelto dai Green Bay Packers nel corso del settimo giro del Draft 1995. In quattro stagioni con la franchigia, part\u00ec come titolare in due Super Bowl, vincendo il Super Bowl XXXI contro i New England Patriots.\nSt. Louis Rams.\nDopo la stagione 1998, Timmerman si un\u00ec ai St. Louis Rams con cui vinse un altro anello nel Super Bowl XXXIV. Il quarto Super Bowl della carriera fu il Super Bowl XXXVI, questa volta perso contro i New England Patriots. Timmerman fu convocato per il Pro Bowl due volte, nel 1999 e 2001. I Rams lo svincolarono il 27 febbraio 2007."}
{"id": "4618807", "revid": "2104733", "url": "https://it.wikipedia.org/wiki?curid=4618807", "title": "50 Words for Snow", "text": "50 Words For Snow \u00e8 il decimo album della cantante britannica Kate Bush, pubblicato il 21 novembre del 2011.\nDescrizione.\nDa come si evince dal titolo, l'album \u00e8 completamente incentrato sul tema della neve. L'album \u00e8 composto da 7 canzoni e ha una durata di 65 minuti. L'unico singolo estratto \u00e8 \"Wild Man\". Nella canzone \"Snowed in at Wheeler Street\" l'artista duetta con Elton John."}
{"id": "4618808", "revid": "47767", "url": "https://it.wikipedia.org/wiki?curid=4618808", "title": "Robin Vane-Tempest-Stewart, VIII marchese di Londonderry", "text": "Biografia.\nEducato all'Eton College, Robin era l'unico figlio di Charles Vane-Tempest-Stewart, VII marchese di Londonderry e di sua moglie, Edith Helen (nata Chaplin). Nel 1901 prese parte come paggio all'incoronazione di re Edoardo VII e per l'occasione Philip de L\u00e1szl\u00f3 gli realizz\u00f2 un ritratto. Lavor\u00f2 come \"attach\u00e9\" onorario all'ambasciata britannica a Roma e fu direttore delle Londonderry Collieries, le miniere di carbone di propriet\u00e0 della sua famiglia. Appassionato di calcio, fu dapprima direttore e poi consigliere dell'Arsenal Football Club dal 1939 al 1946.\nFu membro del partito unionista per la contea di Down nel parlamento del Regno Unito tra il 1931 ed il 1945. Succedette a suo padre nel marchesato nel 1949.\nLord Londonderry fu un noto giocherellone nella sua epoca, giungendo talvolta a compiere scherzi reputati di cattivo gusto come quello di agghindare il suo albero di Natale con profilattici in occasione della visita del parroco locale. Marito attento e padre devoto, era solito intrattenere la famiglia con storie e racconti.\nRobin ebbe sempre un rapporto distante e distaccato coi suoi genitori, in particolar modo con suo padre. I due avevano pareri opposti sulla conduzione delle industrie di famiglia soprattutto durante lo sciopero generale del 1926. Quando Robin si spos\u00f2 con Romaine, figlia di un birraiolo, la sua famiglia vide male quell'unione, ma il matrimonio fu invece felice per quanto dur\u00f2 sino al 1951 quando lady Londonderry venne colpita da un cancro e mor\u00ec poco dopo, gettando il marito nello sconforto pi\u00f9 totale e nell'alcolismo.\nLord Londonderry mor\u00ec a causa di un'insufficienza epatica il 17 ottobre 1955, all'et\u00e0 di 52 anni. Venne sepolto al fianco della moglie a Wynyard Park per poi essere entrambi trasferiti nella cappella dei marchesi di Londonderry nella St Mary's Church di Long Newton, contea di Durham.\nMatrimonio e figli.\nRobin spos\u00f2 nel 1931 Romaine Combe (m. 1951), figlia del maggiore Boyce Combe, di Farnham, Surrey, ed ebbe i seguenti eredi:"}
{"id": "4618811", "revid": "599013", "url": "https://it.wikipedia.org/wiki?curid=4618811", "title": "The Happy House", "text": ""}
{"id": "4618814", "revid": "1728", "url": "https://it.wikipedia.org/wiki?curid=4618814", "title": "Scala di Mionnet", "text": ""}
{"id": "4618816", "revid": "1543377", "url": "https://it.wikipedia.org/wiki?curid=4618816", "title": "Swedish Open 2013 - Qualificazioni singolare femminile", "text": "Le qualificazioni del singolare femminile dello Swedish Open 2013 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "4618818", "revid": "729019", "url": "https://it.wikipedia.org/wiki?curid=4618818", "title": "Nenad Marinkovi\u0107", "text": "Carriera.\nDopo aver partecipato al campionato serbo, greco e a quello israeliano approda nelle Challenge League svizzera, firmando per un anno con opzione per un altro con il Servette, appena relegato in Challenge League. Dopo appena cinque partite giocate con la squadra ginevrina, il suo contratto viene rescisso di comune accordo."}
{"id": "4618819", "revid": "76963", "url": "https://it.wikipedia.org/wiki?curid=4618819", "title": "Th\u00e9odore Edme Mionnet", "text": "Biografia.\nMionnet studi\u00f2 a Parigi, al Coll\u00e8ge du Cardinal le Moine e in seguito alla \u00c9cole de droit. Dopo quattro anni di pratica legale e un breve periodo nell'esercito, da cui si conged\u00f2 per il cattivo stato di salute, nel 1800 divenne assistente al Cabinet des m\u00e9dailles della Biblioth\u00e8que Nationale, e in questa veste inizi\u00f2 a catalogare le collezioni. Viaggi\u00f2 in Italia, fece diversi interessanti ritrovamenti numismatici e nel 1830 divenne membro della Acad\u00e9mie des inscriptions et belles-lettres.\nA Mionnet si deve l'ideazione di una scala, che da lui prende nome, per misurare il diametro delle monete, utilizzata da diversi autori nel XIX secolo."}
{"id": "4618820", "revid": "599013", "url": "https://it.wikipedia.org/wiki?curid=4618820", "title": "Museo mineralogico di Caltanissetta", "text": "Il museo mineralogico, paleontologico e della zolfara Sebastiano Mottura, anche noto come museo mineralogico di Caltanissetta, ospita al suo interno una ricca collezione di minerali e fossili, e un'esposizione permanente dedicata alla tecnologia mineraria per l'estrazione dello zolfo di Sicilia.\nIl museo ha sede all'interno di una struttura recentemente inaugurata e adiacente alla scuola fondata dallo stesso Mottura, di cui il museo ha fatto parte per lungo tempo.\nStoria.\nNel 1862 l'ingegnere Sebastiano Mottura fond\u00f2 a Caltanissetta una scuola mineraria, che diresse tra il 1868 e il 1875.\nMottura raccolse campioni di minerali della formazione gessoso-solfifera del centro Sicilia, che don\u00f2 in parte al museo-laboratorio didattico della scuola da lui fondata.\nLa raccolta dell'allora museo-laboratorio si ampli\u00f2 negli anni notevolmente grazie ad una lungimirante politica di scambio dei pezzi rinvenuti nelle miniere del comprensorio minerario zolfifero Siciliano; grazie, anche, alle donazioni di direttori di zolfare siciliane ex allievi dell'Istituto \"Mottura\".\nCi\u00f2 fa s\u00ec che oggi la struttura museale nissena vanti una collezione molto varia, articolata e imponente per numero e qualit\u00e0 dei pezzi esposti.\nFino al 2012 il museo ha sempre avuto sede all'interno della scuola mineraria (che con il tempo ha assunto la denominazione di \"I.I.S.S. Sebastiano Mottura\"). La prima sede era sita in via Berengario Gaetani, in un edificio su tre piani dove si trovavano aule e laboratori, in particolare nella sala n. 4 vi era il laboratorio di mineralogia e geologia, che successivamente diventer\u00e0 il museo mineralogico.\nIl 15 dicembre 2012, in occasione del 150\u00ba anniversario della fondazione dell'istituto Mottura, \u00e8 stata inaugurata la nuova sede del museo, adesso sito in una struttura realizzata \"ad hoc\" ed annessa alla scuola.\nIl museo.\nI locali sono di propriet\u00e0 della provincia di Caltanissetta che ha concesso, nel luglio 2012, in comodato gratuito gli stessi all'IISS Sebastiano Mottura, che provvede alla esposizione di tutti i minerali di propriet\u00e0 dell'Istituto stesso, nonch\u00e9 alla gestione di tutte le attivit\u00e0 museali con il personale scolastico in organico.\nLo spazio museale \u00e8 distribuito in diversi ambienti.\nEsposizione delle tecnologie minerarie dello zolfo.\nUnico nel suo genere, lo spazio dedicato ad alcuni strumenti d'epoca utilizzati nella attivit\u00e0 mineraria, come i castelletti di estrazione, i vagoncini utilizzati per il trasporto dei minerali, i forni Gill.\nDiversi pannelli murali con grafici e diagrammi testimoniano della storia e dei ciclo economico dello zolfo, oltre ad una ricca collezione di foto d'epoca; inoltre, \u00e8 stata presente la campana della chiesetta della miniera Trabia Tallarita, oggi tornata al suo luogo di origine dopo un restauro.\nCollezione di fossili.\nLe collezione di minerali e fossili presenti conta 2.500 minerali e 1.500 reperti fossili di varie epoche geologiche e tra questi anche una collezione di macrofossili, catalogati in ordine stratigrafico, dal periodo Siluriano al Quaternario.\nCollezione di minerali.\nIl museo, mediante l'esposizione di minerali, in particolare campioni di zolfo, rocce, fossili ed attrezzature specifiche, da testimonianza dell'attivit\u00e0 svolta in passato di sfruttamento delle varie miniere per l'estrazione dello zolfo presenti sul territorio nisseno. Al suo interno sono custodite collezioni di minerali e fossili, oltre a pezzi di particolare pregio mineralogico.\nRarit\u00e0.\nI minerali in esposizione, in particolare campioni di zolfo sono di grande rarit\u00e0 e bellezza, oltre che in una grande variet\u00e0 di forme, struttura, raggruppamento cristallino e trasparenza.\nQuesti sono la testimonianza della passata attivit\u00e0 di sfruttamento delle varie miniere per l'estrazione dello zolfo presenti sul territorio nisseno e non solo.\nInoltre, tra i pezzi acquisiti con politiche di scambio e donazioni, spiccano per il particolare pregio e rarit\u00e0 mineralogica:\nMostra borsa-scambio del minerale e del fossile.\nOgni anno a settembre nei locali del Liceo/Museo si svolge un'importante mostra e borsa di scambio di minerali e fossili. unica manifestazione presente annualmente da Roma alla Sicilia."}
{"id": "4618821", "revid": "253269", "url": "https://it.wikipedia.org/wiki?curid=4618821", "title": "Bonnie Dennison", "text": "Biografia e carriera.\nNata a New York, Bonnie Dennison \u00e8 conosciuta maggiormente per aver interpretato il ruolo di Emily Yokas nella serie televisiva Squadra emergenza dal 2002 al 2005.\nHa anche partecipato ad alcuni spot dell'Actimel, Losethezits.com e Verizon Wireless."}
{"id": "4618823", "revid": "767487", "url": "https://it.wikipedia.org/wiki?curid=4618823", "title": "A Visit to Uncle Dudley's Farm", "text": "A Visit to Uncle Dudley's Farm \u00e8 un cortometraggio muto di animazione del 1915 scritto e diretto da Wallace A. Carlson.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina conosciuto anche con il titolo \"Dreamy Dud in a Visit to His Uncle Dudley's Farm\" - usc\u00ec nelle sale cinematografiche USA il 4 agosto 1915."}
{"id": "4618827", "revid": "1788047", "url": "https://it.wikipedia.org/wiki?curid=4618827", "title": "Istituto federale di Bahia", "text": "L'Istituto federale di Bahia (\"Instituto Federal da Bahia\", IFBA) \u00e8 un ente di istruzione superiore brasiliana a livello federale.\nHa sede a Salvador in Bahia."}
{"id": "4618828", "revid": "60178245", "url": "https://it.wikipedia.org/wiki?curid=4618828", "title": "IFBA", "text": ""}
{"id": "4618829", "revid": "604467", "url": "https://it.wikipedia.org/wiki?curid=4618829", "title": "Nazionale austriaca di slittino", "text": ""}
{"id": "4618830", "revid": "729019", "url": "https://it.wikipedia.org/wiki?curid=4618830", "title": "Augustus Hobart-Hampden, VI conte di Buckinghamshire", "text": "Biografia.\nEra l'ultimogenito di Lord George Vere Hobart, figlio di George Hobart, III conte di Buckinghamshire, e di sua moglie, Jane Cataneo. Studi\u00f2 al Ripon College, alla Westminster School e al Brasenose College.\nCarriera.\n\u00c8 stato rettore alla Wolverhampton (1820-1847). Successe al fratello nel 1849.\nIl 5 agosto 1878 il suo nome fu cambiato legalmente a Augusto Edward Hobart-Hampden con regio licenza.\nMatrimoni.\nPrimo Matrimonio.\nSpos\u00f2, il 12 settembre 1816, Mary Williams (?-25 gennaio 1825), figlia di John Williams. Ebbero quattro figli:\nSecondo Matrimonio.\nSpos\u00f2, il 15 agosto 1826, Mary Egremont (1797-20 marzo 1873), figlia del reverendo Godfrey Egremont. Ebbero tre figli:\nMorte.\nMor\u00ec il 29 ottobre 1885, a 91 anni a Hampden House, nel Buckinghamshire. Fu sepolto a Sidmouth, nel Devon."}
{"id": "4618832", "revid": "60178259", "url": "https://it.wikipedia.org/wiki?curid=4618832", "title": "Instituto Federal da Bahia", "text": ""}
{"id": "4618833", "revid": "767487", "url": "https://it.wikipedia.org/wiki?curid=4618833", "title": "When My Lady Smiles", "text": "When My Lady Smiles \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 10 agosto 1915. Viene citato in \"Moving Picture World\" del 7 agosto 1915."}
{"id": "4618843", "revid": "767487", "url": "https://it.wikipedia.org/wiki?curid=4618843", "title": "Distretto di Nawa", "text": "Il distretto di Nawa \u00e8 un distretto dell'Afghanistan situato nella parte meridionale della provincia di Ghazni, a 100 chilometri dal capoluogo, Ghazni. La popolazione appartiene completamente all'etnia Pashtun, e nel 2002 ammontava a 29.054 persone, il 45% delle quali erano bambini sotto i 12 anni. Il capoluogo del distretto \u00e8 Nawa.\nEconomia.\nLa maggior parte della popolazione vive in capanne di fango. L'agricoltura \u00e8 fortemente influenzata dalla siccit\u00e0. L'acqua viene estratta principalmente da pozzi superficiali. Altre fonti di sostentamento sono il commercio e l'allevamento.\nSanit\u00e0 e istruzione.\nNel distretto di Nawa vi \u00e8 forte carenza di ospedali, scuole e personale specializzato.\nOperazioni militari.\nIl distretto di Nawa \u00e8 stato teatro di operazioni militari, come documentato dal Washington Post e dal New York Times nell'ottobre del 2009."}
{"id": "4618847", "revid": "767487", "url": "https://it.wikipedia.org/wiki?curid=4618847", "title": "Kithson Bain", "text": ""}
{"id": "4618852", "revid": "729019", "url": "https://it.wikipedia.org/wiki?curid=4618852", "title": "William Pulteney (generale)", "text": "Biografia.\nEducato all'Eton College, Pulteney inizi\u00f2 la sua carriera militare come ufficiale nella milizia di Oxford nel 1878. Nel 1881 venne trasferito nelle Scots Guards e prest\u00f2 servizio in diverse campagne militari in Africa tra cui la Guerra anglo-egiziana e la Seconda guerra boera. Ottenne quindi il comando del 1\u00ba battaglione delle Scots Guards nel 1900, passando alla 16\u00aa brigata nell'Irlanda meridionale nel 1908 e poi alla 6th Division nell'Irlanda meridionale nel 1910.\nPulteney comand\u00f2 il III Corps dal 5 agosto 1914 al 19 febbraio 1918. Fu quindi a capo del 23rd Army Corps dal 20 febbraio 1918 al 15 aprile 1919. Come ufficiale non era ritenuto particolarmente abile e da uno dei suoi subordinati venne addirittura definito \"il generale pi\u00f9 ignorante sotto il quale io abbia servito durante la guerra\". Dopo la Prima guerra mondiale, venne impiegato in missioni militari in Giappone sino al suo ritiro nel 1920.\nEgli fu dunque Gentleman Usher of the Black Rod dal 1920 al 1941.\nSpos\u00f2 nel 1917 Jessie, figlia di Sir John Arnott, baronetto."}
{"id": "4618855", "revid": "1784938", "url": "https://it.wikipedia.org/wiki?curid=4618855", "title": "Scristianizzazione della Francia durante la Rivoluzione francese", "text": ""}
{"id": "4618856", "revid": "691381", "url": "https://it.wikipedia.org/wiki?curid=4618856", "title": "CMASA R.S.14", "text": ""}
{"id": "4618858", "revid": "287204", "url": "https://it.wikipedia.org/wiki?curid=4618858", "title": "Swedish Open 2013 - Singolare femminile", "text": "Il singolare femminile dello Swedish Open 2013 \u00e8 stato un torneo di tennis facente parte del WTA Tour 2013.\nPolona Hercog era la detentrice del titolo da due anni ma ha deciso di partecipare al contemporaneo torneo ITF da $100,000 di Olomouc.\nSerena Williams ha sconfitto in finale Johanna Larsson per 6-4, 6-1."}
{"id": "4618859", "revid": "287204", "url": "https://it.wikipedia.org/wiki?curid=4618859", "title": "Theodore Edme Mionnet", "text": ""}
{"id": "4618862", "revid": "1310927", "url": "https://it.wikipedia.org/wiki?curid=4618862", "title": "John Krause", "text": ""}
{"id": "4618864", "revid": "767487", "url": "https://it.wikipedia.org/wiki?curid=4618864", "title": "About Cherry", "text": "Cherry (About Cherry) \u00e8 un film del 2012 diretto da Stephen Elliott.\nTrama.\nAngelina ha 18 anni e ha una madre che soffre di problemi con l'alcool e in pi\u00f9 ha un compagno che poco la rispetta. Per ottenere pi\u00f9 soldi, da una lavanderia inizia a posare nuda per una sola volta.Dopo avere ottenuto questi soldi, decide di andarsene da casa e a vivere a San Francisco con il suo miglior amico Andrew, dove inizia ad avere a che fare con il \"soft porno\" usando il soprannome di Cherry. Grazie al suo aspetto ingenuo riesce a farsi strada in questo mondo ma anche al di fuori, nonostante i forti pregiudizi.\nDistribuzione.\nIl film \u00e8 stato presentato al Festival internazionale del cinema di Berlino nel 2012. In Italia \u00e8 stato distribuito direttamente in DVD e BLU-RAY da Koch Media a partire dal 24 aprile 2013."}
{"id": "4618866", "revid": "767487", "url": "https://it.wikipedia.org/wiki?curid=4618866", "title": "The Bell-Hop", "text": "The Bell-Hop \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti dall'Essanay.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 12 agosto 1915."}
{"id": "4618871", "revid": "599013", "url": "https://it.wikipedia.org/wiki?curid=4618871", "title": "Frode L\u00f8berg", "text": "Biografia.\nIn Coppa del Mondo ottenne il primo risultato di rilievo il 17 dicembre 1986 a Hochfilzen (42\u00b0) e l'unico podio il 19 gennaio 1991 a Ruhpolding (3\u00b0).\nIn carriera prese parte a due edizioni dei Giochi olimpici invernali, (14\u00b0 nella sprint, 20\u00b0 nell'individuale, 6\u00b0 nella staffetta) e (8\u00b0 nell'individuale, 5\u00b0 nella staffetta) e a quattro dei Mondiali, vincendo due medaglie."}
{"id": "4618872", "revid": "287204", "url": "https://it.wikipedia.org/wiki?curid=4618872", "title": "Frode Loberg", "text": ""}
{"id": "4618873", "revid": "104458", "url": "https://it.wikipedia.org/wiki?curid=4618873", "title": "Frode Loeberg", "text": ""}
{"id": "4618875", "revid": "1543377", "url": "https://it.wikipedia.org/wiki?curid=4618875", "title": "Dialetto pavano", "text": "Il pavano \u00e8 un'antica variante del veneto, parlata un tempo nel contado di Padova, da cui il nome.\nLe odierne parlate venete centrali, influenzate dal veneziano, conservano ben poche tracce del pavano. Rivest\u00ec tuttavia un ruolo fondamentale per il fiorire di una cosiddetta \"letteratura pavana\" comprendente numerose opere a tema scherzoso, sia in versi che in prosa, composte tra il XIV e il XVII secolo. I primi autori a scrivere in pavano furono Nicol\u00f2 de' Rossi (1308-1309) e Marsilio da Carrara, ma il massimo esponente di questa corrente \u00e8 Angelo Beolco detto il Ruzante (XVI secolo), cui seguirono per tutto il Seicento una serie di suoi imitatori. Perfino Galileo Galilei scrisse, in tutto o in parte e sotto pseudonimo, un libello in pavano, il \"Dialogo de Cecco di Ronchitti da Bruzene in perpuosito de la Stella Nuova\" (1605).\nCaratteristiche.\nIl tratto pi\u00f9 tipico del pavano era l'utilizzo esteso della metafonesi, con la trasformazione di /e/ e /o/ mediante /i/,: \"p\u00e9ro\" \"pera\" al plurale diventa \"p\u00ecri\"; \"p\u00f3mo\" \"mela\" al plurale diventa \"p\u00f9mi\". Un fenomeno simile avviene nelle vocali aperte, che vengono dittongate: \"zuc\u00f2lo\" \"zucchino\" al plurale \u00e8 \"zucu\u00f2li\".\nI suffissi latini -\"atu\" e -\"ate\" vengono resi con -\"\u00f2\" e -\"\u00e8\": \"parent\u00f2\" \"parentado\", \"amist\u00f2\" \"amicizia\". Questo fenomeno fu ricordato - e biasimato - da Dante nel \"De vulgari eloquentia\".\nVa ricordata anche la prima persona plurale del presente indicativo in -\"\u00f3n\" o -\"\u00f3m\" (\"favel\u00f3m\" \"parliamo\"), in seguito sostituita dalla forma in -\"\u00e9mo\" di origine veneziana (\"favel\u00e9mo\")."}
{"id": "4618876", "revid": "1649409", "url": "https://it.wikipedia.org/wiki?curid=4618876", "title": "Steven Knight", "text": ""}
{"id": "4618878", "revid": "599013", "url": "https://it.wikipedia.org/wiki?curid=4618878", "title": "Earl Dotson", "text": "Carriera da giocatore.\nDotson fu scelto nel corso del terzo giro del Draft 1993 dai Green Bay Packers. Divenne stabilmente titolare a partire dalla stagione successiva. L'anno successivo part\u00ec come titolare nel Super Bowl XXXI vinto contro i New England Patriots. I Packers raggiunsero il Super Bowl anche l'anno successivo ma persero contro i Denver Broncos. Dotson rimase con la franchigia fino alla stagione 2002, dopo la quale si ritir\u00f2."}
{"id": "4618879", "revid": "163270", "url": "https://it.wikipedia.org/wiki?curid=4618879", "title": "\u00c9tienne-Nicholas M\u00e9hul", "text": ""}
{"id": "4618881", "revid": "767487", "url": "https://it.wikipedia.org/wiki?curid=4618881", "title": "A Man Afraid", "text": "A Man Afraid \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 31 luglio 1915."}
{"id": "4618884", "revid": "3732", "url": "https://it.wikipedia.org/wiki?curid=4618884", "title": "Insorgenze antifrancesi in Italia (1796-1799)", "text": ""}
{"id": "4618891", "revid": "729019", "url": "https://it.wikipedia.org/wiki?curid=4618891", "title": "Richard Butler (ufficiale)", "text": "Biografia.\nEducato alla Harrow School ed alla Royal Military Academy Sandhurst, Butler ottenne il ruolo di ufficiale nel Dorset Regiment nel 1890.\nPrest\u00f2 servizio nella Seconda guerra boera e quindi divenne Brigadiere Maggiore ad Aldershot nel 1906. Egli serv\u00ec durante la Prima guerra mondiale inizialmente come ufficiale comandante del 2\u00ba battaglione dei Lancashire Fusiliers e poi come comandante della 3rd Infantry Brigade prima di divenire maggior generale dello stato maggiore della 1st Army dal 1915. Fu vice capo di stato maggiore sul Fronte occidentale dal 1916 e quindi divenne General Officer Commanding del III Corps nel febbraio del 1918.\nDopo la Grande Guerra divenne General Officer Commanding della 2nd Division dal 1919 al 1923 passando poi al ruolo di General Officer Commanding-in-Chief per il Western Command nel 1924 e si ritir\u00f2 nel 1929.\nVisse gli ultimi anni della sua vita a Roden Lodge, Shawbury nello Shropshire, ove mor\u00ec il 22 aprile 1935, venendo sepolto nella chiesa parrocchiale di Hodnet, Shropshire.\nMatrimonio e figli.\nNel 1894 spos\u00f2 Helen Frances Battiscombe dalla quale ebbe un figlio ed una figlia."}
{"id": "4618894", "revid": "767487", "url": "https://it.wikipedia.org/wiki?curid=4618894", "title": "The Happy House (film 1915)", "text": "The Happy House \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 9 agosto 1915."}
{"id": "4618896", "revid": "767487", "url": "https://it.wikipedia.org/wiki?curid=4618896", "title": "Matthew Mbuta", "text": ""}
{"id": "4618898", "revid": "122783866", "url": "https://it.wikipedia.org/wiki?curid=4618898", "title": "Ivan Marinkovi\u0107", "text": "Carriera.\nCon la Nazionale Under-20 serba ha disputato i FIBA EuroBasket Under-20 2012 e quelli 2013."}
{"id": "4618899", "revid": "287204", "url": "https://it.wikipedia.org/wiki?curid=4618899", "title": "Ivan Marinkovic", "text": ""}
{"id": "4618903", "revid": "767487", "url": "https://it.wikipedia.org/wiki?curid=4618903", "title": "Broncho Billy Steps In", "text": "Broncho Billy Steps In \u00e8 un cortometraggio muto del 1915 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 13 agosto 1915."}
{"id": "4618908", "revid": "1543377", "url": "https://it.wikipedia.org/wiki?curid=4618908", "title": "Lorenzo di Las Plassas", "text": "Biografia.\nStudi.\nHa conseguito la maturit\u00e0 classica presso il liceo Marcantonio Colonna di Roma, per poi laurearsi in Economia e Commercio nel 1991 presso la Sapienza - Universit\u00e0 di Roma con 110 e lode.\nHa successivamente conseguito il master in \u201cInternational Politics\" ed \"International Business\u201d presso l'Universit\u00e0 di New York nel 1992 e il master in giornalismo radiotelevisivo presso la SGRT di Perugia nel 1994.\nCarriera lavorativa.\nDurante la propria permanenza a New York ha lavorato presso la RCS come assistente personale di Oriana Fallaci, nonch\u00e9 per il dipartimento ONG dell'Organizzazione delle Nazioni Unite (ove si \u00e8 occupato della selezione delle associazioni idonee all'ammissione al ruolo di consulenti dell'ONU). Nel 1995 si \u00e8 iscritto all'ordine dei giornalisti e nel biennio 1995-1996 ha lavorato per Euronews, il canale televisivo notiziario pan-europeo, per poi passare a Rai Internazionale, per la quale si \u00e8 occupato di cinema.\nNel 1999 - sotto la guida di Roberto Morrione, primo direttore di quella testata - ha fatto parte del gruppo dei giornalisti fondatori del canale RaiNews24. Per la rete notiziaria della Rai ha ideato e condotto le rubriche \"Shownet\" (dedicata a cinema e spettacolo), \"Orizzonti\" (informazione scientifica) e \"Imago\" (arte contemporanea).\nCon la qualifica di inviato ha seguito per RaiNews24 i principali eventi italiani e internazionali di cinema e di arte. Come conduttore, conduce le edizioni del notiziario del mattino e la rassegna stampa. Gli ambiti di cui si occupa sono soprattutto politica internazionale, cinema e tematiche sociali.\nAltre informazioni personali.\nIl giornalista \u00e8 nipote diretto di un fratello dell'ultima baronessa Zapata. Insieme al padre, dopo aver ereditato dalla zia i beni provenienti dal marito di questa, il barone (detto marchese) Lorenzo Zapata, ne ha aggiunto il cognome, completo del predicato nobiliare. Il giornalista stesso ha vissuto nel palazzo Zapata di Cagliari e in quello omonimo di Barumini (che \u00e8 stato poi trasformato nel museo Casa Zapata). L'archivio storico della famiglia Zapata, attualmente (2014) di sua propriet\u00e0, con pi\u00f9 di 13.000 tra documenti e pergamene \u00e8 tra i pi\u00f9 importanti archivi storici privati sardi.\nNel 2020 pubblica per Baldini+Castoldi il romanzo \"Lascia parlare il vento\"."}
{"id": "4618914", "revid": "767487", "url": "https://it.wikipedia.org/wiki?curid=4618914", "title": "Broncho Billy's Prot\u00e9g\u00e9", "text": "Broncho Billy's Prot\u00e9g\u00e9 \u00e8 un cortometraggio muto del 1915 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti da Anderson.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 6 agosto 1915."}
{"id": "4618917", "revid": "128695", "url": "https://it.wikipedia.org/wiki?curid=4618917", "title": "Hugh Doherty", "text": ""}
{"id": "4618918", "revid": "1305772", "url": "https://it.wikipedia.org/wiki?curid=4618918", "title": "Adidas Golden Ball", "text": "Il Pallone d'oro Adidas \u00e8 un premio conferito durante i mondiali di calcio e pu\u00f2 riferirsi a:"}
{"id": "4618919", "revid": "125901908", "url": "https://it.wikipedia.org/wiki?curid=4618919", "title": "Marten de Roon", "text": "Caratteristiche tecniche.\nAbile in fase di interdizione, \u00e8 utile nel gioco aereo dove riesce a sfruttare la sua altezza. I suoi punti di forza sono la concentrazione e la resistenza. Negli anni in Frisia, il tecnico Dwight Lodeweges lo ha quasi sempre utilizzato davanti alla difesa, nel 4-2-3-1 adottato dalla squadra frisone. Pu\u00f2 fare anche il mediano nel 4-4-2, oppure in una linea a tre. \u00c8 stato impiegato anche come difensore centrale.\nCarriera.\nClub.\nGli inizi.\nDe Roon ha mosso i primi passi nel mondo calcistico a livello locale con l'ASWH, club di Hendrik-Ido-Ambacht. Si \u00e8 fatto notare cos\u00ec dal , che lo ha fatto giocare nel suo settore giovanile per sei anni.\nSparta Rotterdam e Heerenveen.\nNel 2006, passa allo , altro club di Rotterdam, che lo ha fatto esordire tra i professionisti nella stagione di Eredivisie 2009-2010 contro il . Nelle successive due stagioni, in Eerste Divisie, riesce a ritagliarsi pi\u00f9 spazio cominciando a destare l'interesse di numerosi club di prima divisione.\nNell'estate del 2012 passa all' guidato da Marco van Basten che riesce a tesserarlo a parametro zero.\nEsordisce con la nuova maglia nel turno preliminare di Europa League contro il , andando anche a segno. Alla sua seconda stagione in Frisia diventa il capitano della squadra.\nAtalanta.\nL'11 luglio 2015 la societ\u00e0 italiana dell' ne ufficializza l'acquisto a titolo definitivo, per 1,5 milioni di euro pi\u00f9 il 10% del ricavato di una sua eventuale futura cessione, mentre il giocatore ha firmato un contratto che lo legher\u00e0 alla squadra bergamasca fino al 2019.\nEsordisce con la nuova maglia il 15 agosto, dove la compagine bergamasca ha affrontato il nell'incontro valido per il terzo turno preliminare di Coppa Italia. Nell'occasione, sigla anche la prima rete con i colori nerazzurri con un tiro da fuori area che ha sbloccato il match (la partita finir\u00e0 3 a 0 per gli orobici), mentre otto giorni dopo fa il suo esordio in serie A nella trasferta in casa dell', persa per 1-0; il 6 dicembre segna invece il suo primo gol in Serie A, contro il . Complessivamente totalizza 37 presenze e 2 gol in stagione.\nMiddlesbrough.\nIl 4 luglio 2016 viene ceduto agli inglesi del per 10 milioni di euro pi\u00f9 4 di bonus, il 10% dei quali viene girato all'Hereenven, oltre a ciascuno a Sparta Rotterdam e Feyenoord, a causa di clausole analoghe. Segna il suo primo gol in Premier League il 5 novembre, realizzando la rete del pareggio (1-1) in pieno recupero nella partita in trasferta giocata contro il .\nRitorno all\u2019Atalanta.\nNell'estate del 2017 torna all'Atalanta, a titolo definitivo, per 15 milioni di euro (13,5 pi\u00f9 bonus); nella sua prima stagione totalizza 46 presenze e 3 reti fra tutte le competizioni, fra cui anche 8 presenze in Europa League (le sue prime in carriera nella fase finale delle competizioni UEFA per club: aveva infatti in precedenza giocato solamente nei turni preliminari di Europa League). Dopo un'ulteriore stagione da 44 presenze e 3 reti fra tutte le competizioni, il 18 settembre 2019 fa il suo esordio in UEFA Champions League, nella sconfitta per 4-0 in casa della . Gioca poi ulteriori 8 partite (tutte quelle disputate dai nerazzurri nel torneo) nel corso della competizione, a cui aggiunge una presenza in Coppa Italia e 35 presenze e 2 gol in campionato. Continuer\u00e0 a fornire buone prestazioni nel corso di questa e anche nella successiva stagione.\nNazionale.\nDe Roon venne convocato nella nazionale olandese Under-19 in 3 partite valide per le qualificazioni ai campionati europei del 2010. Il 12 novembre 2009 fece il suo debutto, segnando anche una rete, nella partita contro i pari et\u00e0 di Malta.\nIl 13 novembre 2016 debutta con la nazionale olandese nella partita vinta per 3-1 contro il in una partita valida alla qualificazione al Mondiale 2018, subentrando all'88' al posto di Bart Ramselaar.\nNel giugno del 2019 arriva con gli \"Oranje\" fino alla finale della neonata Nations League, cedendo tuttavia 0-1 al .\nIl 26 maggio 2021 viene convocato per gli Europei.\nStatistiche.\nPresenze e reti nei club.\n\"Statistiche aggiornate al 24 gennaio 2022.\""}
{"id": "4618923", "revid": "682087", "url": "https://it.wikipedia.org/wiki?curid=4618923", "title": "Reproterolo", "text": "Reproterolo \u00e8 un composto, spesso commercializzato come sale dell'acido tartarico, a breve durata d'azione, con attivit\u00e0 di tipo agonista selettivo sui recettori \u03b22-adrenergici. Come farmaco viene utilizzato per ridurre il broncospasmo in alcune condizioni patologiche quali l'asma e la broncopneumopatia cronica ostruttiva.\nFarmacodinamica.\nReproterolo \u00e8 una molecola adrenergica, un agonista selettivo dei recettori \u03b22-adrenergici, particolarmente diffusi a livello della muscolatura liscia bronchiale. La stimolazione di questi recettori da parte del farmaco comporta un incremento dell'AMP ciclico endocellulare.\nQuesto aumento di AMP ciclico porta all'attivazione della protein chinasi A, la quale inibisce la fosforilazione della miosina e riduce la concentrazione intracellulare di calcio ionico, con conseguente rilassamento e determinazione di un effetto di tipo broncodilatatore con risoluzione del broncospasmo.\nUsi clinici.\nIl farmaco viene utilizzato nel trattamento del broncospasmo associato all'asma bronchiale e ad altre patologie che comportano occlusione delle vie respiratorie, come ad esempio la broncopneumopatia cronica ostruttiva. Pu\u00f2 essere utilizzato nella prevenzione del broncospasmo associato all'esercizio fisico.\nEffetti collaterali ed indesiderati.\nTra gli effetti collaterali pi\u00f9 comuni si segnalano cefalea, ansia, palpitazioni e cardiopalmo, secchezza delle fauci, crampi muscolari. In diversi pazienti reproterolo pu\u00f2 comportare la comparsa di tremori fini a carico della muscolatura scheletrica, in genere pi\u00f9 facilmente evidenziabili alle mani. Questo effetto avverso, tipico e comune a tutti gli stimolanti beta-adrenergici, \u00e8 in stretta relazione con la dose.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica. La molecola dovrebbe essere somministrata con particolare cautela nei soggetti con precedenti di tireotossicosi, malattie cardiovascolari, diabete mellito, insufficienza renale o epatica.\nSovradosaggio.\nI segni e sintomi in corso di sovradosaggio da reproterolo sono eventi generalmente transitori, dovuti all'azione del farmaco sui recettori \u03b2-agonisti. A seguito di sovradosaggio di reproterolo si pu\u00f2 verificare ipokaliemia e ne consegue la necessit\u00e0 di monitorare i livelli sierici del potassio.\nStereochimica.\nReproterol \u00e8 chiral, quindi contiene uno stereocentro. Ci sono quindi due enantiomeri, la (\" R \") - forma e la (\" S \") - forma. Le preparazioni commerciali contenenti la droga come racemica (1: 1 miscela di enantiomeri)."}
{"id": "4618928", "revid": "767487", "url": "https://it.wikipedia.org/wiki?curid=4618928", "title": "The Cave on Thunder Cloud", "text": "The Cave on Thunder Cloud \u00e8 un cortometraggio muto del 1915 diretto da E.H. Calvert.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 14 agosto 1915."}
{"id": "4618930", "revid": "107831", "url": "https://it.wikipedia.org/wiki?curid=4618930", "title": "Doke Schmidt", "text": "Carriera.\nClub.\nHa giocato 18 partite nella massima serie olandese con l'Heerenveen; dall'estate 2013 \u00e8 in prestito al Go Ahead Eagles, squadra neopromossa in Eredivisie.\nNazionale.\nHa giocato una partita amichevole con la nazionale Under-20 olandese."}
{"id": "4618931", "revid": "767487", "url": "https://it.wikipedia.org/wiki?curid=4618931", "title": "V\u00e9ronique Claudel", "text": "Biografia.\nIn Coppa del Mondo ottenne il primo risultato di rilievo il 17 dicembre 1987 a Hochfilzen (5\u00aa) e il primo podio il 17 gennaio 1991 a Ruhpolding (2\u00aa).\nIn carriera prese parte a due edizioni dei Giochi olimpici invernali, (24\u00aa nella sprint, 4\u00aa nell'individuale, 1\u00aa nella staffetta) e (20\u00aa nella sprint, 20\u00aa nell'individuale, 3\u00aa nella staffetta) e a dieci dei Mondiali, vincendo quattro medaglie."}
{"id": "4618932", "revid": "287204", "url": "https://it.wikipedia.org/wiki?curid=4618932", "title": "Veronique Claudel", "text": ""}
{"id": "4618937", "revid": "767487", "url": "https://it.wikipedia.org/wiki?curid=4618937", "title": "Skidoo", "text": "Skidoo \u00e8 una ex comunit\u00e0 non incorporata nella contea di Inyo in California. L'area si trova ad un'altitudine di 1734 metri ed \u00e8 inserita nella lista degli National Register of Historic Places. \u00c8 considerata una citt\u00e0 fantasma solo virtualmente in quanto oggi nella zona dove sorgeva la cittadina non rimane pi\u00f9 alcuna struttura visibile.\nStoria.\nSkidoo divenne famosa nel primo decennio del ventesimo secolo quando l'oro venne scoperto nella zona. Come tante altre cittadine sorte nello stesso periodo la sua economia dipese primariamente dal profitto generato dalla vicina miniera detta \"Skidoo Mine\" attiva dal 1906 al 1917.\nDurante questo periodo dalla miniera vennero estratte circa 75000 once d'oro.\nCon la chiusura della miniera anche la citt\u00e0 venne abbandonata."}
{"id": "4618941", "revid": "1924342", "url": "https://it.wikipedia.org/wiki?curid=4618941", "title": "Carmen (Lana Del Rey)", "text": "Carmen \u00e8 una canzone interpretata dalla cantautrice statunitense Lana Del Rey, pubblicata il 26 gennaio 2012 come singolo promozionale per l'album \"Born to Die\" esclusivamente in Austria, Germania e Svizzera. Il brano \u00e8 stato scritto dalla stessa Del Rey insieme a Justin Parker ed \u00e8 stato prodotto da Emile Haynie.\nDescrizione.\nIl brano \u00e8 contenuto nel secondo album di inediti di Lana Del Rey, \"Born to Die\". Inizialmente, il brano era stato scelto come terzo singolo per l'Europa (dopo \"Video Games\" e \"Born to Die\") mentre \"Blue Jeans\" esclusivamente per l'America. Alla fine, \u00e8 stato pubblicato esclusivamente quest'ultimo.\nTracce.\nDownload digitale"}
{"id": "4618943", "revid": "113326353", "url": "https://it.wikipedia.org/wiki?curid=4618943", "title": "Associazione Calcio Como 1956-1957", "text": "Questa pagina raccoglie le informazioni riguardanti l'Associazione Calcio Como nelle competizioni ufficiali della stagione 1956-1957.\nStagione.\nNella stagione 1956-1957 il Como disput\u00f2 il dodicesimo campionato di Serie B della sua storia.\nOrganigramma societario.\nArea direttiva\nArea tecnica"}
{"id": "4618946", "revid": "767487", "url": "https://it.wikipedia.org/wiki?curid=4618946", "title": "Dreamy Dud Sees Charlie Chaplin", "text": "Dreamy Dud Sees Charlie Chaplin \u00e8 un cortometraggio muto del 1915 diretto da Wallace A. Carlson.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di animazione in una bobina - usc\u00ec nelle sale cinematografiche USA il 18 agosto 1915."}
{"id": "4618949", "revid": "599013", "url": "https://it.wikipedia.org/wiki?curid=4618949", "title": "T\u00f3r-Ingar Akselsen", "text": ""}
{"id": "4618959", "revid": "767487", "url": "https://it.wikipedia.org/wiki?curid=4618959", "title": "Tale of a Tire", "text": "Tale of a Tire \u00e8 un cortometraggio muto del 1915 diretto da Hal Roach.\nProduzione.\nIl film, prodotto dalla Essanay Film Manufacturing Company, venne girato a Los Angeles.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 19 agosto 1915."}
{"id": "4618963", "revid": "599013", "url": "https://it.wikipedia.org/wiki?curid=4618963", "title": "Palli Augustinussen", "text": ""}
{"id": "4618966", "revid": "62244", "url": "https://it.wikipedia.org/wiki?curid=4618966", "title": "Manchester United Football Club 2013-2014", "text": "Questa pagina raccoglie i dati riguardanti il Manchester United Football Club nelle competizioni ufficiali della stagione 2013-2014.\nStagione.\nDopo 27 anni, Sir Alex Ferguson lascia la panchina dello United, venendo sostituito da David Moyes, che vince subito la Community Shield quando, l'11 agosto 2013, i suoi superano il Wigan Athletic per 2-0 grazie a una doppietta di Robin van Persie.\nI \"red devils\" iniziano il campionato con il 4-1 inflitto allo Swansea City Football Club, ma i risultati successivi sono altalenanti, ottenendo due vittorie, due pareggi e tre sconfitte (di cui una interna con il Liverpool nel Derby d'Inghilterra) in sette gare. Seguono tre vittorie, di cui una con l'Arsenal capolista, ma poi arrivano due pareggi e due sconfitte, entrambe interne.\nIn Champions League, i ragazzi di Moyes vengono sorteggiati nel Gruppo A con Bayer Leverkusen, Real Sociedad e \u0160achtar Donec'k. I mancuniani ottengono due vittorie contro il Leverkusen (4-2 in casa e 5-0 in Germania), un pareggio e una vittoria con lo \u0160achtar (1-1, in Ucraina e 1-0 a Old Trafford) e una vittoria e un pari con la Real Sociedad (1-0 in Inghilterra e 0-0 in Spagna). Gi\u00e0 dopo cinque turni, la squadra \u00e8 qualificata agli ottavi.\nIn League Cup, lo United elimina il Liverpool (1-0) nel terzo turno, e il Norwich City (4-0) negli ottavi. Nei quarti affronter\u00e0 lo Stoke City.\nMaglie e sponsor.\nLo sponsor ufficiale \u00e8 \"AON Corporation\", mentre viene confermato Nike come sponsor tecnico.\nOrganigramma societario.\nArea direttiva\nArea direttiva Manchester UTD Limited\nArea tecnica\nStatistiche.\n\"Statistiche aggiornate all'11 maggio 2014.\""}
{"id": "4618967", "revid": "606039", "url": "https://it.wikipedia.org/wiki?curid=4618967", "title": "Rallus porzana", "text": ""}
{"id": "4618969", "revid": "671029", "url": "https://it.wikipedia.org/wiki?curid=4618969", "title": "Giovanni Maresca Donnorso di Serracapriola", "text": "Biografia.\nNacque nel 1893, da un'aristocratica famiglia napoletana, di origini sorrentine, ultima feudataria di Serracapriola e possidente di un vasto patrimonio terriero. Diversi erano i titoli nobiliari, alcuni ereditati alla morte del padre Nicola: fu il 10\u00ba Duca di Salandra e il 7\u00ba Conte di Tricarico, con i predicati di Garaguso, Grassano, Calciano e Miglionico e con Regie Lettere patenti fu anche Conte di Terranova. Fu inoltre 5\u00ba Duca di Serracapriola e 4\u00ba Conte di Tronco (con il predicato di Chieuti) dal 1948, Grande di Spagna di prima classe, predicato di Cesa con Regie Lettere Patenti di Umberto II Re d'Italia.Mor\u00ec per le conseguenze di un investimento automobilistico\nCarriera militare.\nArruolatosi come Ufficiale dei bersaglieri, ricevette numerose decorazioni per le operazioni svolte nell'arco di un trentennio. Partecip\u00f2 alla guerra Italo-Turca, ai due conflitti mondiali, riportando ferite in entrambe: nella prima guerra mondiale fu ferito nei pressi del Monte Cimone, nella seconda guerra mondiale, in cui fu volontario, fu ferito nel 1941 sul fronte africano rimanendo invalido, indi fatto prigioniero dagli inglesi e deportato in India. Fu inoltre volontario in Spagna e nella guerra d'Etiopia. Venne nominato Console della M.V.S.N.\nCarriera politica.\nDurante la sua carriera politica ricopr\u00ec diverse cariche istituzionali tra le quali, vice Presidente della Consulta dei Senatori del Regno d'Italia, fu deputato della 28\u00aa legislatura dal 20 aprile 1929 al 19 gennaio 1934, della 29\u00aa legislatura dal 28 aprile 1934 al 2 marzo 1939 e \"Consigliere Nazionale\" nella 30\u00aa legislatura dal 23 marzo 1939 al 2 agosto 1943.\nFu Commissario Prefettizio e successivamente Podest\u00e0 di Sorrento dal 1926 al 1929 e vice Podest\u00e0 di Napoli dal 1929 al 1932. Dopo la guerra fu eletto Consigliere comunale di Napoli, incarico che ricopr\u00ec dal 1952 al 1956.\nOnorificenze.\nIl Duca Giovanni Maresca Donnorso di Serracapriola fu insignito delle seguenti onorificenze:\nCarriera sportiva.\nFu un calciatore dell'Internazionale Napoli, nuotatore, canottiere e schermidore. Nel canottaggio, nel 1911 si laure\u00f2 campione d'Italia nella specialit\u00e0 4 yole junior. Per anni fu il presidente dell'Accademia Nazionale di Scherma, nel 1928 fu eletto presidente della societ\u00e0 di calcio del Napoli, carica ricoperta fino all'avvento di Giorgio Ascarelli nel sodalizio partenopeo e dopo la morte di questi, avvenuta il 12 marzo 1930, riprese il timone della societ\u00e0 azzurra contribuendo all'acquisto, particolarmente costoso per l'epoca, dell'allora famoso calciatore Enrico Colombari."}
{"id": "4618971", "revid": "767487", "url": "https://it.wikipedia.org/wiki?curid=4618971", "title": "Kaj Leo \u00ed Bartalsstovu", "text": "Carriera.\nClub.\nHa esordito nella massima serie faroese con il V\u00edkingur G\u00f8ta, con il quale ha vinto tre coppe nazionali.\nIl 12 gennaio 2014, \u00e8 stato reso noto che si sarebbe aggregato ai norvegesi del Levanger per sostenere un provino. Il 22 gennaio, \u00e8 stato annunciato ufficialmente l'ingaggio del giocatore, che si \u00e8 legato al nuovo club con un contratto annuale.\nRimasto fino al termine del campionato 2015, il Levanger ha reso per\u00f2 noto che il suo contratto \u2013 in scadenza a fine stagione \u2013 non sarebbe stato rinnovato.\nNel febbraio 2016 passa ai romeni della Dinamo Bucarest\nNazionale.\nHa esordito nella Nazionale maggiore il 21 febbraio 2013 nella partita amichevole persa per 2-0 contro la ."}
{"id": "4618975", "revid": "767487", "url": "https://it.wikipedia.org/wiki?curid=4618975", "title": "The Market Price of Love", "text": "The Market Price of Love \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 16 agosto 1915."}
{"id": "4618986", "revid": "26630", "url": "https://it.wikipedia.org/wiki?curid=4618986", "title": "Odhecaton", "text": ""}
{"id": "4618988", "revid": "298229", "url": "https://it.wikipedia.org/wiki?curid=4618988", "title": "Myriam B\u00e9dard", "text": "Biografia.\nCarriera sportiva.\nIn Coppa del Mondo ottenne il primo risultato di rilievo il 17 gennaio 1991 a Ruhpolding (7\u00aa) e la prima vittoria, nonch\u00e9 primo podio, il 19 gennaio successivo nella medesima localit\u00e0.\nIn carriera prese parte a tre edizioni dei Giochi olimpici invernali, (12\u00aa nella sprint, 3\u00aa nell'individuale, 11\u00aa nella staffetta), (1\u00aa nella sprint, 1\u00aa nell'individuale, 15\u00aa nella staffetta) e (32\u00aa nella sprint, 50\u00aa nell'individuale, 17\u00aa nella staffetta) e a sette dei Mondiali, vincendo due medaglie.\nCarriera dirigenziale.\nNel 2004 divenne la prima donna a far parte del consiglio esecutivo dell'Unione Internazionale Biathlon.\nVertenze giudiziarie.\nNel 2004 fu implicata nello scandalo Sponsorgate che coinvolse l'ex primo ministro canadese Jean Chr\u00e9tien, avendo dichiarato di essere stata costretta a lasciare il suo lavoro a VIA Rail nel 2002 per essersi opposta ai presunti finanziamenti illeciti al partito di governo, senza tuttavia che le sue dichiarazioni (incluse altre che coinvolgevano personalit\u00e0 canadesi di spicco) trovassero conferma.\nL'8 dicembre del 2006 venne arrestata a Washington, negli Stati Uniti, con l'accusa di aver rapito la sua stessa figlia undicenne, affidata al padre. Tenuta agli arresti fino all'estradizione in Canada, nel gennaio del 2007, fu in seguito condannata a due anni di libert\u00e0 condiziata.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nIN = individuale"}
{"id": "4618989", "revid": "287204", "url": "https://it.wikipedia.org/wiki?curid=4618989", "title": "Myriam Bedard", "text": ""}
{"id": "4618990", "revid": "767487", "url": "https://it.wikipedia.org/wiki?curid=4618990", "title": "A Bunch of Keys", "text": "A Bunch of Keys \u00e8 un film muto del 1915 diretto da Richard Foster Baker. La sceneggiatura \u00e8 basata su un lavoro teatrale di Charles Hale Hoyt (1859-1900) che prima di diventare commediografo era stato critico per il Boston Post.\nProduzione.\nIl film, prodotto dalla Essanay Film Manufacturing Company, venne girato nel Michigan.\nDistribuzione.\nDistribuito dalla V-L-S-E, il film usc\u00ec nelle sale cinematografiche USA il 16 agosto 1915."}
{"id": "4618991", "revid": "691381", "url": "https://it.wikipedia.org/wiki?curid=4618991", "title": "CMASA M.F.5", "text": ""}
{"id": "4618992", "revid": "691381", "url": "https://it.wikipedia.org/wiki?curid=4618992", "title": "Dornier Do.J Wal", "text": ""}
{"id": "4618994", "revid": "247222", "url": "https://it.wikipedia.org/wiki?curid=4618994", "title": "Los Aguaviva", "text": ""}
{"id": "4619007", "revid": "738436", "url": "https://it.wikipedia.org/wiki?curid=4619007", "title": "Casa di Giacobbe", "text": ""}
{"id": "4619009", "revid": "287204", "url": "https://it.wikipedia.org/wiki?curid=4619009", "title": "Utaherpeton franklini", "text": "Utaherpeton franklini \u00e8 un anfibio estinto, appartenente ai lepospondili. Visse nel Carbonifero medio (Mississippiano/Pennsylvaniano, circa 320 milioni di anni fa) e i suoi resti fossili sono stati ritrovati in Nordamerica (Utah).\nDescrizione.\nQuesto animale era di piccole dimensioni, e non doveva superare la lunghezza di 10 centimetri. Il corpo era allungato e sottile, e vi erano quattro brevi arti. Il cranio era relativamente grande in confronto al resto del corpo. Le caratteristiche di \"Utaherpeton\" richiamano le forme successive: le orbite poste al centro del cranio, non vi \u00e8 evidenza di un'incisura nell'osso squamoso e l'articolazione della mandibola non si estende posteriormente al margine dell'occipite. Come in altri microsauri primitivi, i denti lungo il margine delle mascelle erano piccoli e numerosi.\nTassonomia.\nDescritto per la prima volta nel 1991, \"Utaherpeton franklini\" \u00e8 un taxon basato su due esemplari, un giovane e un adulto, entrambi provenienti dalla formazione di Manning Canyon nello Utah. \u00c8 considerato uno dei pi\u00f9 antichi fra i microsauri, un gruppo di anfibi lepospondili di piccole dimensioni caratteristici delle paludi del Carbonifero. La morfologia di \"Utaherpeton\" richiama da vicino quella di microsauri successivi, come \"Microbrachis\" e \"Hyloplesion\". \"Utaherpeton\", in ogni caso, \u00e8 il solo lepospondilo a mostrare un'ossificazione dei pleurocentri da elementi appaiati."}
{"id": "4619010", "revid": "22356", "url": "https://it.wikipedia.org/wiki?curid=4619010", "title": "Utaherpeton", "text": ""}
{"id": "4619028", "revid": "60181261", "url": "https://it.wikipedia.org/wiki?curid=4619028", "title": "Pieve di Valcuvia", "text": ""}
{"id": "4619031", "revid": "22356", "url": "https://it.wikipedia.org/wiki?curid=4619031", "title": "Scincosaurus crassus", "text": "Lo scincosauro (Scincosaurus crassus) \u00e8 un anfibio estinto, appartenente ai lepospondili. Visse nel Carbonifero superiore (Pennsylvaniano, circa 310 milioni di anni fa) e i suoi resti fossili sono stati ritrovati in Europa.\nDescrizione.\nQuesto animale era lungo poco pi\u00f9 di 20 centimetri, e possedeva un corpo simile a quello di una lucertola. Il cranio era piuttosto piccolo se rapportato alle dimensioni del corpo. Il corpo, bench\u00e9 allungato, era formato da un numero di vertebre contenuto (circa 20) se confrontato con quello di altri lepospondili (ad esempio il microsauro \"Microbrachis\", con 40 vertebre presacrali). Le clavicole e l'interclavicola erano molto robuste, cos\u00ec come le zampe e la pelvi. La coda era estremamente allungata ma sprovvista di archi emali.\nClassificazione.\n\"Scincosaurus\" \u00e8 un rappresentante dei nectridei, un gruppo di anfibi lepospondili caratteristici del Carbonifero e del Permiano, che in alcuni casi svilupparono crani piatti ed eccezionalmente larghi. \"Scincosaurus\", assieme all'affine \"Sauravus\", fa parte della famiglia degli scincosauridi, una famiglia di nectridei dalle abitudini presumibilmente terrestri e dotati di forti zampe. \"Scincosaurus\" \u00e8 un genere enigmatico, poich\u00e9 mostra un misto tra caratteri primitivi (la presenza di un forame entepicondilare, unico fra i nectridei) ed evoluti (mancanza di postparietale e sopratemporale).\n\"Scincosaurus crassus\" \u00e8 stato descritto per la prima volta da Fritsch nel 1876, e i suoi resti fossili sono noti principalmente nel giacimento di N\u00fd\u0159any, in Repubblica Ceca. Un altro fossile della stessa specie \u00e8 stato ritrovato in Francia.\nPaleobiologia.\nLe robuste zampe, la lunga coda pesante e la generale morfologia dello scheletro indicano che \"Scincosaurus\" era un animale terrestre, al contrario della maggior parte degli altri nectridei, tipicamente acquatici."}
{"id": "4619032", "revid": "22356", "url": "https://it.wikipedia.org/wiki?curid=4619032", "title": "Scincosaurus", "text": ""}
{"id": "4619037", "revid": "606039", "url": "https://it.wikipedia.org/wiki?curid=4619037", "title": "Rallus crex", "text": ""}
{"id": "4619083", "revid": "287204", "url": "https://it.wikipedia.org/wiki?curid=4619083", "title": "Etienne Desmarteau", "text": ""}
{"id": "4619087", "revid": "857769", "url": "https://it.wikipedia.org/wiki?curid=4619087", "title": "Rosalyn Nideffer", "text": ""}
{"id": "4619090", "revid": "298229", "url": "https://it.wikipedia.org/wiki?curid=4619090", "title": "Bobby Rosenfeld", "text": ""}
{"id": "4619091", "revid": "298229", "url": "https://it.wikipedia.org/wiki?curid=4619091", "title": "Bobbie Rosenfeld", "text": ""}
{"id": "4619092", "revid": "1705737", "url": "https://it.wikipedia.org/wiki?curid=4619092", "title": "Indipendentismo gallese", "text": "L'indipendentismo gallese \u00e8 un'ideologia sostenuta da alcuni gruppi politici e culturali che vorrebbero vedere il Galles separarsi dal Regno Unito e diventare uno Stato indipendente e sovrano. Questa ideologia \u00e8 promossa principalmente dal partito nazionalista gallese Plaid Cymru.\nStoria.\nPrima e durante l'occupazione romana il Galles non costituiva una nazione con la propria identit\u00e0, ma tutte le popolazioni di Gran Bretagna ed Irlanda avevano la stessa etnia e parlavano lingue celtiche. Il Galles era diviso in diverse trib\u00f9, tra cui le pi\u00f9 forti erano quelle dei siluri nel sud-est e degli ordovici nel centro-nord. Furono le uniche ad opporsi duramente ai conquistatori.\nLe legioni romane vennero ritirate dalla Britannia nel 410, anche a causa della pressione esercitata alle frontiere orientali dai barbari. Intanto, gli anglosassoni invasero la Britannia (che prende il nome di Inghilterra). Non riuscirono a conquistare il Galles, ma gradualmente presero possesso della restante Inghilterra, separando i gallesi dagli altri celti di Scozia, Cornovaglia e Cumbria. Gli invasori anglosassoni definivano \"stranieri\" (\"Welsche\") i celti romanizzati che si erano rifugiati nell'odierno Galles. Da questa parola ebbero quindi origine i nomi in lingua inglese del paese e dei suoi abitanti.\nIl Galles si divise ben presto in diversi regni: Gwynedd, Powys, Deheubarth, Morgannwg, Brycheiniog e Gwent. Era raro che un singolo sovrano riuscisse ad imporsi sugli altri ed a governare l'intero paese. Il primo a riuscirci fu Rhodri Mawr del Gwynedd, durante il IX secolo. Il nipote di Rhodri, Hywel Dda del Gwynedd, riusc\u00ec a porre in essere un sistema legale uniforme, ma dopo la sua morte i vari territori si divisero nuovamente.\nIl Galles si distinse culturalmente e politicamente dagli altri gruppi britannici solo durante l'Alto Medioevo. In seguito alla conquista normanna dell'Inghilterra nel 1066, i Normanni penetrarono in Galles ed assunsero lentamente il controllo della regione, il quale per\u00f2 dur\u00f2 meno di trent'anni: nel 1094 infatti si ebbe una generale sollevazione contro gli invasori, che perdettero i territori a favore della ricostituzione dei precedenti regni. La morte di Llywelyn ap Gruffydd, ultimo sovrano che amb\u00ec all'unificazione dell'intero Galles, avvenuta nel 1282, port\u00f2 alla conquista dell'ultimo regno gallese indipendente da parte di Edoardo I d'Inghilterra; a seguito di ci\u00f2 i gallesi si ribellarono contro il dominio inglese pi\u00f9 volte nel corso degli anni seguenti, con l'ultimo tentativo significativo nella rivolta di Glynd\u0175r del 1400-1415. Nel XVI secolo Enrico VIII, egli stesso di origine gallese, eman\u00f2 l'Atto di Unione, che sanc\u00ec \"de iure\" l'annessione del Galles all'Inghilterra, abolendo il sistema legale gallese e bandendo l'uso della lingua celtica in ogni ambito e ceto sociale.\nL'amministrazione rimase nelle mani del consiglio del Galles fino alla Gloriosa Rivoluzione del 1688, anche se ciascuna contea gallese ottenne il diritto ad inviare due deputati al parlamento inglese.\nL'idea che il Galles dovesse costituire una nazione indipendente nacque a met\u00e0 del XIX secolo (il primo uso documentato della parola gallese per il nazionalismo (\"cenedlaetholdeb\") \u00e8 dal 1858) mentre il \"Sunday Closing Act\" del 1881 fu il primo documento a riconoscere il diverso status politico-legale del Galles dal resto dell'Inghilterra. Nel 1886 Joseph Chamberlain propose l\"'Home rule All Round\" e nello stesso anno il movimento politico \"Fydd Cymru\" (\"Giovane Galles\") venne fondato per promuoverne e sostenerne la causa; tuttavia, l'obiettivo di questi ultimi era semplicemente una devoluzione con conseguente istituzione di un'assemblea nazionale piuttosto che uno Stato pienamente indipendente. A causa di ci\u00f2 il movimento si sciolse nel 1896, tra rivalit\u00e0 personali e fratture tra i rappresentanti del Nord, Sud, Est e Ovest del Galles.\nDopo la prima guerra mondiale c'era poco interesse nella politica tradizionale della Home Rule. Il nazionalismo gallese avrebbe in seguito trovato il suo punto di riferimento nel partito indipendentista Plaid Cymru, fondato nel 1925, anche se bisogna attendere fino agli anni sessanta per vedere un incremento elettorale rilevante che port\u00f2 all'elezione dei primi membri del partito alla Camera dei Comuni nel 1974. Nel 1955, il Galles fu \"ufficialmente\" separato dall'Inghilterra, in quanto nel Regno Unito il termine \"Inghilterra\" fu sostituito con \"Inghilterra e Galles\", e Cardiff fu proclamata capitale. Nel 1959 il governo laburista in carica nomin\u00f2 un Segretario di Stato per il Galles e nel 1965 cre\u00f2 il Welsh Office. L'abrogazione del \"Wales and Berwick Act\" del 1746 due anni dopo sembravamo confermare le impressioni di un crescente sentimento nazionalista, ma la pesante sconfitta nel referendum sulla devolution del 1979 per istituire un'Assemblea Nazionale gallese sugger\u00ec che, per il momento, il popolo gallese non desiderasse vedere un futuro nazionale per il proprio paese.\nNegli anni ottanta le riforme tatcheriane colpirono duramente l'economia gallese ed un susseguirsi di Segretari di Stato conservatori non gallesi a partire dal 1987 venne interpretato come una politica coloniale ed indicativa di un deficit democratico. Nei primi anni '90 i laburisti istituirono la politica della devoluzione in Scozia e Galles con conseguente referendum nel 1997 nel quale prevalse una maggioranza risicata a favore della costituzione di un'Assemblea Nazionale.\nNonostante ci\u00f2, fu proprio questa vittoria cos\u00ec esigua unita alla scarsa affluenza che fece emergere dubbi sull'utilit\u00e0 del referendum stesso. Il politologo Denis Balsom fece notare come l'elezione di un governo laburista nello stesso anno del referendum abbia reso quest'ultimo teoricamente superfluo. Tuttavia, il clima politico era decisamente diverso da quello del 1979, complici una nuova generazione di parlamentari gallesi a Westminster ed un ampio consenso nazionale sul tema precedentemente divisivo della lingua. Infatti, proprio a partire dal 1997 si \u00e8 registrato un notevole aumento della fiducia dei gallesi nell'Assemblea Nazionale con conseguente richiesta di un aumento di poteri e di un rafforzamento dell'autogoverno, come dimostra la vittoria del 63,49% dei \"S\u00ec\" al referendum sulla devolution del 2011.\n\"Sondaggi\".\nLe rilevazioni demoscopiche che ponevano come quesito un'eventuale indipendenza gallese hanno prodotto risultati abbastanza omogenei, infatti la percentuale di coloro che vorrebbero la secessione dal Regno Unito oscilla quasi sempre tra il 10 e il 15%. Un sondaggio del 2001 effettuato dall'Istituto per gli affari gallesi ha rilevato come l'11% degli intervistati fosse a favore dell'indipendenza. Nel 2007 l'Istituto di politica gallese dell'Universit\u00e0 del Galles rilev\u00f2 un 12% di persone pro indipendenza, in leggero calo rispetto al 14% del 1997. Nel sondaggio condotto dalla BBC Wales sempre nel 2007 invece, i sostenitori dell'indipendenza costituivano il 20% degli intervistati.\nUn dato contrastante sarebbe il 52% a favore dell'indipendenza raccolto dal \"Wales on Sunday\" nel 2006; tuttavia, il campione intervistato riguardava solo i residenti nelle province del nord, dove tradizionalmente il nazionalismo gallese \u00e8 pi\u00f9 forte.\nUn sondaggio effettuato da Yougov/ITV Wales nel febbraio 2012 ha mostrato come solo il 10% degli elettori del Galles avrebbe sostenuto l'indipendenza se anche la Scozia si fosse separata dal Regno Unito."}
{"id": "4619096", "revid": "287204", "url": "https://it.wikipedia.org/wiki?curid=4619096", "title": "Nathalie Herreman", "text": "Carriera.\nIn carriera ha vinto un titolo in singolare e 2 titoli di doppio. Nei tornei del Grande Slam ha ottenuto il suo miglior risultato raggiungendo i quarti di finale di doppio all'Open di Francia nel 1988, in coppia con la connazionale Pascale Paradis."}
{"id": "4619097", "revid": "298229", "url": "https://it.wikipedia.org/wiki?curid=4619097", "title": "Cal Bricker", "text": ""}
{"id": "4619098", "revid": "767487", "url": "https://it.wikipedia.org/wiki?curid=4619098", "title": "Masumeh Makhija", "text": "Nata in Canada, \u00e8 cresciuta in India dove ha lavorato in televisione e al cinema, recitando in film del cosiddetto genere Bollywood."}
{"id": "4619101", "revid": "298229", "url": "https://it.wikipedia.org/wiki?curid=4619101", "title": "Brad Snyder", "text": ""}
{"id": "4619104", "revid": "599013", "url": "https://it.wikipedia.org/wiki?curid=4619104", "title": "Blob binario", "text": "Un blob binario, nell'informatica e soprattutto nel software open source, indica una parte di codice sorgente chiuso non disponibile pubblicamente.\nStoria.\nIl termine blob fu usato per la prima volta nei sistemi di gestione di basi di dati per descrivere una collezione di dati binari memorizzati come una singola entit\u00e0.\nLa pratica di usare blob binari \u00e8 molto diffusa nei driver di accelerazione grafica, dispositivi di rete e controller RAID.\nDescrizione.\nDi solito, ci si riferisce ai moduli kernel con licenza non libera presenti nei kernel dei sistemi operativi open source e a volte \u00e8 anche applicato al codice in esecuzione di fuori del kernel, come il codice BIOS, immagini firmware o programmi a livello utente."}
{"id": "4619108", "revid": "486946", "url": "https://it.wikipedia.org/wiki?curid=4619108", "title": "Chiesa Evangelica Luterana in Italia", "text": ""}
{"id": "4619109", "revid": "256896", "url": "https://it.wikipedia.org/wiki?curid=4619109", "title": "Chiesa Cristiana Evangelica dei Fratelli", "text": ""}
{"id": "4619110", "revid": "228587", "url": "https://it.wikipedia.org/wiki?curid=4619110", "title": "Chiesa Evangelica dei Fratelli (Firenze)", "text": ""}
{"id": "4619112", "revid": "339392", "url": "https://it.wikipedia.org/wiki?curid=4619112", "title": "Assemblee di Dio Americane", "text": ""}
{"id": "4619113", "revid": "256896", "url": "https://it.wikipedia.org/wiki?curid=4619113", "title": "Chiesa Universale del Regno di Dio", "text": ""}
{"id": "4619114", "revid": "256896", "url": "https://it.wikipedia.org/wiki?curid=4619114", "title": "Assemblee di Dio Brasiliana", "text": ""}
{"id": "4619115", "revid": "256896", "url": "https://it.wikipedia.org/wiki?curid=4619115", "title": "Congregazione Cristiana nel Brasile", "text": ""}
{"id": "4619117", "revid": "256896", "url": "https://it.wikipedia.org/wiki?curid=4619117", "title": "Chiesa Battista di Westboro", "text": ""}
{"id": "4619120", "revid": "256896", "url": "https://it.wikipedia.org/wiki?curid=4619120", "title": "Chiesa Evangelica Battista (Firenze)", "text": ""}
{"id": "4619122", "revid": "256896", "url": "https://it.wikipedia.org/wiki?curid=4619122", "title": "Chiesa Neo-Apostolica", "text": ""}
{"id": "4619125", "revid": "256896", "url": "https://it.wikipedia.org/wiki?curid=4619125", "title": "Tempio della Congregazione Olandese Alemanna", "text": ""}
{"id": "4619126", "revid": "256896", "url": "https://it.wikipedia.org/wiki?curid=4619126", "title": "Cimitero della Congregazione Olandese Alemanna", "text": ""}
{"id": "4619127", "revid": "256896", "url": "https://it.wikipedia.org/wiki?curid=4619127", "title": "Congregazione Olandese Alemanna", "text": ""}
{"id": "4619135", "revid": "767487", "url": "https://it.wikipedia.org/wiki?curid=4619135", "title": "Shoot Out at the Fantasy Factory", "text": "Shoot Out at the Fantasy Factory, uscito nel 1973, \u00e8 il settimo album e il sesto da studio del gruppo rock inglese dei Traffic, successivo a quello del 1971, \"The Low Spark of High Heeled Boys\", comprendente cinque canzoni. \"Shoot Out\" ottiene meno recensioni rispetto al suo predecessore, ma perviene al sesto posto della classifica dei \"Billboard Pop Albums\", posizione pi\u00f9 alta di quella raggiunta da \"Low Spark\" nel 1972. Similmente al suo predecessore, la copertina originale di \"Shoot Out\" ha gli angoli in alto a destra e in basso a sinistra ridotti. L'album venne rimasterizzato nel 2003 per il CD.\nAccoglienza.\n\"Rolling Stone\" reagisce tiepidamente, affermando che la maggior parte delle canzoni sono troppo uniformate nella struttura e nel tono, ma che \"Evening Blue\" e \"(Sometimes I Feel So) Uninspired\" sono i punti pi\u00f9 alti raggiunti. In sintesi, l'album \"concretizza le contraddizioni che circondano il gruppo cos\u00ec come i punti alti che tengono in vita i Traffic\".\nLe recensioni retrospettive furono meno inclementi. AllMusic afferma che sia le composizioni che le \"performance\" sono uniformemente deboli, a cui si aggiunge \"un lavoro competente, anche se superficiale, nel noto stile del gruppo\". La recensione di Robert Christgau si riassume in una sola frase seguita dalla nota \"Rivelazione: \"(Sometimes I Feel So) Uninspired\"\"\nBrani.\nTutte le canzoni sono state scritte da Steve Winwood e Jim Capaldi salvo se indicato diversamente fra parentesi.\nVersioni dell'album.\nIl \"master\" originale per intero di \"Shoot Out at the Fantasy Factory\" viene inizialmente ascoltato nella versione in vinile solamente negli USA, nel periodo in cui la Island Records era un'etichetta indipendente e l'album veniva prodotto e distribuito dalla Capitol Records.\nQuando la distribuzione della Island con la Capitol termin\u00f2, i Traffic intrapresero una revisione del \"master\" dove \"Roll Right Stones\" e \"Uninspired\" venivano rimixati e \"sfumati\" prima. \"Uninspired\" venne accorciata di circa 15 secondi e \"Roll Right Stones\" di due minuti abbondanti. Questo \"master\" ridotto venne utilizzato per tutte le copie successive dell'album fino al maggio del 2003. Con la rimasterizzazione dell'album fatta dalla Island nel 2003, le versioni originali per intero di queste canzoni divennero infine disponibili su CD. Gli LP e i CD con le versioni accorciate ne riportano in modo falsato tempi pi\u00f9 lunghi.\nClassifica.\nAlbum"}
{"id": "4619139", "revid": "729019", "url": "https://it.wikipedia.org/wiki?curid=4619139", "title": "Douglas TB2D Skypirate", "text": "Il Douglas XBT2D Skypirate (conosciuto anche come Devastator II) era un aerosilurante imbarcato, sviluppato dall'azienda statunitense Douglas Aircraft Company negli anni quaranta per l'US Navy, e rimasto allo stadio di prototipo. Tale velivolo era destinato all'imbarco sulle nuove portaerei delle classi Essex e Midway, ma la sua acquisizione venne cancellata alla fine della seconda guerra mondiale.\nStoria del progetto.\nPrima dello scoppio della Seconda Guerra Mondiale la ditta Douglas Aircraft Company era impegnata nella produzione di due tipi di velivoli imbarcati: gli aerosiluranti Douglas TBD Devastator e i cacciabombardieri assaltatori Douglas SBD Dauntless. Gi\u00e0 nel 1939 l'US Navy emise una specifica relativa ad un sostituto dell'aerosilurante TBD Devastator, considerato ormai obsoleto anche se entrato in servizio due anni prima. Le aziende che risposero alla relativa specifica furono la Grumman (che present\u00f2 il proprio Model G-40), la Vought (con il progetto che avrebbe dato successivamente vita al Consolidated TBY Sea Wolf), e la Douglas. I progettisti Edward H. Heinemann e Bob Donovan iniziarono a lavorare su un progetto, designato Douglas VTB, che per\u00f2 non suscit\u00f2 alcun interesse nell'US Navy. Il concorso venne vinto dalla Grumman con il suo Model G-40, successivamente designato ufficialmente XTBF Avenger. Nel 1942 i due progettisti ripresero in mano la proposta VTB, elaborandola e trasformandola nell'\u00a0XSB2D Dauntless II, dotata di ali ripiegabili per lo stivaggio sulle portaerei. All'inizio del 1943 il lavoro di progettazione venne fermato a favore di quello del cacciabombardiere BTD Destroyer. Tuttavia il 31 ottobre dello stesso anno, quattro giorni dopo che era stato dato il via alla costruzione delle portaerei della classe Midway, la ditta ricevette un contratto di produzione relativo a due prototipi dell'SB2D, designati ufficialmente XTB2D Skypirate. L'aereo ordinato doveva essere equipaggiato con un propulsore Pratt &amp; Whitney R-4360 Wasp Major azionante eliche quadripala controrotanti. L'armamento difensivo previsto era su due cannoni da 20\u00a0mm (.79\u00a0in) installati nelle semiali, e due mitragliatrici Browning M2 da 12.7\u00a0mm (.50\u00a0in ) in una torretta difensiva dorsale. Il carico offensivo massimo trasportabile era pari a quattro siluri o 3\u00a0810\u00a0kg di bombe. Oltre al suo uso come aerosilurante, il nuovo velivolo doveva essere molto versatile, capace di eseguire missioni di bombardamento e ricognizione. Per la sua scorta venne avviato il progetto del caccia Boeing XF8B.\nDescrizione tecnica.\nIl Douglas XTB2D Skypirate era un monoplano monomotore, dalla struttura interamente metallica; la fusoliera di sezione ovale manteneva, per larga parte della sua lunghezza, le dimensioni del motore R-4360 Wasp Major disposto all'estremit\u00e0 anteriore. L'ala a gabbiano era in posizione mediana ed il bordo d'entrata era in corrispondenza della cabina di pilotaggio. Essa ospitava, allineati, i tre membri dell'equipaggio. Oltre al pilota, era presente un mitragliere alloggiato in una postazione dorsale comandata elettricamente, dotata di due mitragliatrici, ed un navigatore/puntatore (che aveva anche funzioni di marconista) che azionava al bisogno anche la mitragliatrice ventrale.\nL'ala presentava una prima sezione rettangolare al termine della quale, in corrispondenza con le cerniere del sistema di ripiegamento, la sezione pi\u00f9 esterna presentava linee convergenti verso le estremit\u00e0. I piani di coda erano di tipo classico con gli stabilizzatori orizzontali situati alla base della deriva.\nIl carrello d'atterraggio era di tipo triciclo anteriore, con tutti e tre gli elementi retrattili. Le gambe principali disponevano di una sola ruota, mentre l'elemento anteriore, sterzante, disponeva di una ruota doppia. Le gambe principali si ritraevano all'interno della struttura alare con movimento laterale diretto verso le estremit\u00e0, mentre il ruotino anteriore si ripiegava all'indietro. All'estremit\u00e0 posteriore della fusoliera era presente il gancio d'arresto per l'appontaggio sulle portaerei.\nIl propulsore impiegato era un radiale Pratt &amp; Whitney R-4360-8 Wasp Major a 28 cilindri a quadrupla stella, raffreddato ad aria. La potenza erogata era pari a 3\u00a0000\u00a0 hp (pari a circa 2\u00a0238\u00a0kW) Le due eliche controrotanti erano delle quadripala metalliche \"Hamilton Standard Hydromatic\".\nL'armamento difensivo si basava su sette mitragliatrici Browning M2 calibro 12.7\u00a0mm (0.50\u00a0in). Quattro mitragliatrici erano installate nelle ali, due per semiala su affusto Mk 2, due erano installate in una torretta difensiva girevole Firestone 250CH-3 azionata elettricamente, posizionata nella parte dorsale posteriore della fusoliera. Un'altra arma era installata in una postazione ventrale telecomandata, dotata di affusto sferico, sparante all'indietro. Il carico offensivo massimo trasportabile su quattro piloni subalari MK-51 Mod.7 prevedeva quattro siluri MK 13-2 o 3\u00a0810 kg (8\u00a0400\u00a0lb) di bombe e razzi, o quattro serbatoi ausiliari di carburante da 1135,5 litri. Per il controllo del tiro erano presenti due fotocamere dedicate, posizionate una per ciascuna semiala. La prima serviva al controllo del tiro delle mitragliatrici e la seconda per il lancio dei siluri.\nSugli esemplari di serie era prevista l'installazione del radar di scoperta AN/APS-4, e di una fotocamera Fairchild K-17 F56 per le missioni di ricognizione tattica.\nImpiego operativo.\nIl contratto siglato prevedeva che i due prototipi dell'XTB2D Skypirate (matricole BuNo 36933 e 36934) effettuassero le prove in volo per l'inizio del 1945. Il primo prototipo, designato XTB2D-1, vol\u00f2 per la prima volta il 13 marzo 1945. Il secondo, dotato di lunghezza della fusoliera incrementata di 58\u00a0cm, vol\u00f2 per la prima volta nell'estate dello stesso anno. Nessuno dei due prototipi era dotato dell'armamento previsto. \nMentre procedevano i collaudi avvenne il collasso della Marina imperiale giapponese nel Pacifico, e l'esigenza di un nuovo aerosilurante imbarcato venne meno. Con la fine della guerra l'ordine relativo ai 23 aerei di preserie (BuNo. 89097-89119) fu annullato, e le prove di volo dei due prototipi sospese. Entro la fine del 1948 entrambi i prototipi furono demoliti.\nIl Douglas XTB2D Skypirate fu il pi\u00f9 grande velivolo monomotore per l'impiego su portaerei sviluppato negli Stati Uniti durante la seconda guerra mondiale, mentre in assoluto per dimensioni era stato superato solo dal bimotore North American B-25 Mitchell. Date le sue dimensioni il velivolo avrebbe potuto operare solo dalle pi\u00f9 grosse portaerei di squadra, e non da quelle di scorta, e poteva trasportare quattro volte il carico bellico del Grumman TBF Avenger. Visto il limite di impiego legato alle sue dimensioni il 20 maggio 1944 l'ufficio tecnico dell'US Navy ne aveva raccomandato la cancellazione, dopo aver esaminato il mock-up dell'aereo, ma il programma procedette comunque."}
{"id": "4619144", "revid": "2091899", "url": "https://it.wikipedia.org/wiki?curid=4619144", "title": "Chiesa di San Paolo (Campobasso)", "text": "La chiesa di San Paolo \u00e8 un edificio religioso di Campobasso.\nStoria.\nLa prima chiesa di san Paolo, ancor oggi esistente, risale al XVII secolo ed \u00e8 situata alla fine di viale del Castello. Costruito in una sola navata serv\u00ec, inizialmente, ad officiarvi messa per quegli abitanti che si erano stabiliti appena fuori dal borgo o che vivevano nella zona detta, appunto, di san Paolo e che non volevano, specialmente durante il periodo invernale, correre il rischio di ruzzoloni sulle strade di accesso alle altre chiese poste pi\u00f9 in alto dell'abitato.\nGi\u00e0 durante il XIX secolo in essa non si officiava pi\u00f9 e l'immobile venne utilizzato per dormitorio di soldati, poi venne trasformato in mulino e, successivamente, in deposito dei carri funebri del Municipio.\nNegli anni settanta del XX secolo venne costruita, pi\u00f9 a valle, la nuova chiesa con lo stesso nome, ma diventando parrocchia dei santi Bartolomeo e Paolo, comprendendo anche l'antica Chiesa di San Bartolomeo situata nel centro storico della citt\u00e0."}
{"id": "4619152", "revid": "2130303", "url": "https://it.wikipedia.org/wiki?curid=4619152", "title": "Chiesa di Santa Maria di Loreto (Campobasso)", "text": "La chiesa di Santa Maria di Loreto \u00e8 un edificio religioso di Campobasso.\nStoria e descrizione.\nL'attuale chiesa di S. Maria di Loreto, sita nella frazione Santo Stefano, fu costruita nel 1890 e completata nel 1922. Andava a sostituire la precedente, costruita nel XVIII secolo e distrutta a seguito della frana del 1902.\nIn essa sono contenuti un quadro di autore ignoto raffigurante la Vergine Addolorata e le statue della Madonna Addolorata, di S. Stefano e di S. Lucia pi\u00f9 un crocifisso del XV secolo.\nSul lato destro della facciata esterna vi \u00e8 posta la lapide dei caduti del primo e secondo conflitto mondiale."}
{"id": "4619153", "revid": "599013", "url": "https://it.wikipedia.org/wiki?curid=4619153", "title": "Yot Fa", "text": "Divenne re nel 1545 quando aveva solo 11 anni alla morte del padre e predecessore Chairacha. Posto sul trono in un periodo di crisi per la dinastia regnante di Suphannaphum, accentuata dalla pressione sulle frontiere dei birmani della Dinastia di Toungoo, la cui espansione era seguita con preoccupazione ad Ayutthaya, fu ucciso dopo due anni di regno.\nBiografia.\nIl regno del padre.\nEra il primogenito di Chairacha, durante il cui regno si erano ampiamente diffuse le armi da fuoco, introdotte in Siam dai portoghesi negli anni dieci del XVI secolo. Il sovrano aveva ingaggiato diversi mercenari portoghesi per addestrare l'esercito siamese all'uso di tali armi. Altri eventi importanti di quel tempo erano stati il primo scontro armato tra Ayutthaya ed i birmani del Regno di Toungoo, risoltosi con la vittoria dei siamesi, due infruttuose spedizioni militari nel Regno Lanna, che a sua volta stava attraversando un periodo di instabilit\u00e0, e due conflitti con il Regno laotiano di Lan Xang, che posero fine alla secolare alleanza tra i due Stati.\nIl primo confronto con i birmani segn\u00f2 l'inizio di una lunga serie di guerre tra il Siam e la Birmania, che si sarebbero rivelate disastrose per entrambi i Paesi. Temendo che i birmani sconfinassero oltre il Saluen, Chairacha istitu\u00ec posti di guardia lungo le frontiere. In questo periodo, re Tabinshwehti di Toungoo port\u00f2 a termine l'unificazione del Paese ed inizi\u00f2 i preparativi per la prima vera invasione di Ayutthaya, che avrebbe avuto luogo nel 1548.\nSecondo le varie fonti siamesi del tempo, spesso in contraddizione tra loro, Chairacha non ebbe una moglie regale ma ebbe alcune concubine e consorti di rango minore, tra le quali Sri Sudachan, una principessa che secondo alcuni era discendente della dinastia di Uthong di Ramathibodi I, il fondatore del regno. Oltre a Yot Fa, da Sri Sudachan ebbe il principe Sri Sin, nato nel 1541. L'ambizione e la brama di potere di questa consorte si sarebbero rivelate fatali sia per Chairacha che per lo stesso Yot Fa.\nAscesa al trono.\nNei suoi ultimi mesi di vita, Chairacha ebbe diversi problemi di salute e mor\u00ec nel 1546, poco dopo essere tornato ad Ayutthaya dalla seconda spedizione contro Lanna. Secondo l'autobiografia dell'avventuriero portoghese Fern\u00e3o Mendes Pinto, che soggiorn\u00f2 per qualche tempo a corte, il sovrano fu avvelenato dalla concubina Sri Sudachan, anche se non vengono forniti particolari su come questa sia riuscita a sfuggire alla punizione. Al suo posto sal\u00ec al trono l'undicenne Yot Fa, che ebbe come reggenti la madre Sri Sudachan e lo zio Thianracha, fratellastro di Chairacha e vicer\u00e9 con la carica di \"Uparat\". Dopo qualche tempo, vi furono attriti fra i due reggenti e Thianracha lasci\u00f2 gli incarichi di Stato per entrare temporaneamente in un \"wat\" come monaco buddhista.\nLasciata libera di gestire il potere, Sri Sudachan fece nominare co-reggente, assegnandogli il titolo di Khun Worawongsa, il proprio amante Phan Sri But Thep, un bramino impiegato per le cerimonie religiose al palazzo reale. A quest'ultimo fu assegnato il controllo della numerosa guardia del sovrano, con la quale elimin\u00f2 i nobili che avversavano i piani della coppia. Secondo il diplomatico e storico olandese Jeremias Van Vliet, direttore nel XVII secolo dell'ufficio di Ayutthaya della Compagnia olandese delle Indie orientali, i due amanti si erano conosciuti dopo l'incoronazione di Yot Fa, mentre secondo Pinto si conoscevano gi\u00e0 da prima.\nRegicidio e successione.\nDopo aver eliminato i principali oppositori, la coppia fece uccidere il giovane sovrano nel 1548. Le cause precise della morte sono tuttora avvolte dal mistero. Secondo la versione Luang Prasoet delle Cronache di Ayutthaya, Yot Fa fu vittima di un incidente. Secondo altre cronache pi\u00f9 recenti fu giustiziato al Wat Khok Phraya, tristemente famoso nella storia del regno come sito dove venivano giustiziati o puniti i membri della casa reale, come era successo al giovane re Thong Lan nel 1388. Van Vliet sostenne che fu avvelenato dalla madre, mentre secondo Pinto ad avvelenarlo fu Worawongsa.\nIl trono fu affidato a Worawongsa, e al fratello di questi venne assegnata un'alta carica di governo. Il regno dur\u00f2 solo alcune settimane, una cospirazione di nobili del clan di Sukhothai lealisti alla causa della Dinastia di Suphannaphum organizz\u00f2 un'imboscata in cui persero la vita sia Worawongse che Sri Sudachan. Sal\u00ec quindi al trono Thianracha con il nome regale Maha Chakkraphat.\nCrisi dinastica.\nDopo la morte di Borommaracha IV, avvenuta nel 1533, si era aperto un periodo di crisi per Ayutthaya ed in particolare per la dinastia di Suphannaphum. Durante tale periodo, tutti i quattro sovrani che gli succedettero erano stati assassinati. Maha Chakkraphat sarebbe stato il penultimo sovrano della dinastia di Suphannaphum ed avrebbe lasciato per due volte il trono al figlio Mahinthra. Ayutthaya fu invasa dall'esercito birmano del Regno di Toungoo e ne divenne uno stato vassallo nel 1564. La ribellione del 1568 fu soffocata dai birmani, che l'anno seguente avrebbero espugnato Ayutthaya, deportato l'intera famiglia reale ed issato sul trono siamese Maha Thammaracha, il capostipite della dinastia di Sukhothai."}
{"id": "4619156", "revid": "767487", "url": "https://it.wikipedia.org/wiki?curid=4619156", "title": "Pablo Eduardo Caballero", "text": "Carriera.\nAbile a giocare sia in posizione centrale sia laterale, vanta oltre 130 presenze in Primera Divisi\u00f3n de Uruguay, collezionate quasi esclusivamente con la maglia del Club Atl\u00e9tico Cerro. Fa eccezione il 2011-2012, stagione in cui ha militato nel Defensor Sporting Club e con la cui maglia ha disputato 5 incontri. Con il Cerro ha disputato 6 partite in Coppa Libertadores, mettendo a segno anche una rete contro l'Emelec nella fase a gironi dell'edizione 2010.\nIl 18 luglio 2013 si trasferisce in Serie B alla . L'11 agosto esordisce in Coppa Italia contro il Carpi, e la sua prima partita in campionato \u00e8 in occasione della 3\u00aa giornata, contro la . In totale disputa 4 partite in Serie B, prima di fare ritorno al Club Atl\u00e9tico Cerro nel corso della stagione."}
{"id": "4619158", "revid": "1745361", "url": "https://it.wikipedia.org/wiki?curid=4619158", "title": "Patatine fritte", "text": "Le patatine fritte, o pi\u00f9 sinteticamente patatine, sono sottili fette di patata fritte ad alta temperatura.\nEtimologia.\nIn italiano l'originario significato del termine \"patatina\" \u00e8 quello di diminutivo di \"patata.\" La parola per\u00f2 pu\u00f2 anche indicare \"ciascuna delle fettine sottilissime di patata, fritte e croccanti, prodotte industrialmente e vendute in pacchetti sigillati\". In inglese americano vengono chiamate \"chips\", un termine a volte utilizzato anche in italiano, mentre in inglese britannico si chiamano \"crisps\" e con \"chips\" si indicano le patate fritte, ad esempio quelle che assieme al merluzzo impastellato compongono il fish and chips.\nStoria.\nLe prime ricette per la preparazione casalinga di sottili fettine di patate (\"shavings\") apparvero sui libri di cucina nord-americani a partire dal 1824. Le chips di patate iniziarono a diventare popolari nella ristorazione verso la fine del XIX secolo. La loro commercializzazione come snack invece stent\u00f2 a decollare per le carenze qualitative dei sistemi di impacchettamento allora disponibili. A partire dal 1933 per\u00f2 la \"Dixie Wax Paper Company\" introdusse i primi pacchetti \"incerati\", ovvero a prova di unto. Questo, oltre che migliorare di molto la conservabilit\u00e0 del contenuto, consent\u00ec ai produttori di stampare sulla parte esterna del sacchetto il proprio logo e altre informazioni, cos\u00ec che questa modalit\u00e0 di confezionamento divenne presto lo standard mondiale per la commercializzazione degli snack salati. La popolarit\u00e0 delle patatine fritte in sacchetto crebbe rapidamente nel periodo a cavallo della Seconda guerra mondiale; negli anni Sessanta poi alle patatine ricavate direttamente affettando i tuberi si affiancarono quelle ricostruite a partire da fiocchi di patata.\nPreparazione.\nLe patate vengono lavate, tagliate in fettine sottili, poi sciacquate per liberarle dall'amido in eccesso e asciugate. Vengono poi fatte friggere in abbondante olio per circa cinque minuti, assorbendo poi l'eccesso d'olio su carta assorbente prima di salarle e di servirle.\nNella lavorazione industriale particolarmente importante \u00e8 la successiva fase di confezionamento, che garantisce la conservazione del prodotto fino alla vendita. Esistono varie varianti del metodo di preparazione. Una piuttosto significativa \u00e8 la rimozione o meno della buccia della patata prima della cottura. La presenza della buccia riduce l'indice glicemico del prodotto finito.\nValori nutrizionali.\nLa tabella che segue riporta il valore energetico e la composizione delle patatine fritte (per 100\u00a0g di prodotto):\nLa patatine fritte in sacchetto vengono di solito considerate \"cibo spazzatura\"."}
{"id": "4619162", "revid": "69794", "url": "https://it.wikipedia.org/wiki?curid=4619162", "title": "Pablo Eduardo Caballero Sebastiani", "text": ""}
{"id": "4619166", "revid": "110157", "url": "https://it.wikipedia.org/wiki?curid=4619166", "title": "Chiesa di San Giuseppe Artigiano (Campobasso)", "text": "La chiesa di San Giuseppe Artigiano \u00e8 un edificio religioso di Campobasso.\nStoria.\nLa parrocchia fu istituita l'8 dicembre 1969 per decreto di mons. Alberto Carinci, vescovo di Campobasso.\nProgettata dall'ing. Enrico Mandolesi fu iniziata nel 1972 e terminata nel 1974. L'ingresso ha una scala in travertino di Tivoli e le porte d'ingresso in vetro sono protette da cancellate in ferro composte da robusti chiodi piramidali a ricordo dei chiodi della crocifissione di Cristo.\nLa navata interna \u00e8 illuminata da strette finestrature abbellite da vetrate policrome."}
{"id": "4619171", "revid": "729019", "url": "https://it.wikipedia.org/wiki?curid=4619171", "title": "Scoglio Opasnosti", "text": "Lo Scoglio Opasnosti (; ) \u00e8 un isolotto roccioso russo privo di vegetazione che si trova nello stretto di La P\u00e9rouse (mare di Ochotsk), 14\u00a0km a sud-est di capo Crillon (\u041c\u044b\u0441 \u041a\u0440\u0438\u043b\u044c\u043e\u043d), il punto pi\u00f9 meridionale dell'isola di Sachalin. Appartiene amministrativamente all'oblast' di Sachalin.\nStoria.\n\u00c8 stato scoperto nell'agosto del 1787 dalla spedizione di Jean-Fran\u00e7ois de La P\u00e9rouse, che chiam\u00f2 l'isolotto \"La Dangereuse\". Lo scoglio ostacolava notevolmente il movimento delle navi nello stretto di La P\u00e9rouse, aggravato dalla presenza, in questa regione, di frequenti nebbie durante l'estate. Durante l'amministrazione giapponese, nel 1906, a est dello scoglio venne posta una boa con campana. Finalmente, nel 1913, venne eretto un faro, alto 18\u00a0m con fari automatici e campana da nebbia."}
{"id": "4619173", "revid": "834", "url": "https://it.wikipedia.org/wiki?curid=4619173", "title": "Secrets in the Walls", "text": ""}
{"id": "4619174", "revid": "1573940", "url": "https://it.wikipedia.org/wiki?curid=4619174", "title": "Chiesa di Maria Mater Ecclesiae", "text": "La chiesa di Chiesa di Maria Mater Ecclesiae \u00e8 un edificio religioso di Campobasso.\nIl fabbricato per l'abitazione dei religiosi e per le opere sociali ebbe inizio nel 1975.\nLa cura venne affidata ai Padri Marianisti che avevano avuto l'incarico, gi\u00e0 dal 1965, di interessarsi del rione Vazzieri nel quale non vi era nessun edificio di culto.\nIl luogo di culto ha forma semicircolare ed ha al centro il fonte battesimale.\nAll'esterno dell'edificio \u00e8 posta una grande croce con al centro la \"M\" di Maria, richiamo della Parrocchia \"Mater Ecclesiae\"."}
{"id": "4619175", "revid": "28592", "url": "https://it.wikipedia.org/wiki?curid=4619175", "title": "Castello Mediceo", "text": ""}
{"id": "4619185", "revid": "486946", "url": "https://it.wikipedia.org/wiki?curid=4619185", "title": "Locomotive RM 6801-6806", "text": ""}
{"id": "4619186", "revid": "4175", "url": "https://it.wikipedia.org/wiki?curid=4619186", "title": "Baseball Hall of Fame", "text": ""}
{"id": "4619192", "revid": "486946", "url": "https://it.wikipedia.org/wiki?curid=4619192", "title": "Gate (aeroporto)", "text": ""}
{"id": "4619201", "revid": "478814", "url": "https://it.wikipedia.org/wiki?curid=4619201", "title": "Bang Pa-In Royal Palace", "text": ""}
{"id": "4619203", "revid": "4175", "url": "https://it.wikipedia.org/wiki?curid=4619203", "title": "Lista delle nazioni partecipanti a Miss Universo", "text": ""}
{"id": "4619206", "revid": "409613", "url": "https://it.wikipedia.org/wiki?curid=4619206", "title": "Enrico d'Ovidio", "text": ""}
{"id": "4619211", "revid": "60183569", "url": "https://it.wikipedia.org/wiki?curid=4619211", "title": "Vesna Manasieva", "text": ""}
{"id": "4619214", "revid": "60183586", "url": "https://it.wikipedia.org/wiki?curid=4619214", "title": "Vesna Dolonts", "text": ""}
{"id": "4619217", "revid": "827070", "url": "https://it.wikipedia.org/wiki?curid=4619217", "title": "Epilettologia", "text": ""}
{"id": "4619225", "revid": "287204", "url": "https://it.wikipedia.org/wiki?curid=4619225", "title": "Mark Chmura", "text": "Carriera da giocatore.\nChmura fu scelto dai Green Bay Packers nel corso del sesto giro del Draft 1992. Gioc\u00f2 coi Packers per tutta la carriera fino al 1999, venendo convocato per tre Pro Bowl e disputando come titolare due Super Bowl, vincendo il Super Bowl XXXI contro i New England Patriots, in cui ricevette 4 passaggi per 43 yard, segn\u00f2 un touchdown e una conversione da due punti.\nNel 1997, Chmura scelse di non incontrare il Presidente degli Stati Uniti Bill Clinton alla Casa Bianca dopo la vittoria dei Packers nel Super Bowl XXXI. Mentre molti affermarono che il motivo fosse perch\u00e9 Chmura era un fervente repubblicano, quell'incontro in realt\u00e0 si teneva lo stesso giorno del torneo di golf di Mike Utley, un evento a cui Chmura aveva partecipato sin dal 1992 per onorare l'ex giocatore dei Detroit Lions rimasto paralizzato durante un incidente in campo.\nChmura fu svincolato prima della stagione 2000 a causa di un problema a un'ernia che di fatto concluse la sua carriera. Al momento del ritiro le sue 188 ricezioni erano il terzo risultato della storia per un tight end dei Packers. Nel 2010 fu inserito nella Green Bay Packers Hall of Fame."}
{"id": "4619226", "revid": "716642", "url": "https://it.wikipedia.org/wiki?curid=4619226", "title": "Felipe Aguilar", "text": "Carriera.\nClub.\nHa giocato 5 partite nel campionato colombiano e 8 partite nella Coppa nazionale colombiana, nella quale ha anche segnato 2 reti. Nel 2019 si trasferisce al , club della prima divisione brasiliana.\nNazionale.\nNel 2013 con la nazionale Under-20 di calcio della Colombia partecipa al Campionato sudamericano Under-20, nel quale gioca 3 partite, 2 delle quali da titolare, contribuendo alla vittoria del torneo; in seguito partecipa anche al Torneo di Tolone, chiuso al secondo posto, nel quale disputa 4 partite segnando un gol, il 30 maggio, nella partita vinta per 2-1 contro i pari et\u00e0 degli Stati Uniti. Viene convocato anche per il Mondiale Under-20 del giugno dello stesso anno, nel quale gioca da titolare in tutte e 4 le partite disputate dalla sua nazionale.\nViene convocato per la Copa Am\u00e9rica Centenario negli Stati Uniti; non scende in campo in nessuna partita del torneo. Successivamente viene convocato per le Olimpiadi del 2016."}
{"id": "4619228", "revid": "28592", "url": "https://it.wikipedia.org/wiki?curid=4619228", "title": "Grand Hotel di Rimini", "text": ""}
{"id": "4619231", "revid": "1543377", "url": "https://it.wikipedia.org/wiki?curid=4619231", "title": "Scherma ai Giochi della VII Olimpiade - Fioretto a squadre maschile", "text": "La competizione del fioretto a squadre maschile di scherma ai Giochi della VII Olimpiade si tenne i giorni 15 e 17 agosto 1920 presso il Palazzo di Egmont di Anversa"}
{"id": "4619238", "revid": "1318658", "url": "https://it.wikipedia.org/wiki?curid=4619238", "title": "Fattore R", "text": "Il fattore R o fattore-R in cristallografia (chiamato anche fattore residuale o fattore di affidabilit\u00e0 o valore-R o indice \"R\" o ancora RWork) \u00e8 la misura della discrepanza fra il modello cristallografico e i dati sperimentali ottenuti con la diffrazione dei raggi X. In altre parole, \u00e8 una misura di quanto bene la struttura raffinata riesca a prevedere i dati osservati. \u00c8 definito dalla seguente equazione:\ndove \"F\" \u00e8 il cosiddetto \"fattore di struttura\" e la somma si estende rispettivamente a tutte le riflessioni misurate ed alle controparti calcolate. Il fattore di struttura \"F\" \u00e8 strettamente correlato all'intensit\u00e0 delle riflessioni che descrive:\nPer le molecole di grandi dimensioni, il fattore-R di solito \u00e8 compreso fra 0,6 (quando un insieme casuale di riflessioni viene paragonato con un modello dato) e 0,2 (per esempio per un modello di macromolecola ben rifinito alla risoluzione di 2,5 \u00c5ngstr\u00f6m). Le molecole pi\u00f9 piccole (fino a 300 atomi) solitamente formano cristalli pi\u00f9 ordinati che le molecole grandi, \u00e8 quindi possibile raggiungere dei fattori-R pi\u00f9 bassi. Nel Cambridge Structural Database pi\u00f9 del 95% degli oltre cinquecentomila cristalli censiti ha un fattore R minore di 0,15 e il 9,5% ha un fattore-R minore di 0,03.\nI cristallografi utilizzano anche il fattore-RFree (formula_3) per descrivere la qualit\u00e0 di un modello.\nI valori formula_4 e formula_5 sono usati analogamente per descrivere l'accordo interno delle misure di un insieme di dati cristallografico."}
{"id": "4619242", "revid": "123482370", "url": "https://it.wikipedia.org/wiki?curid=4619242", "title": "Un mondo d'amore (brano musicale)", "text": "Un mondo d'amore \u00e8 un singolo del 1967 scritto dagli autori Franco Migliacci, S. Romitelli e Bruno Zambrini e cantato da Gianni Morandi che arriva primo in classifica per quattro settimane.\nIl testo \u00e8 un tipico inno all'amore ed alla fratellanza che caratterizzava gli anni sessanta, si sviluppa come una serie di comandamenti da rispettare per la convivenza in societ\u00e0.\nSingolo contenuto inizialmente nell'album \"Gianni quattro\" del 1967, fu poi ripreso e incluso in altri dischi, tra cui \"Il mondo cambier\u00e0\" del 1972, \"Morandi in teatro\" del 1986, \"30 volte Morandi\" del 1998, \"Gianni Morandi\" Live @ Rtsi - 7 luglio 1983\" del 1999 con \"Il Coro degli Angeli\", \"Capitani coraggiosi - Il live\" con Claudio Baglioni del 2016.\nIl brano \u00e8 stato cantato anche da Joan Baez, che lo ha presentato anche dal vivo nell'ottobre 2008 nel corso della trasmissione \"Che tempo che fa\" di Fabio Fazio."}
{"id": "4619244", "revid": "458502", "url": "https://it.wikipedia.org/wiki?curid=4619244", "title": "San Marcos la Laguna", "text": ""}
{"id": "4619248", "revid": "404449", "url": "https://it.wikipedia.org/wiki?curid=4619248", "title": "Palazzo di Giustizia (Campobasso)", "text": "Il Palazzo di Giustizia di Campobasso \u00e8 situato in piazza Vittorio Emanuele II.\nStoria.\nA pianta rettangolare, fu costruito su progetto dell'ingegnere Silverio Pappalardo tra il 1930 e il 1936 in uno stile che risente dell'austerit\u00e0 del dorico, a significare la seriet\u00e0 della legge per la difesa del cittadino. Esso si sviluppa su un piano terra e tre piani di cui, l'ultimo, fu costruito negli anni novanta del XX secolo in sovrapposizione di quello esistente per allocarvi ulteriori uffici conseguenziali alla riforma dell'ordinamento giudiziario."}
{"id": "4619252", "revid": "1788047", "url": "https://it.wikipedia.org/wiki?curid=4619252", "title": "Modena Calcio 1936-1937", "text": "Questa pagina raccoglie i dati riguardanti il Modena Calcio nelle competizioni ufficiali della stagione 1936-1937."}
{"id": "4619258", "revid": "1728", "url": "https://it.wikipedia.org/wiki?curid=4619258", "title": "Dura Europo", "text": ""}
{"id": "4619259", "revid": "28592", "url": "https://it.wikipedia.org/wiki?curid=4619259", "title": "Castello di Cleto", "text": ""}
