{"id": "4798299", "revid": "767487", "url": "https://it.wikipedia.org/wiki?curid=4798299", "title": "Lecheo", "text": "Il Lecheo () era una cittadina greca antica in cui si trovava il porto della citt\u00e0 di Corinto.\nDescrizione.\nIl porto, situato sul golfo di Corinto, era collegato alla citt\u00e0 di Corinto da delle lunghe mura di 12 stadi, che correvano da nord a sud; la parete di destra era chiamata \"orientale\" e quella di sinistra \"occidentale\" o \"di Sicione\". In mezzo alle due pareti c'era un grande spazio, tanto da permettere ad un esercito di prepararsi per dar battaglia.\nLa zona compresa tra Corinto e il Lecheo era pianeggiante e composta prevalentemente da sabbia ed il porto doveva quindi essere artificiale, finanziato riccamente dalle famiglie facoltose corinzie. Dove sorgeva il porto ora c'\u00e8 una laguna circondata da collinette di sabbia.\nIn epoca antica il porto del Lecheo ospitava regolarmente parte delle navi da guerra di Corinto e, in seguito, la flotta reale macedone. Fu anche la stazione di riferimento per il commercio tra la Grecia occidentale e l'Italia.\nLa vicinanza di Corinto al Lecheo imped\u00ec a quest'ultima cittadina di espandersi e diventare importante, come invece accadde per il Pireo ad Atene. Gli unici edifici pubblici nel II secolo erano un tempio di Poseidone (chiamato \"Poseidone Lecheo\") e uno di Zeus Olimpio, collocato vicino al mare."}
{"id": "4798304", "revid": "599013", "url": "https://it.wikipedia.org/wiki?curid=4798304", "title": "News from Nowhere", "text": ""}
{"id": "4798305", "revid": "59976", "url": "https://it.wikipedia.org/wiki?curid=4798305", "title": "Cosmodromo di Jiuquan", "text": ""}
{"id": "4798308", "revid": "478814", "url": "https://it.wikipedia.org/wiki?curid=4798308", "title": "PalaBonprix", "text": "Il PalaPajetta (dal nome della via in cui \u00e8 situato), conosciuto anche come PalaBonprix per motivi di sponsorizzazione, \u00e8 un palazzetto dello sport di Biella.\nFino alla sua costruzione, le squadre biellesi (la Libertas fino al 1970, il Biella Basket Club successivamente) giocavano i propri incontri casalinghi presso la palestra Rivetti. Complici la ridotta capienza del precedente impianto e la possibilit\u00e0 di utilizzare fondi destinati ai mondiali calcistici di Italia '90, nel 1991 partirono i lavori di costruzione del nuovo palasport.\nLa prima partita di basket fu disputata qui il 16 ottobre 1993 tra il Biella Basket Club targato Uclit e la Cover Saluzzo, incontro valido per il campionato di Serie D. La stagione seguente fu la prima della neonata Pallacanestro Biella, che gioc\u00f2 al PalaPajetta gi\u00e0 dal primo anno in cui la societ\u00e0 fu costituita. Inizialmente il fondo era in sintetico, altre migliorie tra cui il parquet in legno arrivarono negli anni a seguire, quando fu ricavato anche il settore curva dietro a un canestro (fino a quel momento vi erano soltanto tribune laterali). Complice l'approdo del basket biellese nella massima serie, la capienza ufficiale era stata innalzata a 2.778 posti, salvo poi tornare a 2.000 nell'anno 2009.\nIl 25 gennaio 2009 la squadra rossoblu ha dato l'addio all'impianto giocando un'ultima partita in Serie A contro la Virtus Bologna, prima di traslocare al nuovo Biella Forum. Il palazzetto \u00e8 comunque rimasto a disposizione di tutte le societ\u00e0 sportive biellesi, in particolare di ginnastica artistica e ritmica.\nNell'ottobre 2013 \u00e8 stato ufficializzato un accordo triennale di sponsorizzazione, che ha portato la struttura a chiamarsi PalaBonprix. Tra il febbraio e il marzo del 2021, la struttura ha ospitato 4 edizioni del Biella Challenger di tennis, valevole per l'ATP Challenger Tour."}
{"id": "4798309", "revid": "958063", "url": "https://it.wikipedia.org/wiki?curid=4798309", "title": "United States Championship", "text": ""}
{"id": "4798310", "revid": "599013", "url": "https://it.wikipedia.org/wiki?curid=4798310", "title": "Dave Wilson (giocatore di football americano)", "text": "Carriera professionistica.\nProblemi di eleggibilit\u00e0 portano Wilson a dichiararsi eleggibile per il Draft supplementari del 1981, in cui i New Orleans Saints lo scelsero come primo assoluto, per essere l'erede di Archie Manning. Un infortunio al ginocchio subito nella sua stagione da rookie limit\u00f2 la sua mobilit\u00e0 per tutto il resto della carriera, trascorsa tutta coi Saints, fino al ritiro dopo la stagione 1990.\nVittorie e premi.\n\"Nessuno\""}
{"id": "4798313", "revid": "363629", "url": "https://it.wikipedia.org/wiki?curid=4798313", "title": "Sperimentazione clinica", "text": ""}
{"id": "4798317", "revid": "117795867", "url": "https://it.wikipedia.org/wiki?curid=4798317", "title": "Tappo di sughero", "text": "Un tappo di sughero \u00e8 un tappo realizzato con il rivestimento di origine secondaria, che ricopre il fusto della sughera. Usato per la chiusura di contenitori, principalmente per le bottiglie di vino.\nStoria.\nL'uso di utilizzare il sughero per la chiusura di contenitori \u00e8 molto antico, ne \u00e8 esempio un'anfora ateniese con questa chiusura risalente al V secolo a.C.\nGrande diffusione ebbe nella seconda met\u00e0 del XVII in Francia, la tradizione tramanda che Pierre P\u00e9rignon, ritenuto l'inventore dello champagne, abbia imitato la chiusura con tappo di sughero delle borracce dei pellegrini.\nTappo da champagne.\nIl tappo di sughero delle bottiglie di champagne \u00e8 caratteristico per la forma a fungo che assume dopo la stappatura. In effetti il tappo non ha quella forma al momento dell'imbottigliamento, ma \u00e8 cilindrico, di diametro decisamente maggiore di quello del collo della bottiglia in cui deve essere inserito. Affinch\u00e9 possa entrare (per circa la met\u00e0 della sua lunghezza originaria) \u00e8 necessario che sia compresso radialmente con forza tramite un'apposita attrezzatura, e immediatamente dopo, la parte di esso rimasta fuori della bottiglia deve essere \"gabbiettata\", cio\u00e8 compressa assialmente per essere assestata sul \"raso bocca\" della bottiglia talch\u00e9 si possa instaurare il cosiddetto \"effetto tappo corona\". L'insieme di queste due compressioni che il tappo subisce, agendo in sinergia, consentono al tappo, sottoposto alla pressione dell'anidride carbonica presente nella bottiglia, di contrastare efficacemente la fuoriuscita di questo gas. Col tempo il tappo perde gradualmente la sua elasticit\u00e0 naturale, e la parte situata pi\u00f9 vicina all'imboccatura della bottiglia si degrader\u00e0 pi\u00f9 velocemente di quella situata pi\u00f9 in basso, costringendo il tappo ad assumere la forma che si conosce.\nIl tappo \u00e8 formato da due parti ben distinte, le cui differenze sono facilmente individuabili anche a occhio nudo:\nSentore di tappo.\nTipicamente il responsabile del sentore di tappo \u00e8 un fungo, l'\"Armillaria mellea\", parassita della quercia da sughero. Nel caso il fungo si sviluppi nel tappo si avr\u00e0 il cosiddetto \"sentore di tappo\" nel vino, dovuto al 2,4,6-tricloroanisolo (TCA) che pu\u00f2 essere descritto come un odore somigliante a quello di un quotidiano ammuffito, cane bagnato o cantina umida. Le plance colpite da questo fungo, vanno pertanto scartate gi\u00e0 dalle prime fasi della lavorazione, onde evitare il propagarsi dell'infezione al sughero sano."}
{"id": "4798323", "revid": "729019", "url": "https://it.wikipedia.org/wiki?curid=4798323", "title": "Paolo di Sangro (militare)", "text": "Biografia.\nNipote del celebre Raimondo di Sangro, principe di San Severo, ideatore della Cappella Sansevero di Napoli, Paolo di Sangro era il figlio di Gianfrancesco e della sua terza moglie Maria Giuseppa Cal\u00e0 Lanzina-Ulloa dei duchi di Lauria. Fu uno strenuo guerriero borbonico: il bombardamento dell'esercito sabaudo provoc\u00f2 l'esplosione di munizioni e polvere da sparo, che uccise, insieme al Di Sangro, pure il generale Francesco Gaetano Traversa durante l'assedio di Gaeta."}
{"id": "4798326", "revid": "1573940", "url": "https://it.wikipedia.org/wiki?curid=4798326", "title": "Coris hewetti", "text": "Coris hewetti \u00e8 un pesce di acqua salata appartenente alla famiglia Labridae\nDistribuzione e habitat.\nProviene dalle barriere coralline delle Isole Marchesi, nell'oceano Pacifico centrale. Nuota fino a 40\u00a0m di profondit\u00e0 soprattutto in zone con fondo sabbioso.\nDescrizione.\nCome tutti i pesci del genere \"Coris\", presenta un corpo allungato; la sua testa ha un profilo abbastanza appuntito. La pinna caudale ha il margine arrotondato. La lunghezza massima registrata \u00e8 di 13,9\u00a0cm.\nI giovani hanno il dorso marrone e il ventre bianco, la pinne sono trasparenti e non molto alte. Il peduncolo caudale \u00e8 giallastro. Gli esemplari adulti, invece, sono verdi-grigiastri; sia sulla testa che sulle pinne sono presenti diverse striature blu. La pinna dorsale e la pinna anale sono ampie, lunghe, alte e con qualche sfumatura rossastra.\nBiologia.\nAlimentazione.\nSi nutre di microbenthos.\nRiproduzione.\n\u00c8 oviparo, probabilmente ermafrodita, la fecondazione \u00e8 esterna e non ci sono cure nei confronti delle uova. I maschi adulti hanno delle pinne molto ampie che vengono tenute completamente erette durante il corteggiamento.\nConservazione.\nNonostante l'areale abbastanza ristretto, questa specie non sembra essere minacciata da particolari pericoli e quindi viene classificata come \"a rischio minimo\" (LC) dalla lista rossa IUCN."}
{"id": "4798327", "revid": "1793900", "url": "https://it.wikipedia.org/wiki?curid=4798327", "title": "Ponte degli amori", "text": "Il Ponte degli amori (in lingua francese \"Pont des Amours\") \u00e8 un ponte situato all'ingresso del canale Vass\u00e9 sul Lago di Annecy.\nCollega i Giardini P\u00e2quier d'Europa e contrassegna uno degli ingressi insieme alla Thiou del lago all'interno della citt\u00e0.\nSecondo le fonti, il Pont des Amours deve il suo nome al fatto che in passato era luogo d'incontro per le prostitute. Una versione pi\u00f9 romantica dice che il ponte era (e probabilmente \u00e8 ancora) un luogo in cui si incontravano gli innamorati.\nLa leggenda sul ponte narra che se due amanti si danno un bacio sul ponte saranno uniti per la vita."}
{"id": "4798328", "revid": "54354", "url": "https://it.wikipedia.org/wiki?curid=4798328", "title": "Pont des Amours", "text": ""}
{"id": "4798331", "revid": "438678", "url": "https://it.wikipedia.org/wiki?curid=4798331", "title": "The X Factor (Stati Uniti)", "text": ""}
{"id": "4798333", "revid": "1793900", "url": "https://it.wikipedia.org/wiki?curid=4798333", "title": "Giardini d'Europa di Annecy", "text": "I giardini d'Europa di Annecy (in lingua francese: Jardins de l'Europe d'Annecy) sono un grande parco nei pressi del lago di Annecy.\nOggi, il giardino ha circa 250 alberi, tra cui un magnifico ginkgo biloba, un tulipifero, i pini neri e sequoie giganti."}
{"id": "4798335", "revid": "228587", "url": "https://it.wikipedia.org/wiki?curid=4798335", "title": "Chiesa di Santa Maria d'Itria", "text": ""}
{"id": "4798338", "revid": "287204", "url": "https://it.wikipedia.org/wiki?curid=4798338", "title": "Reykjav\u00edk International Film Festival", "text": "Il Reykjav\u00edk International Film Festival \"Al\u00fej\u00f3\u00f0leg kvikmyndah\u00e1t\u00ed\u00f0 \u00ed Reykjav\u00edk\", in acronimo RIFF, \u00e8 il festival cinematografico islandese, nato nel 2004 e svoltosi con cadenza annuale, dedicato al cinema indipendente.\nLa nascita del festival.\nFondato nel 2004 da un gruppo di professionisti e di appassionati di cinema, guidati da Hr\u00f6nn Marin\u00f3sd\u00f3ttir, direttrice del Festival, con l'intento di far conoscere in Islanda il cinema internazionale e di promuovere lo scambio interculturale.\nLo sviluppo.\nIl festival si svolge alla fine di settembre e dura 11 giorni.. \nAl RIFF sono stati presentati film provenienti da una quarantina di paesi.\nLe modalit\u00e0 di svolgimento sono peculiari ed innovative: per alcune proiezioni il pubblico segue i film in piscina, nei drive-in o a casa dei registi islandesi che invitano il pubblico per commentare le pellicole. \nIl premio principale \u00e8 il \u201cPulcinella di mare d'oro\u201d (Golden Puffin), dedicato al volatile diffuso in Islanda.\nEsistono altri premi, tra cui uno promosso dalla Chiesa nazionale d'Islanda.\nVincitori.\nPremi alla carriera.\nAbbas Kiarostami (2005), Alexander Sokurov (2006), Hanna Schygulla (2007), Costa-Gavras (2008), Milo\u0161 Forman (2009), Jim Jarmusch (2010), B\u00e9la Tarr (2011), Dario Argento (2012), Mike Leigh (2014)"}
{"id": "4798340", "revid": "991694", "url": "https://it.wikipedia.org/wiki?curid=4798340", "title": "Norvalina", "text": "La norvalina \u00e8 un amminoacido con formula bruta C5H11NO2; \u00e8 un isomero strutturale della valina. Viene spesso sintetizzata artificialmente.\nLa norvalina \u00e8 conosciuta ed utilizzata per la promozione della rigenerazione tissutale e per la crescita muscolare, nonch\u00e9 come substrato per la sintesi naturale di penicillina."}
{"id": "4798345", "revid": "486946", "url": "https://it.wikipedia.org/wiki?curid=4798345", "title": "Gruppo di Azione Partecipazione Popolare", "text": ""}
{"id": "4798347", "revid": "1993636", "url": "https://it.wikipedia.org/wiki?curid=4798347", "title": "Sef\u00e2retn\u00e2me", "text": "Sef\u00e2retn\u00e2me (\u0633\u0641\u0627\u0631\u062a \u0646\u0627\u0645\u0647), letteralmente \"libro dell'ambasciata\", era un genere di letteratura turca che era strettamente correlato ai seyahatname (\"libri di viaggio\"), ma era specifico per il racconto dei viaggi e delle esperienze di un ambasciatore Ottomano in terra straniera, di solito in Europa descrivendo paese e capitale. I Sef\u00e2retn\u00e2me venivano scritti, dai loro autori, in vista della loro presentazione al sultano e alla sua alta amministrazione, quindi anche se documento semi-ufficiale, il loro obiettivo \u00e8 quello di far loro \"sentire\" il paese straniero in questione, oltre che a informarli su di esso. Per questo motivo, e per le qualit\u00e0 letterarie che furono ricercate per raggiungere il loro scopo, essi rimangono di interesse duraturo per il lettore. \nIl primo esempio del genere \u00e8 il sef\u00e2retn\u00e2me di Kara Mehmed \u00c7elebi, relativo alla sua ambasciata a Vienna del 1655. Esempi notevoli del genere, per lo pi\u00f9 risalenti al XVIII secolo, sono di particolare valore, sia in termini letterari che per rendere edotta l'intellighenzia ottomana sullo stato dell'Europa occidentale in un momento in cui quella parte del mondo aveva visibilmente iniziato a sorpassare le altre aree geografiche del mondo, tra cui l'Impero ottomano, in termini di scienza, cultura e sviluppo. \nTentativi ottomani per capire le ragioni del crescente divario, possono spiegare l'invio sempre pi\u00f9 frequente di ambasciatori, durante il XVIII secolo, che ebbero in seguito una presenza permanente nelle capitali europee, cos\u00ec come la moltiplicazione dei sef\u00e2retn\u00e2me. \nIl senso di curiosit\u00e0 che loro autori trasmettevano per quanto riguardava la cultura occidentale che stavano esaminando, veniva pienamente ricambiato dalla curiosit\u00e0 che essi suscitavano nei loro interlocutori di Parigi o Berlino, la maggior parte dei quali venivano in contatto con i turchi per la prima volta. I racconti dei contatti ed i rispettivi commenti facevano scaturire anche la curiosit\u00e0 del lettore. \nFra i pi\u00f9 noti sef\u00e2retname, si ricordano;\nEsistono pi\u00f9 di quaranta esempi di sef\u00e2retn\u00e2me, scritti da ambasciatori ottomani, attivi fra il XVIII e il XIX secolo in diverse capitali, tra cui Londra, Parigi, Berlino, Stoccolma, Russia, Polonia (\"\"Lehistan\" nella terminologia ottomana\"), Italia, Spagna, Iran, India, Marocco e Bukhara. Quelli con un valore letterario ridotto, presentati pi\u00f9 sotto forma di un memorandum professionale e di attualit\u00e0, vennero definiti come \"takrir\"."}
{"id": "4798357", "revid": "767487", "url": "https://it.wikipedia.org/wiki?curid=4798357", "title": "Le P\u00e2quier (Annecy)", "text": "Le P\u00e2quier (francoprovenzale per \"pascolo\"), \u00e8 una vasta area pedonale del comune di Annecy (in Alta Savoia) situata a lato del Lago di Annecy che offre una delle pi\u00f9 belle panoramiche del lago e delle montagne circostanti."}
{"id": "4798359", "revid": "287204", "url": "https://it.wikipedia.org/wiki?curid=4798359", "title": "Sefaretname", "text": ""}
{"id": "4798360", "revid": "580197", "url": "https://it.wikipedia.org/wiki?curid=4798360", "title": "Saad Tedjar", "text": ""}
{"id": "4798365", "revid": "54354", "url": "https://it.wikipedia.org/wiki?curid=4798365", "title": "Jardins de l'Europe", "text": ""}
{"id": "4798366", "revid": "54354", "url": "https://it.wikipedia.org/wiki?curid=4798366", "title": "Tulipifero", "text": ""}
{"id": "4798371", "revid": "117939498", "url": "https://it.wikipedia.org/wiki?curid=4798371", "title": "Cesare Fagiani", "text": "Biografia.\nNato da Alfonso, tipografo nella casa editrice Rocco Carabba ed appassionato di poesia dialettale, e da Anna Scaccia, inizi\u00f2 sin da bambino ad interessarsi di poesia e letteratura. Dopo aver frequentato per alcuni anni la scuola tecnica, negli anni del conflitto fu costretto ad interrompere gli studi e ad impiegarsi anche lui, come il padre, nella casa editrice. Ci\u00f2 nonostante, nel 1920, consegu\u00ec da autodidatta il diploma magistrale presso la Scuola Normale di Chieti, iniziando ad insegnare nello stesso anno materie letterarie presso la Scuola di Avviamento Industriale di Lanciano. Nel 1923, vinto il concorso nei ruoli dell'insegnamento elementare, venne assegnato alla Scuola della fraz. Verratti di Casoli (Chieti).\nIn quest'epoca compose in dialetto le commedie, rimaste inedite, \"\"A la f\u00e9re de lu b\u00f2n' cunz\u00ecje\" (Alla festa della Madonna del Buon Consiglio) e \"'Na parent\u00e9zza a la rit\u00f2rne\" (Una parentela a circolo).\nNel 1924 sul periodico locale \"Bagliori di Fiamma\" furono pubblicate alcune sue poesie.\nNel 1926 spos\u00f2 Candida Di Santo, insegnante e poetessa, trasferendosi poi, nel 1929, a Lanciano, ove rimase per il resto della sua carriera, insegnando nelle locali Scuole Elementari.\nNel 1930, nel Teatro Fenaroli di Lanciano, venne messo in scena il suo dramma per ragazzi \"La mamme che nen m\u00f2re\" (La mamma che non muore); uno dei piccoli attori, allievo del Fagiani, era il futuro scrittore Eraldo Miscia, all'epoca decenne.\nNel 1933, in appendice alla raccolta paterna \"Lu Done\", (Il Dono, raccolta di versi ispirata alla tradizionale sfilata di carri dell'8 settembre in omaggio alla Madonna), apparvero una ventina di sue liriche.\nNegli anni seguenti, la passione letteraria prese forma in un'intensa attivit\u00e0, accompagnata da riconoscimenti letterari, tra cui diversi premi in concorsi di poesia, ma anche e soprattutto da un buon successo popolare, (molte delle sue composizioni vennero messe in musica per le canzoni delle rappresentazioni folcloristiche abruzzesi), gratificazione speciale per un poeta che traeva ispirazione dalla vita semplice dei ceti pi\u00f9 umili della gente abruzzese a cui la sua attivit\u00e0 didattica lo avvicinava, e a cui egli intimamente intendeva rivolgersi; il Fagiani venne quindi incoraggiato a pubblicare la sua prima raccolta di versi dialettali \"Luna Nova\"\" (Lanciano, 1949), che mette insieme poesie scherzose e sentimentali, ritratti di conterranei illustri, testi per canzoni e odi d'ispirazione religiosa, nonch\u00e9 le notevoli \"Pagine di Storia\", (memorie personali degli avvenimenti bellici e della rivolta antinazista lancianese dei Martiri ottobrini del 6 ottobre 1943). Una delle poesie pi\u00f9 famose e care della raccolta \u00e8 \"La Squijje\", in riferimento alla campanella della Squilla, della torre civica della Basilica cattedrale di Lanciano, che la sera del 23 dicembre annuncia il Natale, ed \u00e8 considerata un simbolo di affetto e identit\u00e0 lancianese. \nseguita, nel 1953, dal secondo volume di versi \"Stamme a sent\u00ec ca m\u00f2 te la recc\u00f2nte\", (Stammi a sentire, ora ti racconto), con introduzione di Italo Testa, compendio di liriche di vario argomento sullo stile dell'illustre conterraneo Modesto Della Porta, ma sempre genuinamente ispirate \"alla schiettezza arguta, all'allegria festosa, alla comunicativa cordialit\u00e0\" (I.Testa).\nIn omaggio appassionato al suo dialetto e alla sua gente, Fagiani non manc\u00f2 di dipingere in testi destinati al teatro la lingua e le usanze dei ceti pi\u00f9 modesti e semplici, con la raccolta \"\"Teatro Abruzzese\" (Lanciano, 1961), composta dalla commedia in versi in tre atti \"Sci\u00f2-ll\u00e0\" (Pussa via!, Fatti da parte), dalla commedia in prosa \"Lu crivelle\", (Il crivello, rappresentata nell'aprile del 1959 al Teatro Fenaroli di Lanciano), e da \"La feste di Sant'Egg\u00ecdie\" (La festa di Sant'Egidio), sulla tradizionale Festa lancianese del 1\u00ba settembre, rappresentata a Lanciano nel settembre del 1957.\nNel 1965 quattro suoi componimenti vennero pubblicati nella raccolta \"Lu pijat\u00f2re de le feste\"\" (L'impresario di bande musicali, Pescara, 1965).\nL'8 novembre 1965 Cesare Fagiani muore a Roma all'et\u00e0 di 64 anni. L'inedito, e incompiuto, \"Fenestre Aperte\" (Finestra Aperta), viene pubblicato nel 1966, a cura di Giuseppe Rosato.\nOpere.\nAltre liriche di Cesare Fagiani sono comprese in \"Parlature paesane\", Pescara 1954, a cura di Oberdan Merciaro; \"Canti della terra d'Abruzzo e Molise\", Milano 1958, a cura di Ottaviano Giannangeli; \"Antologia dei poeti dialettali abruzzesi\", a cura di Ernesto Giammarco, Pescara 1958; Vittoriano Esposito, \"Parnaso d'Abruzzo\", Roma 1980; C. Fagiani, \"Trenta poesie\", tradotto in dialetto siciliano da E. Petix, Lanciano 1975."}
{"id": "4798372", "revid": "729019", "url": "https://it.wikipedia.org/wiki?curid=4798372", "title": "Patrick Cromb\u00e9", "text": "La vita e le opere.\nCromb\u00e9 proviene da una famiglia di scalpellini di Bruxelles, cresciuto tra il marmo e la pietra blu. Trascorse le sue vacanze in officina ed il padre lo accompogn\u00f2 per l'Italia nelle cave di marmo di Carrara. Si \u00e8 formato come scultore presso la Hogeschool Sint-Lukas di Bruxelles. Dal 1981 ha lavorato ogni anno, per un mese, nello studio Nicoli a Carrara, dove ha incontrato scultori di tutto il mondo. Ha anche lavorato, per dieci anni, a Les Avins in Belgio, dove partecip\u00f2 ad un simposio di scultura organizzato dallo scultore Michel Smolders. Fu in questo momento che incontr\u00f2 lo scultore Lussemburgo Andr\u00e9 Willequet.\nSimposio e premi.\nNel 1987 partecip\u00f2 ad un simposio internazionale di scultura in Messico, ed a seguire in Sardegna (Buddus\u00f2, 1989), in Libano (1999 e 2003), in Marocco (2000 e 2003) ed in Germania (Oggelshausen, 2000).\nNel 1999 \u00e8 stato vincitore dell'Accademia Reale Belga (classe di Belle Arti).\nSu invito di KKV- Bohusl\u00e4n, Patrick Cromb\u00e9 ricevuto nel 2006 stipendium per la lavorazione del granito per sei settimane Bovallstrand in Svezia."}
{"id": "4798373", "revid": "729019", "url": "https://it.wikipedia.org/wiki?curid=4798373", "title": "Castello di Annecy", "text": "Il castello di Annecy (in francese: \"ch\u00e2teau d'Annecy\") \u00e8 un antico castello del XIII secolo, ristrutturato a pi\u00f9 riprese, che si trova nel comune di Annecy (in Alta Savoia, in Francia). Era un'antica residenza dei conti di Ginevra, dei duchi di Genevois-Nemours e, dal 1424 quando la contea di Ginevra venne unita ai domini dei Savoia, dei duchi di Savoia. Spesso la contea veniva garantita come appannaggio a membri di rami cadetti della famiglia, in modo particolare il titolo di \"conte di Ginevra\" era assegnato ai secondogeniti maschi del duca in carica.\nIl castello \u00e8 oggi di propriet\u00e0 della citt\u00e0 ed \u00e8 stato ristrutturato e trasformato in un museo. La struttura \u00e8 classificata come monumento storico dal 12 ottobre 1959."}
{"id": "4798379", "revid": "599013", "url": "https://it.wikipedia.org/wiki?curid=4798379", "title": "Fran\u00e7ois Jauffret", "text": "Carriera.\nHa vinto due titoli in singolare su cinque finali raggiunte mentre nel doppio ha vinto sette tornei su dodici finali giocate.\nNegli Slam ottiene i risultati migliori al Roland Garros, si ferma infatti in semifinale nel 1966 quando viene sconfitto da Tony Roche e nel 1974 quando \u00e8 Manuel Orantes ad impedirgli l'accesso alla finale.\nIn Coppa Davis ha giocato settanta match con la squadra francese vincendone quarantasette."}
{"id": "4798382", "revid": "33751", "url": "https://it.wikipedia.org/wiki?curid=4798382", "title": "Storia del Club Atl\u00e9tico Boca Juniors", "text": "La storia del Club Atl\u00e9tico Boca Juniors ha inizio nel 1905, quando venne fondato da adolescenti italo-argentini (prevalentemente di origine genovese, da qui il soprannome \"Xeneizes\") a Buenos Aires. Nel 1908 il club venne ammesso alla Seconda Divisione della Federazione calcistica dell'Argentina. Nel 1931 il club, cos\u00ec come l'intero apparato calcistico argentino, diviene professionistico.\nHa vinto 18 trofei internazionali, risultando la terza squadra di calcio pi\u00f9 titolata al mondo, a pari merito con il e l'. Ha vinto 30 volte il campionato argentino e due volte la coppa nazionale. Ha vinto 52 titoli in tutto, tra nazionali e internazionali, risultando la squadra argentina pi\u00f9 vincente in ambito calcistico.\nLe origini.\nLa fondazione.\nIl club fu fondato il 3 aprile 1905 da un gruppo di adolescenti italo-argentini a La Boca, quartiere di Buenos Aires. A quel tempo erano molte le squadre amatoriali: se ne contano circa trecento.\nI fondatori erano sei e di chiara origine genovese (da qui il soprannome \"Xeneises\"): Esteban Baglietto, Alfredo Scarpatti, Santiago Pedro Sana e i fratelli Juan e Teodoro Farenga. Inizialmente come punto d'incontro fu scelta la casa di Baglietto, sita al numero 1232 di \"Ministro Brin\", ma a causa della confusione furono cacciati fuori dal padre di Esteban. Allora il gruppo inizi\u00f2 a riunirsi presso una panchina a Plaza Sol\u00eds. Le porte del primo campo da gioco furono costruite da Francesco Farenga, padre di Juan e Teodoro, originario di Muro Lucano.\nInizialmente fu eletto presidente Baglietto, ma poi la scelta ricadde su Luis Cerezo poich\u00e9 Esteban era minorenne.\nI colori e la maglia.\nInizialmente venne adottata una maglia a strisce sottili bianco-nere, preparata dalla sorella di Teodoro e Juan Farenga. Dopo una breve parentesi in maglia celeste, il nero venne sostituito con il blu. Tuttavia nel 1907 il club dovette cambiare nuovamente i colori in occasione di una partita contro l'Almagro, che presentava la stessa divisa. Indecisi sui nuovi colori da adottare, Juan Brichetto fece una proposta: avrebbero adottato i colori della bandiera della prima nave che fosse entrata nel porto. Il primo natante che pass\u00f2 batteva bandiera svedese e i colori adottati furono blu e giallo. Inizialmente la banda gialla era in diagonale, nel 1913 venne adottata l'attuale disposizione, con la banda gialla orizzontale.\nLe prime partite.\nIl club gioc\u00f2 la sua prima gara il 21 aprile del 1905, contro il Club Mariano Moreno. La gara fu vinta dagli \"xeneises\" per 4-0, con doppietta di Juan Farenga e reti di Jos\u00e9 Farenga e di Santiago Sana. Baglietto gioc\u00f2 come portiere, il capitano era Juan Farenga.\nInizialmente impegnato solo in amichevoli, nel 1905 si iscrive a un campionato, seppur minore: la \"Liga de Villa Lobos\". Nel 1906 si iscrive alla \"Liga Central\", vincendo alla fine il titolo. Nel 1907 partecipa alla \"Albion League\". Nello stesso anno gioca nel torneo organizzato dall\"'Associazione Porte\u00f1a\", in cui ha anche giocato l'Universal di Montevideo , che ha affrontato nella sua prima partita internazionale, l'8 dicembre del 1907, perdendo 0-1.\nEpoca amatoriale.\nIl primo supercl\u00e1sico.\nLa squadra rivale per eccellenza del Boca Juniors \u00e8 sempre stato il River Plate, i cui colori (bianco e rosso) si ispirano alla bandiera di Genova.\nIl primo derby ufficiale tra le due squadre si gioc\u00f2 nel torneo di \"Primera Divisi\u00f3n 1913\" e vide affermarsi il River per 2-1.\nTuttavia secondo gli storici prima del 1913 furono giocate altre gare dalle due compagini: probabilmente il primo incontro \u00e8 avvenuto il 2 agosto 1908 e si concluse 2-1 per il Boca, ma secondo il sito ufficiale degli \"Xeneises\" il primo derby in assoluto si \u00e8 concluso 0-0.\nIl tour europeo del 1925.\nDopo il trionfo dell' alle olimpiadi di , la federazione argentina pens\u00f2 di inviare una squadra che rappresentasse la nazione in giro per l'Europa. Si propose il Boca, che ottenne l'autorizzazione dalla federazione.\nIl tour avvenne nel 1925 e la squadra gioc\u00f2 complessivamente 19 partite, vincendone quindici, perdendone tre e pareggiandone una. Le gare pi\u00f9 importante furono giocate (e vinte) contro l'Atl\u00e9tico Madrid e contro il .\nLa \"spedizione\" fu finanziata da Victoriano Caffarena, acceso tifoso del club giallobl\u00f9.\nLa prima gara, giocata contro il Celta Vigo, fu vinta per 3-1, con Antonio Cerrotti che divenne il primo giocatore argentino a segnare un gol in Europa.\nAl ritorno in Argentina, la federazione consegn\u00f2 alla squadra la \"Copa de Hon\u00f3r\", riconoscimento per le vittorie registrate nel \"vecchio continente\".\nTitoli amatoriali.\nIl club venne affiliato alla federazione argentina nel 1908, partendo dalla seconda divisione, e giocando il 3 maggio la sua prima gara ufficiale, vincendo 3-1 contro il Belgrano Athletic Club, venendo promosso in \"Primera Divisi\u00f3n\" nel 1913.\nNel 1919 ci fu una scissione all'interno della federazione: sorsero cos\u00ec due leghe, la Asociaci\u00f3n Amateurs de Football e la Asociaci\u00f3n Argentina de Football, con il Boca che partecip\u00f2 a quest'ultimo.\nNello stesso anno il Boca si laure\u00f2 per la prima volte campione d'Argentina, vincendo tutte le gare del campionato. Tuttavia il campionato non fu terminato a causa delle irregolarit\u00e0 che influenzarono il suo svolgimento.\nLa squadra trionf\u00f2 anche nell'anno seguente, con undici punti di distacco dal Banfield.\nVince il campionato anche nel 1923, nel 1924, nel 1926 e, nel 1930, il primo campionato unico dopo la fusione di AAm e AAF..\nProfessionismo (1931-1944).\nI primi quindici anni dopo la riunificazione delle federazioni argentine furono dominati da Boca e River Plate, che vinsero sei titoli ciascuno.\nNel 1931 il Boca vinse il primo campionato dopo la riunificazione, laureandosi campione con 5 punti di distacco dal San Lorenzo.\nIn occasione di questo torneo il club \"xeneize\" aveva acquistato Francisco Varallo, messosi in luce con il Gimnasia La Plata, che rifiut\u00f2 offerte dall'Italia per giocare con il club giallobl\u00f9. Egli si dimostr\u00f2 un buon acquisto: si classific\u00f2 terzo nella classifica cannonieri con 27 gol.\nQuel campionato fu tuttavia contestatissimo a causa dei fatti avvenuti nel \"supercl\u00e1sico\" del 20 settembre 1931: il Boca si procur\u00f2 un rigore ai danni del River. Iribarren, il portiere della squadra biancorossa, par\u00f2 il rigore ma non trattenne la palla, e Varallo segn\u00f2 sulla respinta. I giocatori del River protestarono con l'arbitro, sostenendo che Varallo commise fallo al momento della ribattuta. Il direttore di gara espulse tre giocatori che avevano contestato la decisione, e la squadra si ritir\u00f2 per protesta; il Boca vinse la partita a tavolino per 1-0.\nPer il campionato successivo venne acquistato Delf\u00edn Ben\u00edtez C\u00e1ceres, ma il torneo, vinto dal River, si chiuse con un deludente quarto posto.\nL'anno seguente il club lott\u00f2 fino alla fine per la vittoria del campionato, che per\u00f2 vide il trionfo del San Lorenzo in seguito alla sconfitta del Boca per 3-1 contro il River.\nTra il 1934 e il 1935 la squadra conquist\u00f2 il suo primo \"bicampeonato\".\nVinse nel 1934 nonostante le sette sconfitte e 62 gol subiti, ma ebbe nell'attacco il suo punto di forza: segn\u00f2 101 gol, prima squadra argentina a superare la soglia dei cento gol fatti.\nL'anno dopo il club ripet\u00e9 l'exploit e trionf\u00f2 segnando 100 gol e subendone solo 29.\nTuttavia il resto del decennio fu avaro di soddisfazioni per gli \"xeneizes\", che non vinsero nemmeno un titolo. Per questi campionati il Boca gioc\u00f2 le gare casalinghe allo Stadio Ferro Carril Oeste, in attesa della costruzione del nuovo stadio.\nIl nuovo stadio e il secondo \"bicampeonato\".\nIl Boca diviene di nuovo campione d'Argentina nel 1940, anno di inaugurazione della \"Bombonera\", il suo nuovo stadio.\nIl club cominci\u00f2 la stagione in sordina, ma concluse l'intero girone di ritorno in testa alla classifica.\nL'anno successivo non fu altrettanto roseo: il club concluse il campionato al quarto posto e sub\u00ec una pesantissima sconfitta (1-5) nel \"supercl\u00e1sico\" contro il River; tuttora questo rimane il maggiore scarto di gol nelle gare tra i due club.\nAnche nel campionato successivo trionf\u00f2 il club biancorosso, ma in compenso il Boca fece registrare la vittoria con il maggior scarto di gol della sua storia, sconfiggendo per 11-1 il Tigre e terminando al quinto posto il campionato.\nDopo due stagioni deludenti, il club si riscatt\u00f2 tra il 1943 e il 1944, conquistando il suo secondo \"bicampeonato\".\nNel 1943 venne acquistato Severino Varela e fu assunto come tecnico Alfredo Garasini.\nIn campionato perde tre gare importanti contro San Lorenzo, River e Hurac\u00e1n, ma seppe rimediare nel girone di ritorno vincendo contro il club di Almagro per 6-4 e contro il River per 2-1, grazie a un gol segnato con il basco da Varela. Alla fine vinse il campionato, con la decisiva vittoria all'ultima giornata contro il Ferro Carril Oeste, grazie alla doppietta di Jaime Sarlanga negli ultimi dieci minuti di gara.\nAnche il campionato successivo vide la vittoria del club, che si laure\u00f2 campione con due punti di vantaggio sul River Plate.\nQuindici anni e un solo titolo (1944-1959).\nDopo il trionfo del 1944, il Boca rimase all'asciutto di successi in competizioni ufficiali fino al 1954, quando vinse il suo unico titolo del quindicennio 1944-1959. In questo arco di tempo il club ha anche rischiato la retrocessione, nel 1949, salvandosi all'ultima giornata.\nDal 1945 al 1947 il club ottenne tre secondi posti consecutivi: nel campionato 1945 e nel campionato 1947 alle spalle del River e nel campionato 1946 dietro al San Lorenzo.\nNel 1948 il campionato fu caratterizzato da scioperi organizzati dai calciatori contro l'accumulo di debiti. Fu cos\u00ec creato il sindacato Futbolistas Argentinos Agremiados (FAA), che difendeva i diritti dei calciatori professionistici. Il Boca concluse il campionato all'ottavo posto, peggior risultato conseguito dal club in campionato dall'inizio del professionismo (1931).\nNel campionato successivo il club navig\u00f2 in piena zona retrocessione fino all'ultima giornata, quando batt\u00e9 per 5-1 il Lan\u00fas e si salv\u00f2, relegando il club granata allo spareggio-retrocessione contro l'Hurac\u00e1n.\nNel 1950 il club riusc\u00ec a piazzarsi al secondo posto dietro l'Independiente, che lo stacc\u00f2 di otto punti in classifica.\nNel 1951 si piazz\u00f2 invece terzo, dietro Racing Club e Banfield.\nI campionati 1952 e 1953 evidenziarono le vittorie del River, con il Boca che si classific\u00f2 al decimo e al settimo posto.\nNel 1954 il club ritorn\u00f2 campione, dopo nove anni. Dopo aver vinto per 3-1 contro l'Hurac\u00e1n, al club bastava vincere contro il River per laurearsi campione. Ma contro i \"Millonarios\" il club perse per 3-0 e dovette rimandare la festa alla gara successiva, vinta 1-0 contro il Tigre.\nGli anni dal 1955 al 1957 videro i tre successi consecutivi del campionato da parte del River (\"tricampeonato\").\nNel campionato 1955 e nel 1956 il Boca si classific\u00f2 terzo, dietro River e Racing Club nella prima stagione e dietro River e Lan\u00fas nella seconda. Nel 1957 invece il club si classific\u00f2 quarto.\nNel 1958 arriv\u00f2 invece terzo, dietro il Racing e l'anno dopo si classific\u00f2 invece ottavo.\nAnni 1960.\nNel 1960 si gioc\u00f2 la prima edizione della Copa Libertadores, vinta dal Pe\u00f1arol ai danni dell'Olimpia.\nNello stesso anno, in campionato si classific\u00f2 quinta. Anche l'anno dopo giunse in quinta posizione.\nNel campionato successivo il club si riscatt\u00f2 vincendo il titolo dopo otto anni. Fu decisiva la vittoria per 1-0 nel \"supercl\u00e1sico\" contro il River: Il Boca pass\u00f2 in vantaggio con Paulo Valentim su calcio di rigore. A cinque minuti dalla fine, il River si procur\u00f2 un calcio di rigore. Sul dischetto si present\u00f2 Del\u00e9m, ma il calcio piazzato fu deviato in calcio d'angolo dal portiere Roma. Nella gara successiva, l'ultima giornata di campionato, il Boca vinse per 4-0 contro l'Estudiantes vincendo cos\u00ec il torneo.\nNel 1963 la squadra non ripet\u00e8 il trionfo e si classific\u00f2 quarta.\nNello stesso anno il club, in quanto detentore del campionato argentino, partecip\u00f2 alla Coppa Libertadores, dove, dopo aver sconfitto Olimpia, Universidad de Chile e Pe\u00f1arol, giunse fino in finale, dove fu sconfitto per 3-2 e 2-1 dal Santos di Pel\u00e9.\nIl campionato 1964 fu caratterizzato da pochi gol, ma il Boca vinse grazie alla propria difesa, la meno battuta del campionato con 19 gol subiti.\nRipet\u00e9 l'exploit l'anno dopo, vincendo il titolo con un solo punto di distacco dal River.\nIn Coppa Libertadores la squadra venne eliminata in semifinale sia nel 1965 che nel 1966.\nNel campionato 1966 (l'ultimo a girone unico) il club si classific\u00f2 al terzo posto dietro Racing Club e River.\nNel 1967 il campionato fu diviso in due tornei: \"Metropolitano\" e \"Nacional\"; la squadra si classific\u00f2 al quarto posto nel \"Metropolitano\" e in ottava posizione nel \"Nacional\".\nNel 1968 gli \"xeneizes\" si classificarono quinti sia nel \"Metropolitano\" che nel \"Nacional\".\nQuel campionato fu anche caratterizzato dalla pi\u00f9 grande tragedia sportiva della storia dell'Argentina: dopo il derby tra Boca e River, terminato 0-0, la folla, formata perlopi\u00f9 da giovani, si accalc\u00f2 presso il cancello n\u00b012 (\"Puerta 12\"), rimasto inspiegabilmente chiuso. Il suddetto cancello cedette in circostanze mai del tutto chiarite e schiacci\u00f2 la folla, composta da oltre duecento persone, uccidendone 71, la cui et\u00e0 media era di 19 anni. Dopo anni di indagini il colpevole non fu mai trovato e dopo l'incidente nello stadio i numeri furono sostituiti da lettere.\nNel 1969 la squadra vinse sia il \"Metropolitano\" che il \"Nacional\", con il portiere Roma che mantenne la propria porta inviolata per 782 minuti, record argentino superato solo nel 1981.\nQuel campionato fu caratterizzato dall'arrivo in panchina di Alfredo Di St\u00e9fano. Il Boca ottenne nel \"Nacional\" dodici risultati utili consecutivi dalla prima alla dodicesima giornata, terminando la stagione con una sola sconfitta, per 0-1 contro il San Mart\u00edn de Mendoza, e tre pareggi.\nAnni 1970.\n1970-1975.\nNel 1970 il club si classific\u00f2 al quinto posto nel \"Metropolitano\", ma vinse il campionato \"Nacional\", sconfiggendo in finale il Rosario Central per 2-1 ai supplementari, mentre in Coppa Libertadores venne eliminato ai quarti di finale.\nNel campionato 1971 la squadra si piazz\u00f2 all'ottavo posto nel \"Metropolitano\" e al terzo posto nel \"Nacional\", venendo eliminata al primo turno della Coppa Libertadores. Decisivo per l'eliminazione fu il pareggio per 2-2 contro lo Sporting Cristal, in una gara rocambolesca in cui furono espulsi diciannove giocatori in seguito a una rissa scoppiata all'86\u00ba minuto di gioco.\nNel 1972 il Boca si classific\u00f2 ottavo nel \"Metropolitano\" e vinse il Girone B del \"Nacional\", ma venne eliminato per 3-2 in semifinale dal River. Proprio contro quest'ultima compagine il club diede vita all'inizio della stagione a un rocambolesco \"supercl\u00e1sico\" terminato 5-4 per i giallobl\u00f9.\nNel campionato 1973 gli \"xeneizes\" si classificarono al secondo posto nel \"Metropolitano\", dietro l'Hurac\u00e1n, ma giunsero quinti nel \"Nacional\".\nNel 1974 la squadra si classifica al secondo posto nel Girone B e terza nel girone finale del \"Metropolitano\" e giunge prima nel Gruppo A e settima nel Gruppo finale del \"Nacional\".\nNel 1975 giunge invece terza nel \"Metropolitano\" e quarta nel Girone B del \"Nacional\".\nEra Toto Lorenzo.\nPrima del campionato 1976 venne assunto come allenatore Juan Carlos Lorenzo, detto \"Toto\".\nLa squadra giunse quarta nel girone A del \"Metropolitano\", ma si classific\u00f2 prima nel girone finale. Nel \"Nacional\" si piazz\u00f2 prima nel Girone A e vinse il torneo battendo in finale il River per 1-0, con gol decisivo di Rub\u00e9n Su\u00f1\u00e9.\nNel 1977 il Boca giunse quarto nel \"Metropolitano\" e secondo nel Gruppo B del \"Nacional\". Tuttavia vinse la Coppa Libertadores, sconfiggendo il Cruzeiro campione in carica. La prima gara vide la vittoria del Boca per 1-0, mentre nel ritorno vinse il club brasiliano, sempre con lo stesso punteggio. Si rigioc\u00f2 allora uno spareggio, che vide la vittoria del Boca per 5-4 dopo i calci di rigore, con l'errore decisivo dal dischetto di Vanderley.\nNel 1978 la squadra si classific\u00f2 seconda nel \"Metropolitano\" e quarta nel Girone B del \"Nacional\". In quella stagione il club vinse anche la sua prima Coppa Intercontinentale. Inizialmente lo sfidante dei giallobl\u00f9 doveva essere il Liverpool, campione d'Europa. I \"Reds\" rinunciarono e il loro posto fu preso dal Borussia M\u00f6nchengladbach, finalista in Coppa dei Campioni. L'andata si concluse con il punteggio di 2-2, nel ritorno invece vinse la squadra argentina per 3-0.\nNel frattempo il club vinceva la sua seconda Coppa Libertadores, sconfiggendo il Deportivo Cali. All'andata la gara si concluse in pareggio (0-0), ma al ritorno i colombiani furono sconfitti per 4-0.\nLa squadra avrebbe dovuto giocare anche la Coppa Intercontinentale, ma la competizione non si gioc\u00f2 in seguito al secondo ritiro del Liverpool.\nIn campionato la squadra giunse quarta nel Girone B del \"Metropolitano\" e terza nel Girone D del \"Nacional\".\nA met\u00e0 stagione, in seguito agli scarsi risultati ottenuti, il \"Toto\" si dimise dal ruolo di allenatore.\nAnni 1980.\n1980-1988.\nSegu\u00ec alle dimissioni di Lorenzo un periodo di digiuno di vittorie: l'unico titolo vinto in nove anni fu il \"Metropolitano\" 1981.\nNel 1980 la squadra si classific\u00f2 al settimo posto nel \"Metropolitano\" e al quinto posto nel Girone B del \"Nacional\", subendo numerosi gol in alcune partite: 2-5 contro River, Newell's Old Boys e Independiente, 0-4 contro il Rosario Central.\nNel 1981 ci fu la gi\u00e0 citata vittoria del \"Metropolitano\", con un solo punto di distacco dal Ferro Carril Oeste. Risult\u00f2 decisivo in questo campionato il neo-acquisto Diego Armando Maradona, proveniente dall'Argentinos Juniors, che mise a segno 27 gol tra \"Metropolitano\" e \"Nacional\". Alla fine della stagione \"el pibe de oro\" lasci\u00f2 il club \"xeneize\" e si trasfer\u00ec al Barcellona per la cifra record di 10 milioni di dollari.\nNel \"Nacional\" il Boca si classifico primo nel Girone D ma fu eliminato ai quarti di finale dal V\u00e9lez.\nNel 1982 la squadra giunse terza nel \"Metropolitano\" e terza nel Girone C del \"Nacional\".\nNel 1983 la squadra giunse prima nel Girone H della prima fase del \"Nacional\", si qualific\u00f2 prima anche nel Girone E della seconda fase e arriv\u00f2 fino ai quarti di finale, dove fu sconfitta dall'Argentinos Juniors. Nel \"Metropolitano\" giunse invece settima.\nL'anno dopo il club si classific\u00f2 al terzo posto del Girone A del \"Nacional\" e sedicesimo nel \"Metropolitano\".\nSull'orlo del fallimento, divenne presidente Antonio Alegre, che stanzi\u00f2 21 milioni di dollari per salvare il club dalla bancarotta.\nIl campionato 1985 fu l'ultimo che prevedeva \"Metropolitano\" e \"Nacional\". Il club si classific\u00f2 primo nel Girone B del \"Nacional\", ma venne eliminato dal Vel\u00e9z nella fase ad eliminazione diretta.\nNello stesso anno fu rivoluzionata la struttura del campionato argentino e la competizione assunse l'aspetto degli attuali campionati europei.\nIn campionato il Boca giunse quinto, con Enzo Francescoli che si laure\u00f2 capocannoniere del torneo con 25 gol.\nNella stagione seguente la squadra, guidata da C\u00e9sar Luis Menotti, lott\u00f2 per il titolo fino all'ultima giornata, perdendo per\u00f2 per 3-2 contro l'Independiente e classificandosi quarta.\nNel campionato successivo il Boca ottenne il dodicesimo posto.\nAnni 1990.\n1989-1993: le altre coppe e l'Apertura 1992.\nNel 1989 la squadra vince la seconda edizione della Supercoppa Sudamericana contro i compatrioti dell'Independiente. Questo trofeo gli d\u00e0 il diritto di giocare la Recopa Sudamericana, dell'anno seguente, dove supera l'Atl\u00e8tico Nacional (Colombia) Campione del Sudamerica. Dopo 11 anni d'attesa, riesce a vincere anche il titolo nazionale, con la conquista del Torneo Apertura del 1992. Lo stesso anno, grazie alla vittoria in Supercoppa, partecipa alla prima Coppa Master di Supercoppa dove batte in finale il Cruzeiro. Quest'ultima conquista gli consente, a sua volta, di disputare e vincere anche la prima Copa de Oro Nicol\u00e0s L\u00e9oz (1993) contro i brasiliani dell'Atl\u00e9tico Mineiro.\n1994-1997: anni senza vittorie e il ritorno di Maradona.\nNel 1994 arriva per la seconda volta in finale di Supercoppa, dove incontra nuovamente l'Independiente, ma questa volta viene sconfitto dal \"Rojo\". Nel 1995 Maradona torna al club e dopo aver mantenuto la vetta per quasi tutto il torneo, il titolo \u00e8 vinto dal V\u00e9lez S\u00e1rsfield di Carlos Bianchi. Nel Clausura '96, Maradona fall\u00ec, addirittura, cinque calci di rigore in un'altra disastrosa annata per la squadra giallobl\u00f9.\nNel 1996 Mauricio Macri vince le elezioni presidenziali e inaugura lo stadio definitivo del Boca Juniors. Il nuovo presidente rester\u00e0 in carica fino al 2008, diventando il pi\u00f9 vincente della storia del club con 6 tornei nazionali, 2 Coppe Intercontinentali, 4 Libertadores, 2 Coppe Sudamericane e 2 Recopa.\nQuello stesso anno esordisce Juan Rom\u00e1n Riquelme e nel 1997 arrivano un gruppo di giocatori che saranno l'ossatura del Super Boca di Bianchi: Mart\u00edn Palermo, i gemelli Gustavo e Guillermo Barros Schelotto, i colombiani Jorge Berm\u00fadez e Oscar C\u00f3rdoba, Walter Samuel e il peruviano Nolberto Solano.\nAnni 2000.\n1998-2004: l'era Bianchi e il ciclo pi\u00f9 vincente del Boca Juniors.\nNel 1998 Carlos Bianchi diventa allenatore del Boca Juniors e quello stesso anno vince il Torneo Apertura, senza subire sconfitte e Mart\u00edn Palermo sigla il record argentino nei tornei corti di 20 gol in 19 partite. La nuova gestione si consolida con la vittoria anche nel seguente torneo, il Clausura '99. In questi due campionati la squadra registra anche il record argentino di 40 gare consecutive in Primera Divisi\u00f3n senza sconfitte (dal 5 maggio 1998 al 2 giugno 1999, con 29 vittorie e 11 pareggi).\nNel 2000 gli Xeneixes ottengono la prima \u201cTriple Corona\u201d della loro storia, diventando Campione d'Argentina, del Sudamerica e del Mondo. Vince la sua terza Coppa Libertadores, contro il Palmeiras campione in carica, e nell'Intercontinentale stordisce il Real Madrid con una doppietta nei 5' iniziali del suo centravanti Mart\u00edn Palermo. Dopo 23 anni il Boca torna sul tetto del calcio mondiale. Di ritorno dal Giappone vince anche il Torneo Apertura, chiudendo l'anno pi\u00f9 glorioso della sua storia.\nNel 2001 la squadra del Virrey ottiene anche il bicampeonato in Libertadores, contro i messicani del Cruz Azul, ma a fine anno perde l'Intercontinentale contro il Bayern Monaco ai tempi supplementari.\nConsiderato finito il suo ciclo, l'allenatore abbandona la panchina del club, per ritornarci nel 2003. Per seconda volta il Boca fa il Treble vincendo Coppa Libertadores, Coppa Intercontinentale e Torneo Apertura. In Libertadores affronta il Santos, e si prende la rivincita dopo 40 anni, sconfiggendo i brasiliani nelle due partite della finale e vince l'Intercontinentale ai calci di rigore contro il Milan, ottenendo il suo terzo titolo di \"Campione del Mondo\".\nDopo la sconfitta nella finale di Coppa Libertadores '04 con l'Once Caldas, Bianchi d\u00e0 il definitivo addio al Boca.\n2004: tre finali continentali nello stesso anno.\nDopo la sconfitta nella Libertadores e l'arrivo di Brindisi nella panchina, il Boca affronta nella Recopa i peruviani del Cienciano ma perde ancora ai calci di rigore. Allontanato anche Brindisi, gli succede Jorge \u201cel Chino\u201d Benitez come allenatore ad interim. Il Boca disputa la sua terza finale continentale dell'anno e conquista la sua prima Coppa Sudamericana contro i boliviani del Club Bol\u00edvar. Dopo l'eliminazione in Coppa Libertadores '05 anche Benitez \u00e8 esonerato. Gli subentra per un breve periodo Abel Alves.\n2005-2006: Alfio Basile e le 5 vittorie su 5 tornei.\nSponsorizzato da Maradona, arriva sulla panchina \"xeneixe\" Alfio \"Coco\" Basile che vince i 5 tornei consecutivi ai quali partecipa. La Recopa contro l'Once Caldas, parallelamente l'Apertura 2005 e la Copa Sudamericana (contro i messicani del Pumas UNAM), il Clausura 2006 e, ancora, la Recopa (contro il San Paolo). Dopo quest'ultimo trionfo, l'allenatore lascia la panchina del club per tornare alla guida della nazionale argentina.\n2007-2008: il ritorno di Riquelme e il record di trofei internazionali.\nCon il ritorno di Juan Rom\u00e1n Riquelme, il Boca Juniors ottiene la sua sesta Coppa Libertadores contro i brasiliani del Gremio, sconfiggendo i rivali in entrambe le finali e siglando il record di differenza reti in finale con un 5-0 globale. Senza il suo fuoriclasse, tornato in Spagna, a dicembre partecipa al suo primo Mondiale per Club ma, dopo aver battuto i tunisini dell'\u00c9toile Sportive du Sahel in semifinale, perde la finale con il Milan.\nNel 2008 arriva in panchina Carlos Ischia, ex secondo di Bianchi, e il Boca Juniors ottiene la sua quarta Recopa Sudamericana, che si trasforma nel 18\u00ba titolo internazionale del club, raggiungendo in vetta a questa particolare classifica proprio il Milan.\n2008-2010: un biennio difficile.\nIl club vince anche l'Apertura 2008, il suo 23\u00ba campionato nazionale. Nel Clausura 2009 arriva 14\u00ba e Ischia viene rimpiazzato da Alfio Basile, di ritorno dalla brutta esperienza in nazionale.\nNell'Apertura 2009 si piazza 11\u00ba e Basile si dimette il 22 gennaio 2010. Al posto di Alfio Basile subentra Abel Alves, che si dimette il 9 aprile 2010 in seguito alla sconfitta per 3-0 contro il Colon. Gli subentra provvisoriamente il vice Roberto Pompei che riesce a portare la squadra dal 19\u00ba posto al 16\u00ba.\nIl 20 maggio 2010 viene ingaggiato Claudio Borghi. Le dimissioni di Borghi arrivano dopo River Plate-Boca Juniors del 16 novembre 2010 persa per 1-0 dal Boca. Il presidente affida la squadra nuovamente Roberto Pompei per le ultime sei partite di campionato.\nAnni 2010.\n2011: Falcioni e il ritorno alla vittoria del campionato.\nAl posto di Roberto Pompei il 22 dicembre 2010 viene ingaggiato Julio C\u00e9sar Falcioni, ex Banfield, che ottiene un discreto 7\u00ba posto nel Clausura N\u00e9stor Kirchner. La sua seconda stagione \u00e8 roboante con la vittoria finale dell'Apertura con due partite d'anticipo, il 4 dicembre grazie alla vittoria per 3-0 contro il Banfield. Il Boca ha chiuso il campionato con 43 punti suddivisi in 12 vittorie, 7 pareggi e nessuna sconfitta; chiudendo il torneo imbattuta la squadra di Falcioni ha eguagliato il primato stabilito dal River Plate di Gallego nell'Apertura 1994 e dallo stesso Boca di Bianchi nell'Apertura 1998.\n2012: finale di Coppa Libertadores e seconda Coppa Argentina.\nNel 2012 chiude il torneo iniziale al sesto posto e in ambito internazionale approda alla sua decima finale di Coppa Libertadores, dove viene sconfitto dai brasiliani del Corinthians, che vincono 2-0 la partita di ritorno in Brasile, giocata il 4 luglio 2012, dopo aver pareggiato 1-1 la partita d'andata disputata in Argentina il 27 giugno 2012. Ad agosto il club vince la sua seconda Coppa Argentina, diventando l'unica squadra argentina a vincere il trofeo su due tornei disputati (la prima nel '69 e quest'ultima dopo che il trofeo \u00e8 stato ripristinato con una nuova formula).\nIl 7 novembre il Boca, campione del torneo di apertura, gioca la prima edizione della Supercoppa Argentina, ma \u00e8 sconfitto per 4-3 ai tiri di rigore dall'Arsenal di Sarand\u00ed, campione del torneo di clausura. Due giorni dopo il presidente Daniel Angelici non rinnova il contratto all'allenatore Julio C\u00e9sar Falcioni, che lascia dunque la squadra dopo quasi due anni.\nIl 17 dicembre 2012 torna per la terza volta sulla panchina del Boca Juniors Carlos Bianchi.\n2013-2014: la terza era Bianchi.\nL'8 febbraio 2013 Juan Rom\u00e1n Riquelme, dopo sei mesi di inattivit\u00e0, lascia ufficialmente il club di Buenos Aires, salvo tornare sui propri passi. Nel torneo finale 2013, conclusosi il 23 giugno, il Boca chiude al penultimo posto la stagione peggiore della propria storia, con sole tre vittorie in diciannove partite. Il Boca stabilisce il proprio primato negativo di dodici partite di fila senza vittorie, subendo goleade come quella contro il San Mart\u00edn de San Juan (1-6), il San Lorenzo (0-3) e il Newell's Old Boys (0-4). Ciononostante evita la retrocessione in quanto in Argentina, per il sistema del promedio, retrocedono le tre squadre con la peggior media punti delle ultime tre stagioni.\nIn Coppa Libertadores il Boca si qualifica come secondo nel proprio girone agli ottavi di finale, dove elimina il Corinthians (1-0 in Brasile e 1-1 in Argentina). Nella sfida di ritorno contro i brasiliani Riquelme diventa, per altro, il primatista di gol (25) con la maglia giallobl\u00f9 in Coppa Libertadores. Ai quarti di finale la squadra \u00e8 eliminata dai connazionali del Newell's Old Boys, che in un combattuto match si impongono per 10-9 ai tiri di rigore (dopo due 0-0, sia all'andata sia al ritorno). In Coppa Argentina il Boca viene eliminato negli ottavi dall'All Boys, chiudendo cos\u00ec una stagione fallimentare.\nNel torneo iniziale 2013, iniziato il 4 agosto e chiusosi il 15 dicembre, il Boca, trascinato dai gol di Emanuel Gigliotti, si classifica settimo, dopo aver vinto la sfida contro il River Plate per 1-0 alla decima giornata (evento che non accadeva dal 2008).\nNel torneo finale 2014, disputato dal 9 febbraio al 18 maggio 2014, il Boca, malgrado un inizio negativo (soli 12 punti in 9 partite) e una sconfitta casalinga contro il River (1-2) che mancava da dieci anni alla decima giornata, dalla quindicesima giornata inanella una serie di vittorie consecutive che dureranno fino alla fine del campionato. L'11 maggio 2014 Juan Rom\u00e1n Riquelme diviene il primatista di presenze alla Bombonera (206). La squadra termina il campionato al secondo posto, con un bilancio di 9 vittorie, 5 pareggi e 5 sconfitte, a 5 punti dal River Plate campione.\nDopo il campionato mondiale di calcio 2014 la federcalcio argentina decide di programmare un allargamento della massima divisione a 30 squadre per il 2015.\nPartiti Juan Manuel S\u00e1nchez Mi\u00f1o, Claudio Ria\u00f1o, Diego Rivero e Diego Perotti, arrivano Andr\u00e9s Ch\u00e1vez, Gonzalo Castellani, Jonathan Calleri, Federico Carrizo, Jos\u00e9 Pedro Fuenzalida e C\u00e9sar Meli.\nIn Coppa Argentina il Boca viene eliminato gi\u00e0 ai sedicesimi di finale dall'Hurac\u00e1n, poi vincitore del trofeo.\nIl campionato 2014 vede ancora la partecipazione di 20 squadre, ma dura solo quattro mesi, dall'8 agosto al 14 dicembre, e non prevede retrocessioni per consentire l'allargamento del torneo a 30 squadre a partire dal 2015. Il cosiddetto \"Torneo de Transici\u00f3n\" inizia male per il Boca, sconfitto per 1-0 all'esordio dal Newell's Old Boys. Il 28 agosto 2014 Carlos Bianchi \u00e8 sollevato dall'incarico. Il 29 agosto \u00e8 ufficializzato l'ingaggio al suo posto di Rodolfo Arruabarrena, ex calciatore degli Xeneizes.\n2014-2016: l'era Arruabarrena.\nArruabarrena esordisce come tecnico del Boca il 31 agosto 2014, battendo per 3-1 il V\u00e9lez Sarsfield per 3-1alla Bombonera con gol di Daniel Alberto D\u00edaz, Marcelo Meli e Andr\u00e9s Ch\u00e1vez.\nIn Copa Sudamericana il Boca raggiunge la semifinale, dove affronta - dopo dieci anni in competizioni internazionali - la rivale storica, il River Plate. Dopo lo 0-0 della Bombonera, la partita di ritorno del Monumental si conclude in favore del River, che vince per 1-0 con un gol di Leonardo Pisculichi.\nIn campo nazionale, con il nuovo tecnico il Boca torna a competere per la vetta della classifica, ma non riesce a ottenere il primo posto a causa di alcuni risultati altalenanti. Dopo la sconfitta contro il River in Copa Sudamericana, gli Xeneizes vivono un periodo negativo che li fa precipitare al quinto posto in classifica in campionato.\nSconfitti dal Racing Club per 4-1, nelle amichevoli pre-stagionali gli uomini di Arruabarrena pareggiano per 2-2 contro il V\u00e9lez Sarsfield. Sempre in amichevole il Boca batte per 1-0 il River Plate con gol di Franco Cristaldo. Nel secondo superclassico amichevole il Boca si impone nuovamente sul River Plate, questa volta con un rotondo 5-0, scarto pi\u00f9 ampio in un match amichevole tra le due squadre. Nello spareggio per il primo posto nella massima divisione 2013-2014 il Boca sconfigge il V\u00e9lez Sarsfield per 1-0 con gol di Nicol\u00e1s Colazo e guadagna la qualificazione in Coppa Libertadores 2015.\nSul mercato il club opera in modo deciso, acquistando Marco Torsiglieri, Nicol\u00e1s Lodeiro, Pablo P\u00e9rez, Gino Peruzzi e Pablo Daniel Osvaldo, con l'obbiettivo dichiarato di vincere nuovamente la Coppa Libertadores.\nIn Coppa Libertadores gli Xeneizes impressionano favorevolmente, facendo registrare il miglior ruolino di marcia nella storia della prima fase della competizione (6 vittorie in altrettante partite, 19 gol fatti, solo 2 subiti). Vincono il proprio girone con autorevolezza e sono primi nella classifica generale che mette a confronto tutti i gironi. L'ultima squadra nella classifica generale delle qualificate \u00e8, curiosamente, il River Plate, che negli ottavi di finale viene dunque messo di fronte ai rivali storici, primi nella graduatoria. Al Monumental un gol di Carlos S\u00e1nchez regala la vittoria al River. La partita di ritorno \u00e8 segnata da alcuni disordini causati dai tifosi di casa, che provocano la sospensione dell'incontro dopo il primo tempo. Il giudice sportivo punisce il Boca con quattro partite da disputare a porte chiuse e 200.000 euro di multa, oltre a concedere al River Plate la qualificazione ai quarti di finale a tavolino.\nPer la stagione 2015 il campionato di massima divisione argentina, che si disputa dal 13 febbraio al 6 dicembre, viene allargato a 30 squadre, ognuna delle quali disputa 29 partite.\nIl 26 giugno 2015 Carlos T\u00e9vez torna a vestire la maglia del Boca Juniors. In occasione della sua presentazione \u00e8 accolto da 60.000 tifosi alla Bombonera. Lasciano la squadra Torsiglieri e Osvaldo.\nIl 1\u00ba novembre 2015 il Boca si laurea campione d'Argentina per la trentesima volta nella propria storia, con una giornata di anticipo rispetto alla fine del torneo, battendo per 1-0 alla Bombonera il Tigre con un gol di Fabi\u00e1n Monz\u00f3n. Il ruolino di marcia finale degli Xeneizes \u00e8 di 20 vittorie, 4 pareggi e 6 sconfitte.\nIl 4 novembre il Boca si aggiudica anche la Coppa Argentina, dopo aver vinto tutte le partite disputate nella competizione, con un solo gol concesso. In finale batte il Rosario Central per 2-0 con gol di Nicol\u00e1s Lodeiro e Andr\u00e9s Ch\u00e1vez e centra cos\u00ec il \"doblete\" dopo la vittoria del campionato.\nSul fronte del mercato tornano Pablo Daniel Osvaldo, Federico Carrizo e Juan Manuel Insaurralde. Arrivano anche Leonardo Jara, Jonathan Silva e Frank Fabra, mentre lasciano il Boca Fabi\u00e1n Monz\u00f3n, Franco Cristaldo e Jonathan Calleri.\nLa nuova stagione inizia con la partita valida per l'assegnazione della Supercopa Argentina. Il Boca, avendo vinto sia campionato che coppa nazionale, affronta, come da regolamento, la squadra classificatasi seconda in campionato, il San Lorenzo. Gli Xeneizes vincono per 4-0 e si aggiudicano il trofeo.\nIl 1\u00ba marzo 2016, dopo un brutto avvio di stagione con due vittorie, un pareggio e due sconfitte in cinque gare ed il nono posto in classifica nel campionato argentino, Arruabarrena \u00e8 esonerato e sostituito temporaneamente con il suo vice Rolando Schiavi.\n2016-2018: l'era Schelotto.\nIl 1\u00ba marzo 2016 il Boca ingaggia l'allenatore Guillermo Barros Schelotto. Il nuovo tecnico conduce il club di Buenos Aires sino alla semifinale di Coppa Libertadores 2016: dopo aver vinto il proprio girone con 3 vittorie e 3 pareggi in 6 partite, gli Xeneizes eliminano il Cerro Porte\u00f1o negli ottavi di finale e il Nacional Montevideo ai quarti dopo i tiri di rigore, ma in semifinale, nonostante i favori del pronostico, sono eliminati dalla sorpresa del torneo, gli ecuadoriani dell'Independiente del Valle, che vincono per 2-1 in casa e per 3-2 alla Bombonera. Nel campionato 2016, disputato dal 5 febbraio al 29 maggio, il Boca si piazza nono nella Zona B, con 5 vittorie, 5 pareggi e 6 sconfitte in 17 partite giocate.\nNella stagione 2016-2017 di Primera Divisi\u00f3n la squadra si laurea campione d'Argentina con una giornata di anticipo, chiudendo poi il campionato con sette punti di vantaggio sulla seconda in graduatoria, con tre sole sconfitte in trenta partite giocate e diventando, con 66 titoli ufficiali vinti, il club pi\u00f9 titolato del paese. Il Boca ha inoltre piazzato il proprio attaccante Dar\u00edo Benedetto in testa alla classifica dei marcatori del campionato, con 21 gol.\nLa squadra giallobl\u00f9 ottiene il bis aggiudicandosi anche il campionato 2017-2018, con un distacco di due punti sulla seconda in classifica. Amaro \u00e8, invece, l'epilogo della Coppa Libertadores 2018, persa nell'inedita finale contro i rivali cittadini del . Dopo un pari (2-2) alla Bombonera all'andata, nella gara di ritorno, disputata al Santiago Bernab\u00e9u di Madrid a seguito del rinvio per via degli incidenti verificatisi qualche giorno prima davanti al Monumental, il Boca \u00e8 sconfitto per 3-1 dopo i tempi supplementari dagli storici avversari.\n2018-2020: la gestione di Alfaro.\nNel dicembre 2018 il Boca Juniors ingaggia Gustavo Alfaro, in carica dal 1\u00ba gennaio 2019. Il tecnico guida la squadra in 50 partite, ottenendo 27 vittorie, 16 pareggi e 7 sconfitte; l'annata 2018-2019 si chiude con il terzo posto in campionato e gli ottavi di finale di Coppa Argentina, oltre alla finale raggiunta nella prima edizione della Coppa della Superliga (persa contro il ), mentre in ambito internazionale i giallobl\u00f9 vengono eliminati dai rivali del River Plate nella semifinale della Coppa Libertadores. \nAlfaro lascia la squadra alla fine di dicembre del 2019, dopo sedici giornate di campionato.\nAnni 2020.\n2020-oggi: da Russo a Battaglia.\nA rimpiazzare Alfaro \u00e8 il rientrante Miguel \u00c1ngel Russo, di nuovo alla guida del Boca dopo dodici anni. Il 7 marzo 2020 la squadra si aggiudica il campionato superando in classifica i rivali del River Plate all'ultima giornata, grazie alla vittoria per 1-0 in casa contro il (gol di Carlos T\u00e9vez) e al contemporaneo pareggio del River (1-1) sul campo dell'. Una settimana pi\u00f9 tardi la squadra batte per 4-1 il all'esordio nella Copa de la Superliga, nella prima edizione di questa nuova competizione, edizione poi sospesa e definitivamente cancellata a causa della pandemia di COVID-19. Nella Coppa Libertadores 2020 il Boca si ferma in semifinale, contro il .\nNella Copa de la Liga Profesional 2020, ribattezzata Copa Diego Armando Maradona, la squadra \"xeneize\" vince il proprio girone di prima fase e anche quello di seconda fase, per poi battere in finale il per 5-3 ai tiri di rigore (1-1 dopo 90 minuti) il 17 gennaio 2021, aggiudicandosi, cos\u00ec, il trofeo. La compagine di Russo raggiunge poi le semifinali della Copa de la Liga Profesional 2021, dove viene sconfitta dal ai tiri di rigore, dopo aver eliminato ai tiri di rigore gli storici rivali del River Plate nei quarti di finale. Il Boca esce dalla Coppa Libertadores 2021 agli ottavi di finale ai tiri di rigore, dopo la doppia sfida contro l', al termine della quale, a causa del malcontento suscitato dall'annullamento di due reti degli argentini da parte dell'arbitro all'andata e al ritorno, si verifica una rissa negli spogliatoi tra i giocatori delle due squadre e tra i giocatori del Boca e responsabili della sicurezza dello stadio Mineir\u00e3o. \nNella Copa Argentina 2019-2020, disputata nel 2021 a causa della pandemia di COVID-19, il Boca riesce a eliminare il River Plate ai tiri di rigore agli ottavi di finale, ma all'inizio della stagione di massima serie ebbe delle difficolt\u00e0, dovendo affrontare due delle prime tre partite di campionato con la squadra riserve allenata da Sebasti\u00e1n Battaglia, stante l'isolamento imposto alla prima squadra e allo stesso Russo per un caso di positivit\u00e0 al coronavirus. La squadra riserve ottenne un pari e rimedi\u00f2 una sconfitta, prima del ritorno di Russo e dei calciatori della prima squadra. Dopo la sconfitta contro l' subita alla sesta giornata, la dirigenza esoner\u00f2 Russo, affidando la compagine \"xeneize\" a Sebasti\u00e1n Battaglia in via definitiva. Egli condusse il Boca alle semifinali della Copa Argentina per la prima volta dopo sei anni, eliminando il ai tiri di rigore, e poi alla finale, ottenuta eliminando l'. Malgrado il rischio concreto di un esonero a causa di tre sconfitte consecutive rimediate dal 24 novembre al 4 dicembre, Battaglia rimane in sella per la finale della coppa nazionale, disputata l'8 dicembre 2021 contro il . Nonostante l'espulsione di Juan Edgardo Ram\u00edrez, il club giallob\u00f9 riesce a mantenere lo 0-0 e a portare la sfida ai tiri di rigore, dove si impone per 5-4; Battaglia sale quindi a 18 trofei vinti con il Boca Juniors (conteggiando quelli vinti come giocatore e come allenatore), agganciando Guillermo Barros Schelotto."}
{"id": "4798384", "revid": "287204", "url": "https://it.wikipedia.org/wiki?curid=4798384", "title": "Francois Jauffret", "text": ""}
{"id": "4798387", "revid": "838137", "url": "https://it.wikipedia.org/wiki?curid=4798387", "title": "Katherine Harms", "text": "Gioca nel ruolo di schiacciatrice ed opposto nel Volley-Ball Nantes.\nCarriera.\nLa carriera di Katherine Harms inizia a livello giovanile con il Minnesota Select Maple Grove Club e parallelamente con la St. Michael-Albertville High School. Gioca poi nella NCAA Division I dal 2009 al 2012: durante il suo \"Freshman year\" raggiunge la Final Four, perdendo contro le \"Longhorns\" della University of Texas at Austin; dopo aver raggiunto le semifinali nelle due stagioni successive, nel suo \"Senior Year\" si spinge fino alla finale regionale, ricevendo diversi riconoscimenti individuali.\nNel campionato 2013-14 viene ingaggiata dall'AGIL Volley di Novara, iniziando cos\u00ec la propria carriera da professionista; nel mese di gennaio cambia squadra, andando a giocare nella Liga Superior portoricana con le Leonas de Ponce, prima di passare alle Gigantes de Carolina. Nel campionato successivo gioca nella 1. Bundesliga tedesca col M\u00e4nnerturnverein Stuttgart 1843, aggiudicandosi la Coppa di Germania.\nNel campionato 2015-16 si trasferisce in Francia, giocando in Ligue A col Volley-Ball Nantes."}
{"id": "4798388", "revid": "392684", "url": "https://it.wikipedia.org/wiki?curid=4798388", "title": "Lucius D. Clay", "text": ""}
{"id": "4798390", "revid": "458786", "url": "https://it.wikipedia.org/wiki?curid=4798390", "title": "Cloud 9 (film)", "text": "Cloud 9 \u00e8 un film per la televisione diretto da Paul Hoen e scritto da Justin Ware, Don D. Scott e Katie Wech. Il film parla di Kayla Morgan, una ragazza con la passione per lo snowboard. Negli Stati Uniti \u00e8 andato in onda il 17 gennaio 2014. In Italia \u00e8 stato trasmesso l'8 Marzo dello stesso anno.\nTrama.\nKayla Morgan (Dove Cameron), \u00e8 una ragazza ricca e superficiale che compete in una sfida di snowboard e vince per la divisione delle ragazze. Con il suo compagno di squadra/fidanzato Nick Swift (Mike Manning), che \u00e8 anche il figlio dell'allenatore della squadra Sebastian Swift (Jeffrey Nordling), si allena per il team Swift per vincere la competizione \"Fire and Ice\". Will Cloud (Luke Benward) \u00e8 un leggendario snowboarder che un anno prima ha commesso un \"fallimento epico\": aveva creato un'acrobazia speciale, la Cloud 9, ma durante una gara non \u00e8 riuscito a eseguirla e si \u00e8 ferito gravemente. Con questo fallimento si ruppe la sua carriera. Ora, Will lavora presso un canile della sua famiglia con sua mamma, Andrea (Amy Farrington). Durante una festa, Kayla sente Sebastian Swift dire a Nick che ha bisogno di fare tutto quello che serve per vincere Fire and Ice. Dopo la festa, Kayla, Nick, Mike e Burke (due compagni di squadra) usano la slitta per cani di Will, ma perdono il controllo e Kayla va a sbattere contro un'insegna, rompendo anche la slitta. Gli altri scappano lasciandole prendere la colpa. I suoi genitori, Richard (Patrick Fabian) e Madeline, decidono allora che la ragazza lavorer\u00e0 al canile con Will ogni giorno dopo la scuola per guadagnare soldi per poter pagare la slitta rotta. Il giorno dopo Kayla va al canile a lavorare mentre Sebastian Swift furioso, decide di licenziare la ragazza dal team. La ragazza chiede a Nick di parlare col padre per farla riammettere in squadra, ma si scopre che Sebastian sceglieva per Kayla avversari meno forti di lei per farla vincere in quanto il padre di lei, che \u00e8 il proprietario del villaggio turistico dove vivono, sponsorizza la squadra. Il giorno successivo Will, con i suoi amici Dink (Carlon Jeffery) e Sam (Andrew Caldwell) va a fare snowboard lasciando Kayla al comando. Lei combina un disastro facendo scappare tutti i cani e chiede di essere licenziata, ma i genitori non glielo permettono. Kayla chiede a Will di allenarla per partecipare alla Fire and Ice. Lui rifiuta e nel frattempo Kayla scopre che l'hanno sostituita con Skye Sailor (Kiersey Clemons), una snowborder professionista, e inoltre Nick la lascia. Lei allora implora Will che alla fine accetta, allenando la squadra formata da Kayla, Dink e Sam. Inoltre la ragazza aiuta Will a ristrutturare il canile. Grazie agli allenamenti Kayla migliora molto, ed anche il suo rapporto con Will migliora. La mamma di Will la ringrazia in quanto credeva che il ragazzo non si sarebbe pi\u00f9 riavvicinato allo snowboard. Pi\u00f9 tardi, Kayla scopre che il padre non \u00e8 convinto che lei possa farcela, perci\u00f2 chiede a Will di insegnarle la Cloud 9 e di partecipare alla gara con la squadra, ma lui dice che non \u00e8 pronta per la mossa e inoltre non vuole gareggiare. Kayla allora per dimostrare che ce la pu\u00f2 fare, con un elicottero sale sulla montagna che nessuno snowboarder osa salire e si lancia con la tavola. Solo che viene ricoperta da una valanga e Will corre ad aiutarla. Will ha per\u00f2 apprezzato il suo coraggio e decide di insegnarle la Cloud 9 e di entrare nella squadra, gli Hot Doggers (come il canile dove lavorano). La mossa per\u00f2 non \u00e8 facile e Kayla rischia di farsi molto male. A scuola Kayla scopre che Nick e Skye stanno insieme, e diventa ancora pi\u00f9 determinata a vincere. Nick, che vede Kayla provare la Cloud 9 ed \u00e8 geloso del suo rapporto con Will, minaccia il ragazzo dicendo che quella mossa distrugger\u00e0 la carriera di Kayla. Influenzato da quelle parole, e convinto che Kayla voglia vincere solo per riprendersi Nick, Will non vuole pi\u00f9 insegnarle la Cloud 9. Kayla quindi gli dice che \u00e8 stanca di avere intorno solo persone che non credono in lei. Will allora la bacia e le dice che crede in lei. Sebastian Swift per\u00f2 ha visto Kayla provare la Cloud 9 e, temendo che possa battere Skye, le chiede se vuole tornare in squadra. Al concorso Fire and Ice, Kayla si presenta con Sabastian e la divisa del team Swift, ma solo per rifiutare l'offerta e affermare che fa parte degli Hot Doggers. Durante la competizione, Will inizia molto bene, ma Nick lo supera. Dopo Skye \u00e8 in testa su Kayla. Stanco dell'eccessiva competitivit\u00e0 del padre, Nick rivela che l'incidente con la slitta di Kayla non \u00e8 stato affatto un incidente: Sebastian aveva progettato la rottura dell'insegna per farla espellere e far entrare in squadra Skye in modo da poter vincere Fire and Ice. Kayla, determinata pi\u00f9 che mai a vincere, si concentra e fa un Cloud 9 perfetto ottenendo 10 punti per tutti i giudici, portando la squadra alla vittoria."}
{"id": "4798395", "revid": "363629", "url": "https://it.wikipedia.org/wiki?curid=4798395", "title": "Farmaco di fascia &quot;a&quot;", "text": ""}
{"id": "4798396", "revid": "363629", "url": "https://it.wikipedia.org/wiki?curid=4798396", "title": "Farmaco di fascia &quot;c&quot;", "text": ""}
{"id": "4798397", "revid": "363629", "url": "https://it.wikipedia.org/wiki?curid=4798397", "title": "Farmaco di fascia &quot;h&quot;", "text": ""}
{"id": "4798401", "revid": "1305772", "url": "https://it.wikipedia.org/wiki?curid=4798401", "title": "Said Nursi", "text": " \nBedi\u00fczzaman (Bad\u012b\u02bf al-Zam\u0101n), che significa \"La meraviglia del tempo\", fu un pensatore musulmano sunnita curdo nato a Nurs (oggi Hizan, nella Provincia di Bitlis), autore della \"Risale-i Nur\" (Epistola della Luce): un commento coranico di oltre 6 000 pagine.\nGiovent\u00f9.\nQuando era giovane, fu invitato dal Governatore ottomano del Vilayet di Van e risiedere presso di lui e nella sua biblioteca Nursi pot\u00e9 leggere libri scientifici ai quali in precedenza non aveva mai potuto accedere, imparando in tal modo la lingua turca. Durante questo periodo svilupp\u00f2 un programma per l'istruzione a livello universitario per le province orientali dell'Impero ottomano.\nFu tuttavia messo in carcere nel 1909 per il suo coinvolgimento apparente degli eventi legati alle attivit\u00e0 del Comitato Unione e Progresso, ma fu presto rimesso in libert\u00e0.\nRimase attivo durante l'ultimo periodo ottomano nella sua veste di riformatore e sostenitore dell'unit\u00e0 dei popoli del Califfato ottomano. Propose riforme nel campo dell'istruzione al Sultano ottomano Abdul Hamid II, all'interno dei tradizionali insegnamenti che si svolgevano nelle Madrasa, proponendosi di trovare un punto di concordia tra Sufismo (\"tasawwuf\") e scienze moderne, dialoganti reciprocamente. Bedi\u00fczzaman era abbastanza preoccupato per la crescente influenza di Mustafa Kemal Atat\u00fcrk, che pens\u00f2 di controllarlo meglio offrendogli di assumere la carica di \u2018Ministro per gli Affari Religiosi\u2019 per le province orientali turche in Anatolia: un posto che Nursi rifiut\u00f2.\nQuesto fu l'inizio del suo distacco dall'ideologia kemalista.\nDurante la Prima guerra mondiale, fu componente dell'Organizzazione Speciale dell'Impero ottomano.\nNursi fu preso prigioniero di guerra dalla Russia e qui rimase per oltre due anni. Evase dal campo di prigionia nella primavera del 1918 e torn\u00f2 a Istanbul.\nIdeologia.\nConvinto assertore del cammino congiunto che dovrebbero fare la scienza e la logica moderne per il futuro, si batt\u00e9 per l'insegnamento della Storia delle religioni nelle scuole secolarizzate e delle scienze moderne nelle scuole religiose.\nNursi - annoverato tra i \"Mujaddid\" (Rinnovatori) del XIII secolo islamico - ha ispirato un movimento di spiritualit\u00e0 religiosa islamica che ha contribuito in notevole misura alla rinascita dell'Islam in Turchia e che oggi conta vari milioni di seguaci in tutto il mondo.\nUna delle personalit\u00e0 che si sono ispirate al suo pensiero \u00e8 Fethullah G\u00fclen."}
{"id": "4798407", "revid": "767487", "url": "https://it.wikipedia.org/wiki?curid=4798407", "title": "Frederik Vanderbiest", "text": "Carriera.\nCalciatore.\nInizi: RWD Molenbeek.\nHa cominciato a giocare nelle giovanili del RWD Molenbeek .Nel 1996, a diciannove anni, fece il suo debutto in prima squadra.\nLa stagione successiva, in cui collezion\u00f2 solamente 8 presenze, si concluse con la retrocessione in Tweede klasse.\nWallonia Walhain e Union St. Gilloise.\nNell'estate 1998 Vanderbiest \u00e8 stato ceduto in prestito al Wallonia Walhain. Al termine della stagione viene ceduto, sempre in prestito, all'Union St. Gilloise.\nRitorno all'RWD Molenbeek.\nAl termine della stagione 1999-2000, l'RWD Molenbeek lo conferm\u00f2 in prima squadra. Il centrocampista \u00e8 stato, sotto la guida di Ariel Jacobs prima e del suo successore Patrick Thairet poi, un titolare fisso.\nRoeselare.\nNell'estate 2001 viene ceduto al Roeselare, in cambio dell'ala Charles Okonedo. Sotto la guida di Raoul Peeters diviene immediatamente una pedina importante. Anche quando Peeters viene sostituito da Dennis van Wijk, Vanderbiest rappresenta un punto fisso. Dopo qualche tempo \u00e8 diventato capitano. Nel 2005 ottiene la promozione in Pro League. Vanderbiest, sia nel 2005 che nel 2006 \u00e8 stato eletto dai tifosi giocatore dell'anno.\nUltimi anni: OH Loviano e Ostenda.\nNel gennaio 2008 il Roeselare lo cede a titolo definitivo al Dender.\nNell'agosto del 2008 il Dender lo cede in prestito all'OH Loviano. Vanderbiest \u00e8 diventato un giocatore importante a centrocampo, e ha giocato quasi tutte le partite di quella stagione.\nNel 2009 passa all'Ostenda. Nel 2011 si ritira.\nAllenatore.\nIl 16 febbraio 2011 viene nominato allenatore dell'Ostenda. Dopo quattro stagioni, nel 2015 diventa allenatore del Cercle Bruges. Nel 2016 viene nominato allenatore dell'Anversa. L'11 ottobre 2016 lascia la panchina. Il 1\u00ba novembre 2016 viene nominato allenatore dell'Aris Limassol."}
{"id": "4798411", "revid": "287204", "url": "https://it.wikipedia.org/wiki?curid=4798411", "title": "Real Love (EP)", "text": ""}
{"id": "4798417", "revid": "3115", "url": "https://it.wikipedia.org/wiki?curid=4798417", "title": "FindArticles", "text": "FindArticles \u00e8 stato un sito web che forniva accesso ad articoli pubblicati in pi\u00f9 di 3000 riviste, \"journal\" o altre fonti. Il sito permetteva l'accesso sia a contenuti a pagamento che gratuiti e utilizzava il database HighBeam Research. Nel 2008 ha registrato accessi a pi\u00f9 di 11 milioni di articoli pubblicati nei dieci anni precedenti.\nNato nel 2000 come progetto collaborativo fra LookSmart, che ha progettato e programmato la tecnologia per il motore di ricerca e la casa editrice Gale che forniva gli articoli, dopo una prima fase in cui ha adottato un modello totalmente gratuito sostenuto dalla pubblicit\u00e0 \u00e8 arrivato ad un modello con contenuti a pagamento forniti assieme a contenuti accessibili gratuitamente.\nNonostante vari cambiamenti di organizzazione aziendale LookSmart ha mantenuto il controllo del sito, ma per problemi di liquidit\u00e0 e di scarse \"performance\" del 2007 decise di venderlo assieme ad altri assetti non critici dell'azienda. Dal momento che FindArticles era gi\u00e0 stato parte del settore BNET di CNET Networks e che questa azienda aveva intenzione di ampliare la propria offerta editoriale, l'8 novembre 2007 il sito venne acquistato da CNET per una cifra di venti milioni di dollari. La buona qualit\u00e0 dell'ottimizzazione del motore di ricerca di FindArticles \u00e8 stato probabilmente un fattore importante per la definizione del prezzo di acquisto.\nDal 2012 l'URL del sito \u00e8 stata reindirizzata a Search.com che fa parte di CBS Interactive e non esistono indicazioni di come trovare gli articoli o il contenuto di FindArticles.com."}
{"id": "4798419", "revid": "1924342", "url": "https://it.wikipedia.org/wiki?curid=4798419", "title": "Fefe Dobson (album)", "text": "Fefe Dobson \u00e8 l'album di debutto della cantante canadese Fefe Dobson, pubblicato il 9 dicembre 2003 dalla Island Records.\nIl disco.\nL'album doveva inizialmente fare della cantante una grande pop star, e per questo lasci\u00f2 la Jive Records. A questo punto la cantante si mise a lavorare con Jay Levine e il manager di Nelly Furtado, Chris Smith, che le programm\u00f2 diverse esibizioni in varie case discografiche. Grazie al brano \"Stupid Little Love Song\" la Island decise di assumerla.\nLa cantante scrisse la maggior parte dei brani del disco, insieme a Jay Levine, ispirandosi a Kurt Cobain, Judy Garland, Coldplay, Jeff Buckley e The Vines.\nCrediti.\nDa \"AllMusic\":"}
{"id": "4798420", "revid": "392684", "url": "https://it.wikipedia.org/wiki?curid=4798420", "title": "6. Panzerarmee", "text": ""}
{"id": "4798421", "revid": "72396", "url": "https://it.wikipedia.org/wiki?curid=4798421", "title": "Club Deportivo Futbolistas Asociados Santanecos", "text": ""}
{"id": "4798424", "revid": "287204", "url": "https://it.wikipedia.org/wiki?curid=4798424", "title": "Edoardo Frau", "text": "\u00c8 l'atleta italiano pi\u00f9 titolato nella storia di questa disciplina dall'avvento della coppa del mondo. Da un decennio \u00e8 l'unico vero antagonista dell'atleta ceco Jan Nemec, altro grande interprete della specialit\u00e0. Gareggia per il Centro sportivo olimpico dell'Esercito."}
{"id": "4798428", "revid": "287204", "url": "https://it.wikipedia.org/wiki?curid=4798428", "title": "Real Humans", "text": "Real Humans (titolo in svedese: \u00c4kta m\u00e4nniskor) \u00e8 una serie televisiva svedese di fantascienza del 2012. La vicenda \u00e8 ambientata in una realt\u00e0 alternativa odierna della Svezia dove sono ampiamente diffusi dei robot umanoidi, utilizzati come lavoratori e domestici. La trama segue gli effetti emotivi da ci\u00f2 provocati in due famiglie, oltre alle vicende di un gruppo di robot che sono riusciti ad ottenere una libera volont\u00e0 e cercano di liberarsi dalla dipendenza degli umani.\nIl primo episodio \u00e8 stato trasmesso dal primo canale della televisione svedese il 22 gennaio 2012. La serie \u00e8 stata scritta da Lars Lundstr\u00f6m e diretta da Harald Hamrell e Levan Akin, venendo distribuita in circa 50 paesi, inclusi Australia, Francia, Germania, e Corea del Sud. \u00c8 stato anche prodotto un remake in lingua inglese della serie: \"Humans\".\nAmbientazione.\nLa storia \u00e8 ambientata nella Svezia contemporanea, in un universo parallelo, in cui si sta diffondendo l'uso a livello di consumo degli androidi. Questi, conosciuti come \"hubot\", vengono utilizzati come domestici, operai nei lavori pesanti e ripetitivi, e a scopo di compagnia. Mentre molte persone accettano con entusiasmo questa nuova tecnologia, altri sono spaventati da quello che potrebbe accadere quando gli umani venissero totalmente rimpiazzati come lavoratori, compagnia, genitori, educatori, e perfino amanti. \u00c8 sorto il movimento politico di tendenze moderate \"\u00c4kta m\u00e4nniskor\" (\"Veri umani\"), contrario alla diffusione degli hubot, e alcuni dei suoi membri pi\u00f9 estremisti usano i termini spregiativi di \"Bambole\", \"Pacman\" o \"Teste di Windows\" per riferirsi agli hubot.\nCi sono dei modelli specifici progettati per svolgere varie funzioni, e ogni modello possiede differenti caratteristiche. Gli hubot sono programmati per riconoscere il loro proprietario e ubbidire ai suoi comandi e possono imparare nuove abilit\u00e0 e apprendere nuove nozioni attraverso l'osservazione degli umani. Essi sono altamente diffusi in molte fabbriche, specie nel compimento di azioni ripetitive, dove hanno sostituito la presenza degli umani.\nBench\u00e9 siano stati progettati per apparire esteriormente umani in ogni senso, gli hubot sono comunque facili da riconoscere poich\u00e9 hanno una pelle chiara senza difetti, capelli lucenti e occhi innaturalmente brillanti (di solito di colore blu). Tutti gli hubot hanno anche una porta USB dietro il collo, che viene utilizzata per inserire i dati e programmarli. Il bottone per attivarli o disattivarli \u00e8 situato sotto l'ascella sinistra, dove si trova anche un cavo elettrico per la ricarica. Gli hubot hanno bisogno solo dell'elettricit\u00e0 per sopravvivere e necessitano di regolari ricariche, durante le quali entrano in uno stato simile al sonno. La loro pelle \u00e8 simile alla pelle umana e mantiene stabile la temperatura corporea umana, ma sotto di essa vi sono dei componenti di metallo che contengono un fluido lubrificante blu.\nGli hubot sono progettati per essere docili e ubbidienti e sono programmati con una serie di regole chiamate \"Protocolli di Asimov\", che impediscono loro di fare del male agli umani. Tuttavia, alcuni di essi sono stati modificati, permettendo loro di superare i protocolli, per renderli pi\u00f9 efficaci come amanti o guardie del corpo. Queste pratiche sono illegali in Svezia e coloro che le applicano sono conosciuti come \"home-brewers\". Una piccola sezione della polizia, conosciuta come \"E-HURB\", ha l'incarico di investigare sui crimini collegati agli hubot.\nL'attivit\u00e0 sessuale tra umani e hubot \u00e8 tab\u00f9, anche se non infrequente, e molti hubot sono programmati per svolgerla limitatamente. Coloro che ricercano relazioni sessuali con gli hubot sono definiti in modo canzonatorio come \"hubbisar\" (\"hubbies\" nella traduzione inglese). Esiste anche un mercato sotterraneo di hubot a scopo di prostituzione.\nInoltre, alcuni hubot (quelli riprogrammati dallo scienziato David Eischer, che li considera come suoi \"figli\") sembrano aver iniziato a provare dei sentimenti e dei desideri; la riprogrammazione ha permesso loro di sviluppare una libera volont\u00e0 e il loro obiettivo \u00e8 quello di ottenere l'indipendenza dagli umani. Tuttavia, essi sono spesso ancora semplici e ingenui e talvolta non riescono a comprendere le sfumature del complesso comportamento umano.\nSecondo Lars Lundstr\u00f6m gli hubot nella serie possono inoltre simboleggiare, tra l'altro, l'immigrazione illegale, i matrimoni omosessuali e le politiche sull'occupazione, e vi \u00e8 anche un parallelo con il luddismo e la xenofobia.\nTrama.\nLo show segue contemporaneamente diversi personaggi intrecciando diverse storie con un parziale uso dei flashback. Questi personaggi sono approssimativamente suddivisi in dieci sottotrame distinte di persone/gruppi/famiglie, intorno alle quali ruota la storia in ogni episodio.\nEpisodi.\n\u00c8 stata commissionata una seconda stagione ed il primo episodio \u00e8 stato trasmesso il 1\u00ba dicembre 2013 sul primo canale della televisione svedese.\nAccoglienza.\nIl programma ha ricevuto delle recensioni entusiastiche. Charlie Jane Anders su \"Io9\" lo descrive come \"sorprendentemente bello\", \"inquietante\" e \"molto spaventoso\". The Australian lo definisce \"la migliore fantascienza da molto tempo sul piccolo schermo\". Joe Hubris afferma che si tratta del migliore programma sugli androidi dopo Blade Runner. Silvia Brancato scrive nella sua recensione che si tratta di \"uno show di altissima qualit\u00e0, che pu\u00f2 davvero fare invidia alla televisione americana. Ogni aspetto artistico \u00e8 curato nel dettaglio e contribuisce a rendere coerente e convincente il mondo di Real Humans.\" C\u00e9cilia Hopital scrive su L'Express che \"Real Humans ci interpella su delle tematiche che sono assolutamente umane: la libert\u00e0, l'indignazione, la paura, la vecchiaia, la solitudine, il sesso, l'incertezza, l'amore... e ci conduce in un universo sfasato, inquietante e alla fine rinfrescante. Una serie intelligente, lontana dagli stereotipi.\".\nLa serie \u00e8 stata inserita nella selezione ufficiale dell'edizione del 2013 del Roma Fiction Fest, e ne \u00e8 stata trasmessa un'anteprima il 30 settembre 2013. Essa ha vinto inoltre l'edizione del 2013 del Prix Italia come \"migliore serie televisiva\" e in aggiunta ha ricevuto il Premio Speciale della giuria degli Studenti.\nAdattamenti.\nI diritti per una versione in lingua inglese del programma sono stati venduti, prima della trasmissione del primo episodio nella versione originale, alla casa di produzione inglese Kudos Film &amp; Television, con i diritti di distribuzione acquisiti dalla Shine Limited. La produzione di un remake dal titolo \"Humans\" \u00e8 stata ufficialmente confermata nel mese di settembre 2014 per l'emittente britannica Channel 4 e l'emittente statunitense AMC. La messa in onda \u00e8 prevista dal mese di giugno 2015."}
{"id": "4798429", "revid": "899609", "url": "https://it.wikipedia.org/wiki?curid=4798429", "title": "Funivia dell'Aiguille du Midi", "text": ""}
{"id": "4798438", "revid": "63281229", "url": "https://it.wikipedia.org/wiki?curid=4798438", "title": "Minigonne termiche", "text": ""}
{"id": "4798439", "revid": "580197", "url": "https://it.wikipedia.org/wiki?curid=4798439", "title": "C\u00e9dric Si Mohamed", "text": "Biografia.\nC\u00e9dric Si Mohamed \u00e8 nato a Roanne (Francia) da un padre algerino originario da Remchi e da una madre francese originaria di Lione.\nCarriera.\nNazionale.\nViene convocato il 26 maggio 2012 dalla Nazionale Maggiore per la partita vinta 3-0 contro il Niger, giocando tutti i minuti. Ha poi partecipato alla Coppa d'Africa del 2013 ed ai Mondiali di Brasile 2014."}
{"id": "4798447", "revid": "1924342", "url": "https://it.wikipedia.org/wiki?curid=4798447", "title": "In a World like This Tour", "text": " In A World like This Tour (anche conosciuto come \"The 20th Anniversary Tour)\" \u00e8 il decimo tour della band statunitense Backstreet Boys per la promozione del loro ottavo album e primo album indipendente \"In a World like This\".\nQuesto \u00e8 il primo tour dopo sette anni in cui i Backstreet Boys sono composti da tutti e cinque i cantanti, dopo il ritorno di Kevin Richardson, il quale aveva lasciato la band nel 2006, per poi tornarci nel 2012.\nLa notizia.\nLa notizia del nuovo tour \u00e8 stata rilasciata il gennaio del 2013, con soste programmate per la Cina.\nA partire dall'annuncio iniziale, la band aveva ricevuto una stella sulla Hollywood Walk of Fame e aveva pubblicato il trailer del nuovo film-documentario sulla loro vita.\nNel maggio 2013, Nick Carter annunci\u00f2 a On Air with Ryan Seacrest che si sarebbe tenuto un tour nel Nord America.\nLa band annunci\u00f2 ufficialmente il nuovo tour a Good Morning America.\nIn accordo con Aj Mclean, la band decise di creare un'atmosfera teatrale durante i concerti, come dei mini film.\nSetlist.\n20. \"Everybody (Backstreet's Back)\"\n21. \"Larger Than Life\"\nDa ottobre 2013, \"More than That\" fu sostituita da \"Shape of My Heart\" e da maggio 2014, \"Safest Place to Hide\" fu sostituita con \"Drowning\"."}
{"id": "4798457", "revid": "929200", "url": "https://it.wikipedia.org/wiki?curid=4798457", "title": "Campionato mondiale vetture sport 1957", "text": "Il Campionato mondiale vetture sport 1957, la cui denominazione ufficiale \u00e8 \"World Sports Car Championship\", \u00e8 stata la 5\u00aa edizione del Campionato mondiale vetture sport.\nOrganizzato dalla Federazione Internazionale dell'Automobile tramite la Commissione Sportiva Internazionale e riservato alle vetture sport senza limitazioni di cilindrata, \u00e8 stato vinto dalla Ferrari con le 290 MM, 315 S e 335 S pilotate da Masten Gregory, Eugenio Castellotti, Luigi Musso, Piero Taruffi, Peter Collins e Phil Hill.\nRegolamento.\nVengono assegnati punti solo alla vettura meglio classificata per ogni costruttore. Al primo costruttore classificato vengono attribuiti 8 punti, 6 al secondo, 4 al terzo, 3 al quarto, 2 al quinto, 1 al sesto. Per la classifica finale vengono conteggiati solo i migliori quattro risultati. Le vetture turismo e gran turismo non ottengono punti.\nResoconto.\nNel 1957 le prove di Campionato vengono aumentate a sette. Oltre alle classiche 1000 km di Buenos Aires, 12 Ore di Sebring, Mille Miglia, 1000 km del N\u00fcrburgring e 24 Ore di Le Mans, si disputano il Gran Premio di Svezia e quello del Venezuela.\nFerrari e Maserati vincono le prime due gare a Buenos Aires e Sebring. La Mille Miglia, vinta dalla Ferrari di Piero Taruffi, viene segnata dalla tragedia di Guidizzolo dove la 335 S condotta da de Portago, in seguito allo scoppio di uno pneumatico, esce di strada travolgendo gli spettatori e causando la morte di nove persone, quattro adulti e cinque bambini. La Aston Martin vince al N\u00fcrburgring, la Jaguar a Le Mans, la Maserati in Svezia e la Ferrari in Venezuela.\nLa Ferrari \u00e8 per la quarta volta, la seconda consecutiva, Campione del mondo davanti alla Maserati e ai costruttori inglesi."}
{"id": "4798460", "revid": "298229", "url": "https://it.wikipedia.org/wiki?curid=4798460", "title": "The Million Dollar Man Ted DiBiase", "text": ""}
{"id": "4798463", "revid": "633856", "url": "https://it.wikipedia.org/wiki?curid=4798463", "title": "Spinoza", "text": ""}
{"id": "4798465", "revid": "1543377", "url": "https://it.wikipedia.org/wiki?curid=4798465", "title": "Edward FitzGerald (poeta)", "text": "Meglio conosciuto come il primo e il pi\u00f9 famoso traduttore inglese della \"Rub\u02bfayy\u0101t\" di \u02bfUmar Khayy\u0101m.\nBiografia.\nEdward FitzGerald nacque con il nome di Edward Purcell a Bredfield, circa a due miglia a nord di Woodbridge (Suffolk), ma nel 1818 suo padre John assunse il nome della famiglia della moglie, ossia FitzGerald, una delle famiglie pi\u00f9 ricche d'Inghilterra.\nNel 1816 la famiglia di FitzGerald si trasfer\u00ec in Francia, a Parigi dove rest\u00f2 per cinque anni. Edward complet\u00f2 i suoi studi a Cambridge dove incominci\u00f2 a coltivare la preziosa amicizia di importanti letterati come William Makepeace Thackeray. \nSotto la guida del professore di sanscrito Cowell, si appassion\u00f2 allo studio della lingua persiana, proprio in un periodo storico in cui sia la diffusione e l'importanza di questa lingua tocc\u00f2 un apice, grazie al suo utilizzo negli scambi epistolari all'interno dell'Impero britannico, e sia l'interesse verso la cultura persiana sub\u00ec un'impennata tra gli inglesi.\nTra le sue passioni principali, durante le sue permanenze nelle sue lussuose residenze, il giardinaggio, la musica, la vela e la letteratura.\nDopo che nel 1851 si ciment\u00f2 in alcune traduzione delle opere di Platone, l'anno successivo pubblic\u00f2 il suo primo libro, intitolato \"Polonius\", una raccolta di aforismi, in parte originali e in parte ispirati da classici inglesi a cui seguirono traduzioni di poeti spagnoli come Calder\u00f3n de la Barca.\nIl 4 novembre del 1853 spos\u00f2 Lucy, la figlia del poeta Bernard Barton, ma il matrimonio si rivel\u00f2 problematico e la coppia di separ\u00f2 dopo pochi mesi.\nIn quello stesso periodo Cowell scopr\u00ec il poeta ed astronomo persiano Khayy\u0101m e trasmise la sua passione a FitzGerald.\nL'opera che apr\u00ec a Fitzgerald le porte della fama, assegnandogli un posto importante nella letteratura, fu senza dubbio la traduzione delle \"Rub\u02bfayy\u0101t\", ossia delle \"Quartine\" di Khayy\u0101m, risalenti ai secoli XI e XII. L'abilit\u00e0 di FitzGerald consistette nel non limitarsi ad una pura e semplice traduzione ma ad inserire aggiunte e libere interpolazioni al testo originale. La prima traduzione venne pubblicata nel 1859 a spese dello stesso FitzGerald, che soltanto venti anni dopo complet\u00f2 il suo lavoro presentando ben centouno quartine. La prima edizione inizialmente non riscosse successo, ma la fortuna arrise a FitzGerald quando il poeta Rossetti la scopr\u00ec su una bancarella e la impose all'attenzione della critica e del pubblico, grazie anche alla collaborazione del poeta Swinburne, poich\u00e9 ritrovarono nella miscela di edonismo, scetticismo e ricchezza di aforismi, una notevole concordia con la loro concezione della vita.\nRispetto all'originale di Khayyam, monopolizzato dall'epicureismo, FitzGerald aggiunse una nota di pessimismo che conquist\u00f2 le simpatie del pubblico tra la fine dell'Ottocento e l'inizio del Novecento.\nGrazie alla pubblicazione che effettu\u00f2 il suo caro amico Aldis Wright nel 1889 intitolata \"Letters and Literary Remains\", alcuni aspetti della sua vita privata furono resi noti."}
{"id": "4798467", "revid": "392684", "url": "https://it.wikipedia.org/wiki?curid=4798467", "title": "SS Roma (1950)", "text": ""}
{"id": "4798470", "revid": "287204", "url": "https://it.wikipedia.org/wiki?curid=4798470", "title": "Libera/Sognare \u00e8 vita", "text": "Libera/Sognare \u00e8 vita \u00e8 un singolo di Mia Martini, pubblicato nel 1977.\n\"Libera\" \u00e8 un brano musicale scritto da Luigi Albertelli e Salvatore Fabrizio. Il testo presenta temi come il femminismo e la libert\u00e0 all'aborto, che in quegli anni in Italia subivano la censura. Negli anni precedenti la cantante aveva riscosso molto successo nel suo paese, ed \u00e8 pronta per affrontare un pubblico nuovo, per questo motivo la RAI la sceglie quale rappresentante per l'Italia all'Eurovision Song Contest 1977, che si sarebbe tenuto il 7 maggio di quell'anno al Wembley Conference Centre di Londra. La canzone si classifica al tredicesimo posto ma riscuote un buon successo, venendo tradotto in francese, inglese e in spagnolo e totalizzer\u00e0 il maggior numero di stampe estere in quell'anno.\n\"Sognare \u00e8 vita\" \u00e8 il brano presente sul lato B del 45 giri, scritto da Carla Vistarini, Massimo Cantini e Luigi Lopez. In un primo momento la cantante avrebbe voluto partecipare all'Eurofestival 1977 con questo brano, ma i musicisti della CIV si misero d'accordo e fu scelto \"Libera\".\nNessuno dei due brani \u00e8 stato inserito nell'album \"Per amarti\"."}
{"id": "4798472", "revid": "729019", "url": "https://it.wikipedia.org/wiki?curid=4798472", "title": "Tranvia Montebelluna-Asolo", "text": "La tranvia Montebelluna-Asolo, nata per collegare celermente Asolo con Montebelluna e la rete ferroviaria nazionale, al pari della coeva Montebelluna-Valdobbiadene, di cui condivise le sorti, era una linea a trazione elettrica che rappresent\u00f2 all'epoca un importante strumento di promozione economica dei territori attraversati.\nInaugurata nel 1913 fino a Casella di Asolo e prolungata l'anno successivo fino al capolinea definitivo, risult\u00f2 penalizzata dal mancato prolungamento verso Susegana e dal calo di traffici derivato dalla crisi economica successiva al primo dopoguerra, che indusse nel 1931 alla sua soppressione.\nStoria.\nIl 27 maggio 1907 si riun\u00ec a Montebelluna un comitato costituito da alcuni sindaci, fra cui quello di Asolo e dignitari della zona al fine di elaborare il progetto di massima di un collegamento tranviario analogo a quello elaborato l'anno prima per la linea Montebelluna-Valdobbiadene, fino a Casella. Nell'agosto successivo fu incaricata la Societ\u00e0 Veneta, incaricata della progettazione di quest'ultima, di studiare altres\u00ec un collegamento fra Casella e il centro del paese, per la cui attuazione si prefer\u00ec in tale fase ricorrere ad un servizio automobilistico.\nPresentato dalla Societ\u00e0 Veneta il progetto definitivo il 4 agosto 1907, la concessione per la costruzione e l'esercizio di entrambe le tranvie fu oggetto di convenzione stipulata il 9 aprile 1909 approvata con Regio decreto n. 114 del 14 maggio dello stesso anno. La stessa, della durata di 60 anni, prevedeva una sovvenzione chilometrica di 1.900 Lire/anno.\nDopo la solenne cerimonia di inaugurazione delle linee, avvenuta il 3 agosto 1913, con un avviso che recava gli orari del servizio, la Societ\u00e0 Veneta comunic\u00f2 l'apertura all'esercizio delle due linee, che avvenne il successivo 17 agosto.\nCon Regio decreto n. 418 del 3 aprile 1913 veniva approvata una nuova conventione con la Societ\u00e0 Veneta che prevedeva l'elettrificazione della \"tramvia Asolo-Montebelluna-Valdobbiadene\", come veniva ufficialmente denominato l'insieme delle due linee nonch\u00e9 il prolungamento del ramo di Asolo che, con ulteriore Regio decreto n. 1074 del 1\u00ba agosto 1913 approvava e rendeva esecutoria la convenzione stipulata il precedente 11 luglio 1913 con la SV per la concessione della nuova tratta da Casella d'Asolo ad Asolo, dando cos\u00ec soddisfazione al comitato locale.\nTale prolungamento, destinato al solo traffico viaggiatori, fu attivato il 20 gennaio 1914.\nLa prima guerra mondiale, ormai alle porte, comport\u00f2 gravi danni causati dalla vicinanza del fronte, causando la sospensione del servizio tranviario. Il collaudo definitivo, ad opera della stessa Societ\u00e0 Veneta, avvenne comunque il 7 maggio 1915, ad eccezione del tratto di nuova costruzione verso Asolo, per cui si attese il 1\u00ba dicembre 1916. In tale periodo l'autoservizio sostitutivo organizzato dalla ditta Cecconi inizi\u00f2 a rappresentare una pericolosa alternativa per l'avvenire della tranvia.\nCessate le ostilit\u00e0 e ripreso il servizio, un Decreto legge del 19 ottobre 1923 elimin\u00f2 i sussidi statali per la tranvia, comportando maggiori esborsi a carico dei comuni attraversati.\nUlteriori per la societ\u00e0 di gestione derivarono dalla inaugurazione, avvenuta il 25 maggio 1916, della ferrovia Montebelluna-Susegana, che vedeva svanire i ventilati progetti di prolungamento verso Volpago e Ponte della Priula, ove gi\u00e0 esisteva la tranvia Susegana-Pieve di Soligo.\nIl periodo successivo registr\u00f2 un costante calo dei viaggiatori trasportati e, conseguentemente, degli introiti per la Societ\u00e0 Veneta che in luogo di un ventilato progetto di prolungamento verso Bassano del Grappa opt\u00f2 per la chiusura delle due linee tranviarie, avvenuta il 31 marzo 1931.\nCaratteristiche tecniche.\nL'intera linea, a scartamento metrico, venne alimentata alla tensione di 975 V, fornita dalla sottostazione elettrica di conversione che si trovava a Montebelluna.\nIl binario, collocato a fianco alle strade lungo cui insisteva, lasciava libera \"per il carreggio ordinario\" una larghezza di almeno 5 metri dalla rotaia interna, provvedendo in caso diverso agli opportuni allargamenti.\nIl prolungamento Casella-Asolo, lungo 2,245\u00a0m, era armato con rotaie di tipo Phoenix da 33,5\u00a0kg/m e Phoenix da 21\u00a0kg/m e aveva stretti raggi di 70 metri e pendenze che raggiungevano il 66,9 per mille.\nPercorso.\nLa linea si sviluppava fino a Casella d'Asolo lungo la strada provinciale \"Bassanese\", con pendenze non superiori al 40 per mille.\nLasciata la stazione ferroviaria di Montebelluna la tranvia seguiva l'omonima via servendo la cittadina con una stazione, all'uscita della quale i convogli impegnavano il binario che piegava a ovest, separandosi da quello che proseguiva verso Valdobbiadene, proseguendo lungo la provinciale, poi strada statale.\nSuperati gli abitati di Pieve Mercato Nuovo e Posmon, ove sorgeva una fermata, si raggiungeva la stazione di Caerano San Marco. Raggiunta la localit\u00e0 osteria il binario svoltava verso nord, lasciando la provinciale e seguendo la strada comunale di Maser (attuale strada provinciale 1); superata la frazione Sant'Antonio una nuova stazione, serviva Maser stessa. Questa, gi\u00e0 predisposta come localit\u00e0 di confluenza per la linea da Susegana, era ubicata presso l'incrocio con l'attuale via Guglielmo Marconi, direttrice che con una nuova curva verso ovest veniva impegnata servendo la localit\u00e0 Coste con una fermata prima di giungere alla stazione di Crespignaga.\nDa qui, seguendo l'attuale strada provinciale 18, era raggiunto l'originario capolinea di Casella d'Asolo, sorto in tale localit\u00e0 in previsione dell'auspicato ma mai attuato prolungamento della linea verso Bassano del Grappa. Circa 40 metri prima di quest'ultima si staccava il binario del prolungamento su Asolo inaugurato nel 1914, il cui binario seguiva la tortuosa strada del Foresto Nuovo fino all'ingresso del paese ove sorgeva la nuova stazione di testa.\nMateriale rotabile.\nPer l'esercizio delle due linee tranviarie la Societ\u00e0 Veneta acquist\u00f2 un gruppo di 6 elettromotrici a carrelli di costruzione MAN con equipaggiamento Thomson-Houston, che furono classificate 051\u00f7056. Si trattava di veicoli di prima e seconda classe a scompartimenti separati, rispettivamente da 12 e 18 posti a sedere, caratterizzate da una carrozzeria foderata in teack.\nDotate di massa a vuoto pari a 16,9\u00a0t e lunghe 13,08\u00a0m, le stesse erano dotate di 2 motori che sviluppavano una potenza complessiva di 71\u00a0kW; la velocit\u00e0 massima raggiunta era di 50\u00a0km/h. In seguito alla cessazione del servizio tre unit\u00e0 furono cedute alla Ferrovia Genova-Casella.\nLe rimorchiate, a carrelli tipo Diamond, acquistate in numero di 4 e leggermente pi\u00f9 corte, avevano una struttura della cassa sostanzialmente analoga a quella delle elettromotrici ed erano allestite con posti di sola seconda classe. Dopo il 1931 le stesse furono riutilizzate dalla SV sulla propria linea Rocchette-Asiago.\nCompletavano la dotazione del parco 3 bagagliai a 2 assi e 17 carri merci di vario tipo."}
{"id": "4798473", "revid": "729019", "url": "https://it.wikipedia.org/wiki?curid=4798473", "title": "Tranvia Montebelluna-Valdobbiadene", "text": "La tranvia Montebelluna-Valdobbiadene, nata per collegare celermente Valdobbiadene con Montebelluna e la rete ferroviaria nazionale, al pari della coeva Montebelluna-Asolo, di cui condivise le sorti, era una linea a trazione elettrica che rappresent\u00f2 all'epoca un importante strumento di promozione economica dei territori attraversati.\nInaugurata nel 1913, risult\u00f2 penalizzata dal mancato prolungamento verso Susegana e dal calo di traffici derivato dalla crisi economica successiva al primo dopoguerra, che indusse nel 1931 alla sua soppressione.\nStoria.\nUn primo progetto per la realizzazione di una tranvia a vapore Tra Valdobbiadene e Montebelluna fu elaborato nel 1906 a cura di un comitato promotore presieduto dal cavalier Andrea Antonini, titolare di un importante canapificio a Crocetta del Montello, che prese a tal fine contatto con la Societ\u00e0 Veneta per la costruzione la gestione di tale impianto.\nPresentato dalla Societ\u00e0 Veneta il progetto definitivo il 4 agosto 1907, la concessione per la costruzione e l'esercizio di entrambe le tranvie fu oggetto di convenzione stipulata il 9 aprile 1909 approvata con Regio decreto n. 114 del 14 maggio dello stesso anno. La stessa, della durata di 60 anni, prevedeva una sovvenzione chilometrica di 1.900 Lire/anno.\nDopo la solenne cerimonia di inaugurazione delle linee, avvenuta il 3 agosto 1913, con un avviso che recava gli orari del servizio, la Societ\u00e0 Veneta comunic\u00f2 l'apertura all'esercizio delle due linee, che avvenne il successivo 17 agosto.\nCon Regio decreto n. 418 del 3 aprile 1913 veniva approvata una nuova conventione con la Societ\u00e0 Veneta che prevedeva l'elettrificazione della \"tramvia Asolo-Montebelluna-Valdobbiadene\", come veniva ufficialmente denominato l'insieme delle due linee\nLa prima guerra mondiale, ormai alle porte, comport\u00f2 gravi danni causati dalla vicinanza del fronte, causando la sospensione del servizio tranviario. Il collaudo definitivo, ad opera della stessa Societ\u00e0 Veneta, avvenne comunque il 7 maggio 1915. In tale periodo l'autoservizio sostitutivo organizzato dalla ditta Cecconi inizi\u00f2 a rappresentare una pericolosa alternativa per l'avvenire della tranvia.\nCessate le ostilit\u00e0 e ripreso il servizio, un Decreto legge del 19 ottobre 1923 elimin\u00f2 i sussidi statali per la tranvia, comportando maggiori esborsi a carico dei comuni attraversati. Ulteriori per la societ\u00e0 di gestione derivarono dalla inaugurazione, avvenuta il 25 maggio 1916, della ferrovia Montebelluna-Susegana, che vedeva svanire i ventilati progetti di prolungamento verso Volpago e Ponte della Priula, ove gi\u00e0 esisteva la tranvia Susegana-Pieve di Soligo.\nIl periodo successivo registr\u00f2 un costante calo dei viaggiatori trasportati e, conseguentemente, degli introiti per la Societ\u00e0 Veneta che in luogo di un ventilato progetto di prolungamento verso Bassano del Grappa opt\u00f2 per la chiusura delle due linee tranviarie, avvenuta il 31 marzo 1931.\nCaratteristiche tecniche.\nL'intera linea, a scartamento metrico, venne alimentata alla tensione di 975 V, fornita dalla sottostazione elettrica di conversione che si trovava a Montebelluna.\nIl binario, collocato a fianco alle strade lungo cui insisteva, lasciava libera \"per il carreggio ordinario\" una larghezza di almeno 5 metri dalla rotaia interna, provvedendo in caso diverso agli opportuni allargamenti.\nPercorso.\nLa linea si sviluppava, con pendenze non superiori al 40 per mille, sulla strada comunale detta Bocca Cavalla, sulla strada provinciale \"Feltrina\" e sulla strada provinciale \"di Erizzo\" nel tratto di passaggio sopra il Piave.\nLasciata la stazione ferroviaria di Montebelluna la tranvia seguiva l'omonima via servendo la cittadina con una stazione, all'uscita della quale i convogli impegnavano il binario che proseguiva verso nord, lasciando alla propria sinistra quello per Asolo. Proseguendo per via Montello veniva scavalcata la Ferrovia Calalzo-Padova in localit\u00e0 chiamata Bocca Cavalla, fino a impegnare la via Feltrina, poi strada provinciale 2.\nSulla stesse veniva osservata fermata nella contrada Biadene, in corrispondenza dell'albergo Mancappello, e presso la frazione di Crocetta del Montello denominata Ponte dei Romani, cos\u00ec chiamata dopo la scoperta dei resti di un antico ponte romano durante i lavori di costruzione del canale Brentella condotti nel 1333. Oltrepassato il centro abitato si raggiungeva dunque la stazione di Crocetta Trevigiana, che sorgeva poco dopo il viale Andrea Antonini, poi via Erizzo, in un tratto in affiancamento col canale Brentella stesso. L'edificio all'ingresso della stazione, a 3 piani, recava ai tempi la vistosa pubblicit\u00e0 della birra Pedavena ed \u00e8 ancora esistente.\nIn prossimit\u00e0 di Covolo era presente la fermata denominata Covolo-Vidor, dopo la quale il binario impegnava il lungo ponte sul Piave, costruito dalla societ\u00e0 Odorico &amp; C e inaugurato inaugurato l'11 giugno 1870 in sostituzione di un precedente antico manufatto che sorgeva poco pi\u00f9 a valle. L'abitato di Vidor era servito da una seconda fermata, posta all'altezza del bivio stradale immediatamente a nord del ponte.\nCon un rettilineo la tranvia giungeva poi alla stazione di Bigolino, frazione di Valdobbiadene, che disponeva a sua volta di due impianti, una stazione che sorgeva adiacente alla filanda fondata da Pietro Piva nel 1818 (il fabbricato, successivamente rimaneggiato, \u00e8 ancora esistente mentre nel piazzale dei binari sorge un rivenditore di automobili) e una successiva, di testa, nella centrale piazza Maggiore.\nMateriale rotabile.\nPer l'esercizio delle due linee tranviarie la Societ\u00e0 Veneta acquist\u00f2 un gruppo di 6 elettromotrici a carrelli di costruzione MAN con equipaggiamento Thomson-Houston, che furono classificate 051\u00f7056. Si trattava di veicoli di prima e seconda classe a scompartimenti separati, rispettivamente da 12 e 18 posti a sedere, caratterizzate da una carrozzeria foderata in teack.\nDotate di massa a vuoto pari a 16,9\u00a0t e lunghe 13,08\u00a0m, le stesse erano dotate di 2 motori che sviluppavano una potenza complessiva di 71\u00a0kW; la velocit\u00e0 massima raggiunta era di 50\u00a0km/h. In seguito alla cessazione del servizio tre unit\u00e0 furono cedute alla Ferrovia Genova-Casella.\nLe rimorchiate, a carrelli tipo Diamond, acquistate in numero di 4 e leggermente pi\u00f9 corte, avevano una struttura della cassa sostanzialmente analoga a quella delle elettromotrici ed erano allestite con posti di sola seconda classe. Dopo il 1931 le stesse furono riutilizzate dalla SV sulla propria linea Rocchette-Asiago.\nCompletavano la dotazione del parco 3 bagagliai a 2 assi e 17 carri merci di vario tipo."}
{"id": "4798474", "revid": "46291", "url": "https://it.wikipedia.org/wiki?curid=4798474", "title": "Callianthe megapotamica", "text": "Callianthe megapotamica \u00e8 una pianta della famiglia delle Malvacee, endemica del Brasile meridionale.\nDescrizione.\nIl suo fusto cresce fino a 2,5\u00a0m con foglie lunghe d 5 ad 8\u00a0cm ovate a tre lobi. I fiori sono di color giallo-arancione con una base rossa, sono costituiti da cinque petali lunghi circa 4\u00a0cm."}
{"id": "4798483", "revid": "1924342", "url": "https://it.wikipedia.org/wiki?curid=4798483", "title": "Protoje", "text": "Carriera.\nPubblica il primo singolo da solista nel 2009, \"Arguments\". Nel 2010, Protoje inizia a lavorare con la Doncorleon Records, nota casa discografica giamaicana. Dopo aver pubblicato diversi singoli tra cui \"Dread\", \"JA\" e \"Roll\", rilascia il suo album di debutto, \"The Seven Year Itch\". Nel 2013 pubblica il suo secondo album \"The 8 Year Affair\". Il singolo \"Kingston Be Wise\", pubblicato nel 2013, riscuote un grande successo in Giamaica e viene anche inserito nella colonna sonora di Grand Theft Auto V. Nel 2014 annuncia il suo terzo album in studio, \"Ancient Future\", previsto per marzo 2015 e di cui pubblica anticipatamente due singoli: \"\"Who Knows\", in collaborazione con Chronixx, che riscuote un grande successo e fu anch'esso inserito inserito nella colonna sonora di un videogioco (Forza Horizon 4), e \"Stylin\"\".\nVita privata.\nFiglio di una cantante cabaret, che lavorava negli hotel nei dintorni di Ocho Rios.\nProtoje \u00e8 un seguace del Movimento Rastafariano. Nelle sue canzoni i nomi e le figure religiose del Rastafarianesimo ricorrono spesso. Fa parte della corrente musicale del Reggae Revival o New Roots Reggae insieme ad altri artisti connazionali ed internazionali."}
{"id": "4798484", "revid": "117749793", "url": "https://it.wikipedia.org/wiki?curid=4798484", "title": "Steve Bullock", "text": "Biografia.\nBullock \u00e8 nato a Missoula, nel Montana, e cresciuto a Helena, la capitale dello stato. \u00c8 figlio di Penny Clark e Mike Bullock, insegnante e amministratore. I suoi genitori hanno divorziato quando lui era alle elementari. Ha studiato alla Helena High School e al Claremont McKenna College, laureandosi poi in legge con lode alla Columbia University di New York.\nBullock \u00e8 stato consigliere legale del Segretario di Stato del Montana, Mike Cooney. Ha lavorato per quattro anni con il Dipartimento di Giustizia del Montana sotto il procuratore generale Joe Mazurek, prima come procuratore generale aggiunto, e successivamente come vice capo sostituto (1997-2001). Durante questo periodo, \u00e8 stato anche direttore legislativo, coordinando gli sforzi legislativi del Procuratore Generale. In qualit\u00e0 di vice procuratore generale, Bullock ha scritto le motivazioni che garantivano l'accesso pubblico a corsi d'acqua e fiumi.\nNon ha avuto successo nella sua prima gara per il Procuratore Generale del Montana, perdendo nel 2000 nelle primarie contro il democratico Mike McGrath, eletto Procuratore Generale quell'anno per poi ricoprire il ruolo di Capo della Corte Suprema del Montana. Dal 2001 al 2004 Bullock ha praticato legge a Washington, DC nello studio Steptoe &amp; Johnson, lavorando anche come professore a contratto presso la Law School della George Washington University. Nel 2004 \u00e8 tornato nel Montana, lavorando in uno studio privato a Helena dove ha rappresentato persone, organizzazioni di consumatori, sindacati, ufficiali di pace, piccole e grandi imprese.\nNel 2008 Bullock \u00e8 il candidato democratico per il ruolo di procuratore generale, sconfiggendo altri due candidati alle elezioni primarie. Ha poi vinto con il 52,64% dei voti contro il repubblicano Tim Fox. Ha spinto per ottenere leggi pi\u00f9 severe sulla guida in stato di ubriachezza e un giro di vite contro l'abuso di droghe. L'ufficio del procuratore generale ha anche perseguito l'industria ferroviaria per pratiche commerciali monopolistiche e ha bloccato una fusione anticoncorrenziale tra due delle maggiori imprese di carne nel paese.\nNel 2012 si candida all'incarico di governatore del Montana (fino ad allora occupato dal democratico Brian Schweitzer) vincendo le primarie democratiche con l'87% dei voti e sconfiggendo il candidato repubblicano Rick Hill nelle elezioni generali con il 48% dei voti. Nel 2016 Bullock ha vinto la rielezione con il 50,2% dei voti, sconfiggendo il candidato repubblicano Greg Gianforte. \nIl 14 maggio 2019 ha annunciato di candidarsi alle primarie democratiche per le elezioni presidenziali del 2020. Si \u00e8 ritirato il 2 dicembre 2019.\nVita privata.\nSposato con Lisa, \u00e8 padre di tre figli."}
{"id": "4798486", "revid": "767487", "url": "https://it.wikipedia.org/wiki?curid=4798486", "title": "Jamie T", "text": "Biografia.\nDopo aver frequentato la Reed's School di Cobham (Surrey) si iscrive al College di London Borough of Richmond upon Thames. I primi singoli pubblicati sono \"Salvador\", \"Back in the Game\" e \"Sheila\", diffusa anche alla BBC Radio 1. Quest'ultima canzone \u00e8 stata pubblicata nel luglio 2006 ed \u00e8 seguita da \"If You Got the Money\" (settembre 2006) e \"Calm Down Dearest\" (#9 della Official Singles Chart). Nel gennaio 2007 pubblica il suo album di debutto, intitolato \"Panic Prevention\", a cui partecipa anche Lily Allen.\nSi esibisce quindi in diversi festival tra cui il Glastonbury Festival ed il V Festival. Il disco viene inserito nella rosa dei finalisti per il Mercury Prize e raggiunge la quarta posizione della Official Albums Chart. Inoltre Jamie si aggiudica l'NME Awards come miglior artista solista (lo vince anche nel 2010).\nNel gennaio 2009 pubblica il video di \"Fire Fire\", che tuttavia non viene pubblicato come singolo, al contrario di \"Stick 'N' Stones\", uscito nel maggio seguente e poi inserito in un EP dal titolo \"Kings and Queens EP\". Nell'agosto dello stesso anno pubblica l'EP \"Chaka Demus\", che include quattro tracce. Una settimana dopo, nel mese di settembre, pubblica il suo secondo album, \"Kings and Queens\", che raggiunge la posizione #2 della Official Albums Chart. A causa di una laringite cancella alcune date del suo tour in Oceania ed Europa.\nSempre nel 2009 pubblica un altro lavoro, l'EP \"The Man's Machine\", distribuito anche in formato 12\" nel mese di novembre.\nNel 2012 collabora con Tim Armstrong nel progetto Tim Timebomb con la cover di \"Wrongful Suspicions\" dei Rancid.\nIl 15 luglio 2014 esce il singolo \"Don't You Find\" : un'anteprima del suo terzo album introdotta da un'intervista di Zane Lowe su BBC Radio 1. Nell'intervista Jamie T afferma che spera in una prossima uscita del suo nuovo lavoro, ma che ancora non pu\u00f2 fornire dati pi\u00f9 specifici.\nIl nuovo album \"Carry on the Grudge\" esce ufficialmente il 29 settembre 2014. Come secondo singolo viene scelta \"Zombie\", quarta traccia dell'album, che vince come miglior canzone e miglior video agli NME Awards 2015"}
{"id": "4798488", "revid": "486946", "url": "https://it.wikipedia.org/wiki?curid=4798488", "title": "Demonologia ebraica", "text": ""}
{"id": "4798490", "revid": "33689", "url": "https://it.wikipedia.org/wiki?curid=4798490", "title": "Abbazia di San Giovanni Evangelista (Parma)", "text": ""}
{"id": "4798492", "revid": "486946", "url": "https://it.wikipedia.org/wiki?curid=4798492", "title": "Demoni (Ebraismo)", "text": ""}
{"id": "4798493", "revid": "486946", "url": "https://it.wikipedia.org/wiki?curid=4798493", "title": "Demoni (Cabala)", "text": ""}
{"id": "4798494", "revid": "729019", "url": "https://it.wikipedia.org/wiki?curid=4798494", "title": "Let's Stick Together (Wilbert Harrison)", "text": "Let's Stick Together , conosciuta anche come Let's Work Together, \u00e8 una canzone di genere blues, scritta dal chitarrista statunitense Wilbert Harrison nel 1962 e ripresa come cover dai Canned Heat nell'album \"Future Blues\" del 1970 e da Bryan Ferry nell'album omonimo del 1976.\nAltri artisti.\nDiversi artisti hanno interpretato \"Let's Stick Together\"/\"Let's Work Together\", tra questi Bob Dylan, Dwight Yoakam, The Kentucky Headhunters, Status Quo, George Thorogood con Elvin Bishop, KT Tunstall, Ry Cooder con Buckwheat Zydeco, Jim Keltner, Jim Dickinson e Mike Elizondo. Infine, i Baustelle hanno omaggiato il brano nella loro canzone \"Eurofestival\" contenuta nel disco \"L'amore e la violenza\" pubblicato nel gennaio del 2017; essa presenta diverse similitudini con \"Let's Stick Together\" nella versione di Bryan Ferry, soprattutto nella parte ritmica e nella linea di basso."}
{"id": "4798496", "revid": "1305772", "url": "https://it.wikipedia.org/wiki?curid=4798496", "title": "Graf", "text": ""}
{"id": "4798498", "revid": "123803470", "url": "https://it.wikipedia.org/wiki?curid=4798498", "title": "Organ\u00b2/ASLSP", "text": "Organ\u00b2/ASLSP, in cui la sigla \"ASLSP\" significa As SLow aS Possible, cio\u00e8 \"Il pi\u00f9 lento possibile\", \u00e8 un brano musicale per organo del compositore sperimentale John Cage, composto nel 1987; caratterizzato dal fatto che l'autore non diede mai indicazioni su che durata dovesse avere, costituisce il soggetto di una delle esibizioni musicali pi\u00f9 lunghe in assoluto. \u00c8 l'adattamento per organo di un omonimo brano per pianoforte del 1985, dello stesso compositore, che poteva durare dai venti ai settanta minuti.\nNel 2001, nella chiesa di Sankt-Burchard ad Halberstadt, in Germania, ha avuto inizio un'esecuzione del brano che sarebbe destinata a durare 639 anni, concludendosi nel 2640.\nStoria.\nIl brano fu composto nel 1987 da John Cage per il concorso pianistico \"Creative and Performing Arts\" organizzato dal Friends of the Maryland Summer Institute come pezzo contemporaneo. Nella partitura del brano, lunga otto pagine, Cage non indic\u00f2 un tempo musicale, lasciando cos\u00ec libert\u00e0 di suonarlo a qualsiasi velocit\u00e0 a discrezione dell'esecutore; tuttavia il titolo suggerisce un'esecuzione lentissima, con durata quasi tendente all'infinito. La partitura del brano \u00e8 divisa in otto sezioni, una delle quali tuttavia, secondo le indicazioni dello stesso Cage, non deve essere suonata e deve essere sostituita con un'altra delle altre sette sezioni, che sar\u00e0 quindi eseguita due volte; quale sezione saltare e quale ripetere \u00e8 lasciato alla scelta di chi suona.\nScopo del compositore era fornire ai giudici del concorso musicale una pausa dalla monotonia della maggior parte delle composizioni, tutte eseguite con tempi stabiliti. \n\"ASLSP\" \u00e8 l'adattamento per organo di un brano omonimo concepito per essere suonato con il pianoforte in un tempo variabile i 20 e i 70 minuti, tenuto conto che sui pianoforti le note e gli accordi toccati hanno come durata massima quella consentita dal tempo di vibrazione delle corde dello strumento, a differenza di quanto avviene negli organi, le cui note possono teoricamente essere infinite, potendo durare finch\u00e9 si continua ad immettere aria nelle canne.\nL'esecuzione di Halberstadt.\nDurante una conferenza di musicisti e filosofi avvenuta nel 1997, venne discussa la possibilit\u00e0 di portare all'estremo l'indicazione di Cage, suonando \"Organ\u00b2/ASLSP\" in un modo che fosse letteralmente \"il pi\u00f9 lento possibile\" su un organo. Da ci\u00f2 scatur\u00ec un progetto per realizzare un'esecuzione del brano che avesse la durata di 639 anni, valore scelto per commemorare la prima installazione permanente documentata di un organo, che avvenne nel 1361 nella cattedrale di Halberstadt, ovvero 639 anni prima della data in cui era originalmente previsto l'inizio dell'esecuzione. \nPer il progetto fu costruito appositamente un nuovo organo, completato nel 2001, proprio nella chiesa di Halberstadt dedicata a San Burchardi (che, dopo anni di inutilizzo, fu deciso di preservare e non demolire a tale scopo), dove \u00e8 stato collocato nel transetto destro, con il mantice che fornisce costantemente aria alle canne posto sulla sinistra. Poich\u00e9 lo strumento, da allora, suona ininterrottamente 24 ore su 24 per 7 giorni su 7, \u00e8 stato messo all'interno di un cubo di vetro acrilico per ridurne il volume e consentire la normale fruizione dello spazio della chiesa. Per suonare le lunghissime note vengono impiegati sacchetti di sabbia posizionati sui pedali dell'organo, spostati in date e orari prestabiliti per rispettare l'esatta partitura del brano ed il tempo di esecuzione scelto. Il concerto pu\u00f2 essere ascoltato in \"streaming\" sul sito web dedicato alla \"performance\".\nL'esecuzione del brano ha avuto inizio il 5 settembre 2001 (89\u00ba anniversario della nascita del compositore, scomparso nel 1992) con una pausa, durata 17 mesi; il 5 febbraio 2003 \u00e8 stato toccato il primo accordo, che \u00e8 stato poi suonato ininterrottamente fino al 5 luglio 2005. Inizialmente l'organo disponeva di sole sei canne. Alle 15:33 del 5 luglio 2008, al termine di un accordo iniziato il 5 gennaio 2006, furono aggiunte due nuove canne per consentire di suonare la nota successiva. Il 5 luglio 2012 furono aggiunte altre due canne d'organo. Gli ultimi due cambi di nota sono avvenuti il 5 ottobre 2013 e il 5 settembre 2020. Tenendo conto del tempo d'esecuzione scelto, \u00e8 previsto che la \"performance\" si concluda il 5 settembre 2640, dopo 639 anni.\nAltre esecuzioni di ASLSP.\nIl 5 febbraio 2009 Diane Luchese esegu\u00ec uno spezzone di \"Organ\u00b2/ASLSP\" durato dalle 8:45 alle 23:41 nella Harold J. Kaplan Concert Hall (presso la Towson University). Questa esibizione, durata 14 ore e 56 minuti, viene considerata la pi\u00f9 lunga esecuzione del brano da parte di una sola persona, sebbene il musicista Joe Drew avesse realizzato, nel 2008, una versione durata 24 ore dello stesso brano al festival ARTSaha!. Drew esegu\u00ec altre volte il brano meno lentamente (impiegando dalle nove alle dodici ore) e dichiar\u00f2 di essere intenzionato ad eseguirlo in modo tale da farlo durare 48 ore.\nIl 5 settembre 2012, come parte del John Cage Day (la celebrazione dell'anniversario della nascita di Cage) tenuto all'Universit\u00e0 di Adelaide, in Australia, Stephen Whittington suon\u00f2 il brano in otto ore con l'organo della Elder Hall. Le otto sezioni del brano furono fatte durare un'ora ciascuna e divise in segmenti di un minuto, e non furono posti vincoli alla durata delle note. Durante l'esecuzione vennero suonate sette sezioni, con una che venne omessa ed un'altra ripetuta rispetto alle otto originali, come indicato dall'autore. La registrazione dell'organo \u00e8 stata determinata con una procedura casuale."}
{"id": "4798509", "revid": "33689", "url": "https://it.wikipedia.org/wiki?curid=4798509", "title": "Al-Mukhtara (Iraq)", "text": ""}
{"id": "4798510", "revid": "1543377", "url": "https://it.wikipedia.org/wiki?curid=4798510", "title": "Man, Myth and Magic (gioco di ruolo)", "text": "Man, Myth &amp; Magic \u00e8 un gioco di ruolo pubblicato nel 1982 dalla Yaquinto Publications ed ambientato in una versione alternativa dell'era antica, in particolare l'Impero Romano del I secolo a.C., che enfatizza gli elementi magici e mitici.\nDescrizione.\nIl gioco venne pubblicato in una confezione in scatola contenente tre manuali, \"Book I: Basic Rules\" di 24 pagine, \"Book II: The Advanced Rules\" di 40 pagine e \"Book III: The Adventure Book\" di 52 pagine, una raccolta di cinque avventure collegate una all'altra. Completano la confezione delle mappe, un blocco di cinquanta schede personaggio e un paio di dadi percentuali.\nIl \"Basic Rules\" introduce le regole base e quelle di combattimento mediante un semplice scenario in cui i personaggi sono tutti gladiatori in addestramento. L'\"Advanced Rules\" contiene le regole di generazione del personaggio, quelle di combattimento e un sistema magico. La razza e professione dei personaggi viene determinata casualmente, quindi non \u00e8 improbabile avere nello stesso gruppo un prete ebreo, un farmacista britannico e un guerriero britannico.\nIl gioco assume che ogni personaggio al termine di un'avventura sia rigenerato \"reincarnandosi\" con una nuova razza e professione, conservando solo le sue caratteristiche base (che sono per\u00f2 modificate dalla nuova razza e professione), ma perdendo, le propriet\u00e0, oro e oggetti acquisite e guadagnandone di nuove. Il sistema magico \u00e8 basato sull'uso di punti poteri e prevede incantesimi reminiscenti di quelli di \"Dungeons &amp; Dragons\".\nIl manuale delle avventure comprende un primo scenario collegato a quello del libro base in cui i giocatori devono uccidere un'avvelenatrice che vive vicino alla scuola di gladiatori e un'avventura in quattro parti in cui i personaggi vengono inviati prima in Britania e quindi in Irlanda indagando su alcuni strani fenomeni. L'avventura prosegue nei moduli pubblicati successivamente.\nL'edizione italiana \u00e8 stata pubblicata in occasione di Lucca Comics &amp; Games 2015 da GG Studio, con copertina di Paolo Barbieri. La scatola contiene anche il materiale celebrativo per il ventennale delle Ruolimpiadi, torneo di gioco di ruolo lucchese.\nPubblicazioni.\nFonte:"}
{"id": "4798512", "revid": "1498232", "url": "https://it.wikipedia.org/wiki?curid=4798512", "title": "Nokia Lumia 2520", "text": "Nokia Lumia 2520 \u00e8 il primo tablet computer prodotto dalla finlandese Nokia.\nStoria.\nViene presentato durante lo speciale evento del 22 ottobre 2013, insieme ad altre due novit\u00e0 per l'azienda finlandese, ovvero i phablet Lumia 1520 e Lumia 1320.\nCaratteristiche.\nDotato di un ampio display IPS LCD con diagonale da 10,1\" e risoluzione di 1920 x 1080 px, il dispositivo monta il sistema operativo Windows RT di Microsoft, nella versione 8.1, spinto da un chip Qualcomm Snapdragon 800 con 2 GB di RAM. Per quanto riguarda il comparto hardware, non mancano connettivit\u00e0 Wi-Fi, Bluetooth 4.0, NFC, slot micro-SIM per la rete dati, slot microSD (fino a 64 GB) e USB 3.0. Presenti anche due fotocamere, una anteriore e una posteriore; quest'ultima gode di un sensore da 6,7 megapixel con autofocus e lenti Carl Zeiss e registra video in Full HD. Altra caratteristica \u00e8 la disponibilit\u00e0 per il terminale di varie tonalit\u00e0 di colore per la scocca in policarbonato: \u00e8 infatti possibile scegliere tra i colori rosso, ciano, bianco e nero.\nDisponibilit\u00e0.\nVerr\u00e0 introdotto sul mercato nei primi mesi del 2014."}
{"id": "4798516", "revid": "1310927", "url": "https://it.wikipedia.org/wiki?curid=4798516", "title": "Gimcheon Sangmu Football Club", "text": "Il Gimcheon Sangmu FC \u00e8 una societ\u00e0 calcistica sudcoreana di propriet\u00e0 delle Forze Armate della Repubblica di Corea. Infatti, il nome Sangmu (\uc0c1\ubb34, \u5c19\u6b66) in coreano significa marzialismo. La squadra \u00e8 composta unicamente da giovani calciatori sudcoreani professionisti nel loro periodo del servizio di leva obbligatorio di due anni. All'inizio di ogni stagione, quindici giocatori entrano in squadra e trascorrono due anni prima di tornare ai loro club professionistici precedenti. Il Sangmu non pu\u00f2 acquistare giocatori stranieri, proprio per via del suo status di squadra militare."}
{"id": "4798518", "revid": "891081", "url": "https://it.wikipedia.org/wiki?curid=4798518", "title": "Lumia 2520", "text": ""}
{"id": "4798524", "revid": "38275", "url": "https://it.wikipedia.org/wiki?curid=4798524", "title": "Croce di Sant'Andrea (onorificenza)", "text": ""}
{"id": "4798527", "revid": "486946", "url": "https://it.wikipedia.org/wiki?curid=4798527", "title": "Sangju Sangmu FC", "text": ""}
{"id": "4798528", "revid": "120832823", "url": "https://it.wikipedia.org/wiki?curid=4798528", "title": "Ferrovia Nocera Inferiore-Mercato San Severino", "text": "La ferrovia Nocera Inferiore-Mercato San Severino \u00e8 una linea ferroviaria gestita da RFI che utilizza tratte ferroviarie costruite in tempi diversi:"}
{"id": "4798529", "revid": "486946", "url": "https://it.wikipedia.org/wiki?curid=4798529", "title": "Sangju Sangmu Phoenix Football Club", "text": ""}
{"id": "4798531", "revid": "486946", "url": "https://it.wikipedia.org/wiki?curid=4798531", "title": "Sangju Sangmu Phoenix FC", "text": ""}
{"id": "4798533", "revid": "370187", "url": "https://it.wikipedia.org/wiki?curid=4798533", "title": "Naples Foot-Ball Club 1910-1911", "text": "Questa voce raccoglie le informazioni riguardanti il Naples Foot-Ball Club nelle competizioni ufficiali della stagione 1910-1911.\nStagione.\nIn questa stagione il Naples contava tre squadre. I nuovi acquisti furono il portiere Koch, Garozzo e Incarnati (ritorni). Dopo le prime amichevoli (tra cui due vittorie contro l'Audace), partecip\u00f2 al campionato di Terza categoria con altre compagini napoletane (Societ\u00e0 Sportiva Napoli, Open Air Sporting Club, Audace, Juventus Sporting Club ed Elios Sporting Club). La squadra napoletana ottenne anche una vittoria di prestigio a Palermo, dove si aggiudic\u00f2 la Coppa Lipton battendo in finale il Palermo per 2-1. Come nella stagione precedente, i celeste-bleu affrontarono nuovamente il F.B.C. Bari nel campionato meridionale di Seconda Categoria: dopo il pareggio 2-2 in casa dei pugliesi nell'incontro d'andata, i partenopei vinsero la gara di ritorno a Bagnoli per 7-0, guadagnandosi il primato in classifica (con 3 punti, a dispetto del solo punto posseduto dai biancorossi) e la conseguente vittoria della competizione.\nLa societ\u00e0 fu invitata a disputare tale competizione, anche grazie al successo conseguito qualche mese prima, contro l'\"Arabik\", nave inglese approdata nel porto di Napoli. La gara contro l'equipaggio albionico fu vinta per 3-2 con i gol di McPherson, Michele Scarfoglio e Chaudoir.\nPrecedentemente la squadra inglese aveva battuto i campioni del Genoa per 3-0 durante una sosta nel porto ligure.\nOrganigramma societario.\nArea direttiva\nArea tecnica\nCollegamenti esterni.\nStoria del calcio i campionati del 1910-11"}
{"id": "4798534", "revid": "729019", "url": "https://it.wikipedia.org/wiki?curid=4798534", "title": "Stazione di Wynyard", "text": "La stazione di Wynyard \u00e8 la pi\u00f9 grande stazione ferroviaria sotterranea della societ\u00e0 Sydney Trains, ubicata nel Distretto affaristico centrale di Sydney a Sydney, a 2,05\u00a0km dalla stazione centrale.\nLa stazione \u00e8 usata da 58.040 persone in media al giorno (la terza per numero di persone a Sydney)."}
{"id": "4798535", "revid": "929200", "url": "https://it.wikipedia.org/wiki?curid=4798535", "title": "Campionato mondiale vetture sport 1958", "text": "Il Campionato mondiale vetture sport 1958, la cui denominazione ufficiale \u00e8 \"World Sports Car Championship\", \u00e8 stata la 6\u00aa edizione del Campionato mondiale vetture sport.\nOrganizzato dalla Federazione Internazionale dell'Automobile tramite la Commissione Sportiva Internazionale e riservato alle vetture sport con cilindrata limitata a 3 litri, \u00e8 stato vinto dalla Ferrari con la 250 Testa Rossa pilotata da Peter Collins, Phil Hill, Luigi Musso e Olivier Gendebien.\nRegolamento.\nVengono assegnati punti solo alla vettura meglio classificata per ogni costruttore. Al primo costruttore classificato vengono attribuiti 8 punti, 6 al secondo, 4 al terzo, 3 al quarto, 2 al quinto, 1 al sesto. Per la classifica finale vengono conteggiati solo i migliori quattro risultati. Le vetture gran turismo non ottengono punti.\nResoconto.\nPer il 1958 le gare del Campionato vengono nuovamente ridotte a sei: la 1000 km di Buenos Aires, la 12 Ore di Sebring, la Targa Florio, la 1000 km del N\u00fcrburgring, la 24 Ore di Le Mans e il Tourist Trophy.\nIl 1958 \u00e8 una stagione all'insegna della Ferrari che domina il Campionato con la nuova 250 Testa Rossa. La casa di Marenallo vince a Buenos Aires, Sebring, alla Targa Florio e si piazza seconda al N\u00fcrburgring dietro l'Aston Martin. Alla 24 Ore di Le Mans trionfa nuovamente la Ferrari mentre al Tourist Trophy l'Aston Martin. La Ferrari vince il quinto Titolo mondiale, il terzo consecutivo, con 32 punti contro i 18 di Porsche e Aston Martin."}
{"id": "4798543", "revid": "765341", "url": "https://it.wikipedia.org/wiki?curid=4798543", "title": "La terra impareggiabile", "text": "La terra impareggiabile \u00e8 la penultima raccolta di poesie di Salvatore Quasimodo pubblicata nel 1958 da Mondadori nella collana \"I poeti dello \u201cSpecchio\u201d\" ed ottenne il Premio Viareggio.\nStruttura.\nIndice della raccolta: \nVisibile, invisibile\nAncora dell'inferno\nDalla Grecia\nDomande e risposte"}
{"id": "4798547", "revid": "307923", "url": "https://it.wikipedia.org/wiki?curid=4798547", "title": "Bonacolso dei Bonacolsi", "text": "Biografia.\nBonacolso Bonacolsi era figlio di Rinaldo dei Bonacolsi o di Barardo dei Bonacolsi, discendente della nobile dei Bonacolsi di Mantova, vissuto agli inizi del 1200.\nFu abate benedettino di Sant'Andrea a Mantova nel 1241, ma fu espulso da Mantova nel 1244 e mor\u00ec in esilio nel 1249."}
{"id": "4798552", "revid": "599013", "url": "https://it.wikipedia.org/wiki?curid=4798552", "title": "Gast\u00f3n Brugman", "text": "Caratteristiche tecniche.\n\u00c8 un regista dotato di tecnica, buona visione di gioco e grande velocit\u00e0 di esecuzione. Possiede un buon tiro dalla lunga distanza ed \u00e8 un buon tiratore sui calci piazzati. Pu\u00f2 essere schierato anche come vertice basso di centrocampo.\nCarriera.\nClub.\nInizia la sua carriera a quattro anni, con l'Estudiantes di Rosario, squadra della sua citt\u00e0 natale. In seguito viene prelevato dal Pe\u00f1arol, con cui fa la trafila delle giovanili. Nel 2007 passa all'Empoli, in Italia.\nEsordisce con gli azzurri il 5 marzo 2011 in Empoli- (0-1), subentrando al 58' al posto di Riccardo Nardini. Otterr\u00e0 un'altra presenza il 29 maggio all'ultima giornata contro il Vicenza, andando in rete.\nIl 26 luglio 2012 firma un contratto quadriennale con il Pescara. Disputa la sua prima partita ufficiale con gli abruzzesi il 5 dicembre nell'incontro di Coppa Italia perso per 4-2 contro il Cagliari, restando in campo per tutta la durata dell'incontro.\nIl 31 gennaio 2013 viene ceduto in prestito al . Esordisce con i toscani il 16 marzo contro il , sostituendo Marco Crimi a 10' minuti dal termine. Conclude l'annata, terminata con la retrocessione dei toscani, con 12 presenze, disputando una buona seconda parte di stagione. Terminato il prestito, rientra al Pescara.\nIn Abruzzo riesce ad imporsi in mezzo al campo nel ruolo di regista, risultando tra i migliori tra i biancoazzurri per rendimento. Il 10 maggio 2014 - nel corso della partita contro il Siena - riporta la lesione del crociato anteriore del ginocchio sinistro. Torna in campo 7 mesi dopo contro il Perugia.\nIl 20 aprile 2015 rinnova il proprio contratto fino al giugno 2019.\nIl 10 luglio 2015 si trasferisce al Palermo con la formula del prestito con diritto di riscatto.. Con il Palermo gioca\n14 partite nella Serie A 2015-2016 ottenendo la salvezza con i Rosanero.\nIl 1\u00ba luglio 2016 scaduto il prestito, torna ad essere un giocatore del Pescara, neopromosso in Serie A, con l'obiettivo di riconquistare il suo posto da titolare a centrocampo. Nell'estate 2017 complice la partenza di Ledian Memushaj diventa il nuovo capitano della societ\u00e0 biancoazzurra.\nIl 1\u00ba agosto 2019 lascia il Pescara dopo sei anni, collezionando globalmente con i biancazzurri 168 presenze e mettendo a referto 20 reti, per trasferirsi in Serie A al Parma. Il 21 aprile 2021 realizza la sua prima rete con i ducali nella sconfitta per 3-1 contro la , segnando direttamente su calcio di punizione.\nDopo la retrocessione del Parma il 1\u00ba settembre passa in prestito al , club di seconda serie spagnola.\nNazionale.\nCon la propria nazionale, ha partecipato, nel 2007, al Campionato Sudamericano Under-15. Nel 2009 ha giocato 4 partite con la nazionale Under-17 uruguayana.\nStatistiche.\nPresenze e reti nei club.\n\"Statistiche aggiornate al 20 agosto 2021.\""}
{"id": "4798559", "revid": "2151778", "url": "https://it.wikipedia.org/wiki?curid=4798559", "title": "Sydney Trains", "text": "Sydney Trains (in italiano: Treni Sydney) \u00e8 un operatore ferroviario australiano. \u00c8 di propriet\u00e0 del governo del Nuovo Galles del Sud e offre tutti i servizi ferroviari per passeggeri dell'area metropolitana di Sydney.\n\"Sydney Trains\" \u00e8 una filiale di \"Transport for New South Wales\" (Trasporti per il Nuovo Galles del Sud).\nLa rete \u00e8 una ferrovia metro-suburbana ibrida con nucleo centrale sotterraneo che fa fermate con le frequenze tipiche di una metropolitana, ed un certo numero di diramazioni con frequenze tipiche di una rete per pendolari di tipo suburbano.\nLa bigliettazione \u00e8 incorporata nel sistema di bigliettazione della \"New South Wales MyZone\" con alcune sezioni limitate che usano il sistema di bigliettazione Opal.\nHa iniziato a operare il primo luglio 2013 dopo che il Ministero dei trasporti nel maggio 2012 ha deciso di ristrutturare \"RailCorp\""}
{"id": "4798564", "revid": "287204", "url": "https://it.wikipedia.org/wiki?curid=4798564", "title": "Rinaldo dei Bonacolsi (disambigua)", "text": "Con il nome Rinaldo dei Bonacolsi si conoscono o seguenti personaggi:"}
{"id": "4798566", "revid": "1714743", "url": "https://it.wikipedia.org/wiki?curid=4798566", "title": "Giovanni di G\u00f6rlitz", "text": "Biografia.\nGiovanni di G\u00f6rlitz nacque il 22 giugno 1370 da Carlo IV di Lussemburgo, Imperatore del Sacro Romano Impero e dalla sua quarta moglie Elisabetta di Pomerania, quando ebbe tre anni Giovanni ricevette i titoli di Margravio di Moravia e di Margravio di Brandeburgo.\nNel 1377 il Baliato di G\u00f6rlitz, nella Lusazia superiore venne elevato al rango di ducato, includendo anche la Lusazia inferiore e la parte meridionale del Neumark, e Giovanni fu il primo e unico duca di G\u00f6rlitz e fra il 1386 e il 1388 egli fu anche l'amministratore del Ducato del Lussemburgo.\nIl 10 giugno 1388 Giovanni spos\u00f2, a Praga, Richardis Catherine di Meclemburgo (1370 o 1372)-1400), figlia di Alberto di Meclemburgo, dal loro matrimonio nacque un'unica figlia, Elisabetta di G\u00f6rlitz (novembre 1390-2 agosto 1451) che in prime nozze spos\u00f2 Antonio di Borgogna e in seguito Giovanni III di Baviera-Straubing.\nDopo i Pogrom di Praga del 1389 Giovanni decise di espellere per decreto tutti gli Ebrei dal proprio ducato andando contro ai privilegi che erano stati garantiti loro dai balivi di Bautzen della famiglia di Berka z Dub\u00e9.\nNel 1394 il fratellastro di Giovanni, Venceslao di Lussemburgo, venne preso prigioniero e fu solo grazie al suo intervento militare che venne liberato.\nGiovanni mor\u00ec, forse avvelenato, presso il monastero di Neuzelle il 1\u00ba marzo 1396, alla sua morte il ducato si dissolse e i confini tornarono ad essere quelli di prima della sua creazione."}
{"id": "4798567", "revid": "1543377", "url": "https://it.wikipedia.org/wiki?curid=4798567", "title": "Hackney Central", "text": "Hackney Central (anticamente noto come Hackney Village o Hackney Proper) \u00e8 il quartiere centrale del borgo di Hackney a Londra. Si trova a pi\u00f9 di 6\u00a0km a nord est di Charing Cross.\nLa zona di Hackney Village fior\u00ec nel cosiddetto periodo Tudor, quando i principali membri della Corte (tra cui il re Enrico VIII d'Inghilterra che ebbe un palazzo, che si trova nei pressi dell'attuale rotonda di \"Lee Bridge Road\") iniziarono a costruire le loro case nella zona circostante. Hackney Central rimase una popolare localit\u00e0 turistica per i londinesi fino alla fine dell'era georgiana, quando questo sobborgo di Londra cominci\u00f2 ad essere completamente costruito; inoltre, durante l'epoca vittoriana, ferrovie, tram e fabbriche portarono la fine all'atmosfera rurale che caratterizzava Hackney e le sue fortune sono diminuite.\nLe industrie della vicina Homerton e Lee Valley sono in gran parte scomparse, lasciando il NHS e consiglio locale come il pi\u00f9 grande datore di lavoro. Successive ondate di immigrati, sia provenienti dall'estero e dal Regno Unito, hanno reso la moderna Hackney una parte culturalmente vivace dell'Inner London, con entrambi i benefici e le sfide che questo comporta.\nL'ampia ricostruzione post-bellica ha sostituito gran parte del patrimonio edilizio di Hackney Central, ma gli edifici in stile georgiano e le ville a schiera in stile vittoriano che rimangono sono diventati ancora popolari.\nGeografia fisica.\nHackney Central \u00e8 il convenzionalmente considerato il centro geografico del borgo londinese di Hackney, e infatti, anche prima della riorganizzazione del consiglio della Contea di Londra (\"London County Council\") nel 1899, il quartiere era considerato essere \"Hackney\" per antonomasia; tuttavia spesso ci si riferiva a questo quartiere come Hackney \"Proper\" (\"Vero Hackney\"), specialmente, per distinguerlo da altri insediamenti contigui, come South Hackney, West Hackney e Hackney Wick.\nFino al 1835 le zone di Hackney \"Proper\", Homerton, Upper e Lower Clapton, Dalston, De Beauvoir Town, Stamford Hill e Kingsland tutto costituivano la Parrocchia di Hackney.\nDa allora, l'utilizzo del termine \u00e8 stato esteso per indicare, in primo luogo, nel 1899, il borgo metropolitano, e poi, dopo il 1965, il borgo londinese.\nIl municipio di Hackney (\"Hackney Town Hall\") si trova a circa 8\u00a0km a nord-est di Charing Cross, e a 6\u00a0km dal \"City Hall\", vicino al Tower Bridge.\nStoria.\nNel 1727, Daniel Defoe disse del villaggio di Hackney:\n\"All these, except the Wyck-house, are within a few years so encreas'd in buildings, and so fully inhabited, that there is no comparison to be made between their present and past state: Every separate hamlet is encreas'd, and some of them more than treble as big as formerly; Indeed as this whole town is included in the bills of mortality, tho' no where joining to London, it is in some respects to be call'd a part of it.\"\n\"This town is so remarkable for the retreat of wealthy citizens, that there is at this time near a hundred coaches kept in it; tho' I will not join with a certain satyrical author, who said of Hackney, that there were more coaches than Christians in it.\"\nLe origini.\nHackney Central \u00e8 sostanzialmente invariato sin dal epoca romana, con la Ermine Street che passa ad ovest del quartiere. Il terreno era coperto da boschi di querce e noccioli, con paludi intorno ai fiumi e torrenti che attraversavano la zona. Hackney giaceva nel territorio tribale \"Catevallauni\".\nIl nome Hackney deriva dal nome dell'insediamento sassone del V o VI secolo conosciuto come \"Haca's ey\", che significa rialzato in terreno paludoso. Ci\u00f2 era dovuto alla vicinanza del fiume Hackney Brook ed era probabilmente situato sul terreno pi\u00f9 elevato intorno al terreno che successivamente avrebbe ospitato la Torre di Sant'Agostino. Hackney non venne espressamente menzionato nella Domesday Book normanno, in quanto a quel tempo faceva parte del feudo di Stepney.\nPeriodo dei Tudor e degli Stuart.\nPoco rimane dell'antica Hackney, tranne la Torre di Sant'Agostino, del periodo Tudor, che sopravvive come il pi\u00f9 antico edificio di Hackney, e la rete stradale medievale. Il cimitero, l'Hackney Brook e i villaggi circostanti hanno impedito l'espansione di Hackney, e nel 1605 il paese aveva un valore giudicato inferiore a quello delle altre divisioni della parrocchia di Stepney.\nDurante il periodo dei Tudor, pur essendoci una serie di eleganti case lungo \"Church Street\", molti cortigiani Tudor vivevano nella vicina Homerton. Sul sito del \"Brooke House College\", a Lower Clapton (quartiere al confine con Hackney Central), Enrico VIII d'Inghilterra fece costruire il palazzo dove successivamente la figlia Maria fece il Giuramento di Supremazia.\nUn ulteriore gruppo di case esisteva sin dall'epoca medievale, nella zona dove \"Well Street\" incrocia \"Mare Street\". A nord-est da qui, su un campo libero, la famiglia Loddiges fond\u00f2 il loro vasto vivaio nel XVIII secolo.\nA seguito della peste del 1665 e il grande incendio di Londra l'anno successivo, scoppiati sotto il regno di re Carlo II, la concezione della vita in campagna \u00e8 divenuta pi\u00f9 attraente agli occhi degli abitanti delle citt\u00e0: pertanto un gran numero di residenti benestanti delle citt\u00e0 incominciato a spostarsi verso luoghi di campagna, come a quel tempo era Hackney Village, per vivere l'attraente vita di paese. Questa tendenza \u00e8, successivamente, proseguita nel periodo georgiano. Daniel Defoe, che risiedeva a Stoke Newington, nel 1720, descrisse Hackney come una localit\u00e0 comprendente di \"dodici piccoli borghi\" che \"aveva tanti cittadini ricchi quanti ne conteneva quasi un centinaio di carrozze\". Importanti residenti di Hackney furono il Governatore della Banca d'Inghilterra, che ha vissuto nella \"Hackney House\" della vicina Clapton, nel 1745, e il fondatore capo dell'Onorevole compagnia delle Indie orientali.\nPeriodo georgiano.\nEntro il 1724, il borgo era ancora costituito da una linea ininterrotta di edifici, con ampi giardini dietro le case e locande, su una singola strada (a eccezione dal sagrato e dal ruscello).\nLa chiesa del XVI secolo, nonostante le navate in fase di installazione, era divenuta troppo piccola per le esigenze della parrocchia e il parlamento, nel 1790, approv\u00f2 una petizione per una moderna chiesa pi\u00f9 grande: nel 1791 su un campo a nord-est della vecchia chiesa incominci\u00f2 la costruzione di questa nuova chiesa, ma essendo stata la costruzione interrotta pi\u00f9 volte a causa dei fallimenti dei costruttori, non definitivamente completata fino al 1812-13, quando furono aggiunte la torre e portici. Un ulteriore disastro che ha colpito la chiesa fu un incendio nel 1955.\nNel cimitero si trova la tomba di Francis Beaufort, ideatore della scala di Beaufort e quella di John Hunter, secondo governatore del Nuovo Galles del Sud. Anche la famiglia Loddiges ha una tomba nel cimitero e memoriali all'interno della chiesa. Il registro sepoltura parrocchia registra la morte di \"Anthony, a poore old negro, aged 105\" (\"Anthony, un povero vecchio nero, di 105 anni\") nel 1630: pur essendo questo tutto ci\u00f2 che si sa di Anthony, \u00e8 lui il primo residente nero di Hackney ad essere registrato.\nI villaggi di Hackney, Lower Clapton e Homerton rimasero separati dai campi agricoli anche nel XIX secolo: ad Hackney, artigiani e operai vivevano in case attorniate da grandi giardini e mancava sia lo spazio che la volont\u00e0 di una profonda ristrutturazione del villaggio. L'unico atto di novit\u00e0 apportato nel quartiere fu la costruzione, nella parte meridionale di \"Mare Street\", nel 1800, di una piazza, \"St Thomas' Square\", in stile georgiano.\nIl palazzo degl'inizi del XVIII secolo che si trova al 195 di \"Mare Street\" era una volta la sede della Societ\u00e0 delle signore britanniche per la Promozione della Riforma delle detenute (\"British Ladies' Society for Promoting the Reformation of Female Prisoners\") di Elizabeth Fry. Ad oggi, questo edificio, che \u00e8 occupato dal \"New Landsdown Club\", \u00e8 un monumento classificato di grade II*, ma, essendo in cattive condizioni, \u00e8 segnalato sul registro dell'English Heritage come edificip a rischio.\nLa ricostruzione della Chiesa, su un campo a nord del villaggio ha alterato il corso della strada e ha permesso la creazione di \"Clapton Square\" nel 1816, nella vicina Lower Clapton. Gran parte della zona a nord e ad est del cimitero ora forma il \"Clapton Square Conservation Area\", designato nel 1969 a protezione dell'architettura dell'area.\nHackney in et\u00e0 vittoriana.\nDurante l'epoca vittoriana, molti dei vecchi edifici sono stati demoliti per lasciar posto a strade di case a schiera.\nIl passaggio da borgo rurale a urbano \u00e8 stato segnato dall'arrivo della ferrovia nel 1850, con un grande ponte ferroviario in ferro che attraversa \"Mare Street\". I tram hanno cominciato a fare la loro comparsa sulle strade nel 1870 e un deposito di tram \u00e8 stato aperto nel 1882 su \"Bohemia Place\".\nUn maggiore accesso al quartiere e la tombinatura del Hackney Brook nel 1859-60 ha portato alla creazione del sistema stradale che \u00e8 tuttora esistente.\nMolti vecchi edifici furono abbattuti per intensificare lo sviluppo e per fare spazio per l'ampliamento delle strade e della ferrovia. Nel 1802, l\"'Old Town Hall\" \u00e8 stato costruito sul sito della sacrestia , presso la Torre. A questo \u00e8 stata ricostruita una nuova facciata in stile barocco nel 1900. Tuttavia, a sua volta, questo edificio \u00e8 stato sostituito in quanto troppo piccolo per le esigenze del borgo, e il centro politico si \u00e8 spostato verso l'attuale \"Town Hall\" (1937).\nCon l'inizio del XX secolo, solo \"St Johns Gardens\", \"Clapton Square\" e le zone intorno alla chiesa del 1791 sono rimaste spazi pubblici aperti.\nLuoghi notevoli.\n\"Town Hall Square\".\nNella zona a sud della stazione di Hackney Central, la \"Mare Street\" tange ci\u00f2 che viene considerato il \"quartiere culturale\" di Hackney, ovvero \"Town Hall Square\". Il lato nord di questa piazza \u00e8 dominata dal \"Hackney Empire\", auditorium progettato dall'architetto Frank Matcham nel 1901 e oggi monumento classificato di \"grado II*\", sul cui palco sono apparse personalit\u00e0 come Charles Chaplin e Marie Lloyd (che abitava nella vicina \"Graham Road\").\nSul lato ovest della \"Town Hall Square\" vi \u00e8 il municipio di Hackney (\"Hackney Town Hall\"). Questo edificio in pietra di Portland, costruito tra il 1934 e il 1937 e oggi monumento classificato di \"grado II*\", \u00e8 fronteggiato da uno spazio aperto che si \u00e8 venuto a formare quando l'antica sagrestia di Hackney del 1860 \u00e8 stata demolita. Una nuova ala del municipio \u00e8 in costruzione dietro l'edificio esistente.\nLa parte meridionale dell piazza \u00e8 occupata dal \"Learning and Technology Centre\". Questo edificio del 2002 ospita la nuova biblioteca di Hackney Central, l'archivio di Hackney, il museo locale e gli uffici del \"Hackney Learning Trust\".\n\"The Narroway\".\nA nord del ponte ferroviario, \"Mare Street\" continua come \"The Narroway\" (originariamente conosciuta come \"Church Street\").\nSu questa strada, presso la torre di Sant'Agostino, monumento classificato di \"grado I\", si trova l\"'Old Town Hall\" (il vecchio municipio) costruito per servire la Parrocchia di Hackney nel 1802; oggi questo edificio \u00e8 un negozio di scommesse. Sul lato est della strada vi sono i giardini della chiesa di St. John a cui, nel 2009, \u00e8 stato concesso lo status di \"patrimonio Bandiera Verde\". All'interno dei giardini si trova la chiesa di St John-at-Hackney datata al 1792.\n\"Clapton Square\".\nClapton Square \u00e8 piazza di Hackney Proper su cui si affacciano la chiesa tardo settecentesca di St. John-at-Hackney, una serie di edifici a schiera in tardo stile georgiano e i giardini di St. John. Questa piazza \u00e8, dal 1969 (ed estesa nel 1991 e nel 2000) una Conservation Area. Clapton Square si trova vicino al centro del borgo londinese di Hackney, in prossimit\u00e0 dell'incrocio di quattro storiche vie, \"Lower Clapton Road\" e \"Mare Street\" (che hanno direzione nord-sud) e \"Dalston Lane\" e \"Homerton High Street\" (che hanno direzione est-ovest).\nClapton Square possiede un'incantevole atmosfera da villaggio con le case di cinque piani con le originali lunette di piombo sopra le porte, pilastri, le cornici dei tetti, le finestre a ghigliottina, i balconi in ghisa ornamentali: l'atmosfera di questa piazza, usuale per altre propriet\u00e0 in stile georgiano in pi\u00f9 eleganti zone a sud-ovest di Londra, meno per la zona dell'East End, ha facilitato l'inclusione di Clapton Square come monumento classificato di Grade II.\nClapton Square era disposta sul \"Clapton Field\" nel 1816 ed \u00e8 ancora un'area di verde in una zona particolarmente trafficata. Fu realizzata nel 1816 da cittadini abbienti, tra cui agenti commerciali dalla City, seguendo lo stile delle piazze georgiane e degli edifici a schiera del West End. Nel mezzo del giardino centrale della piazza si trova una fontana, costruita come dono da \"Howard Morley Esq.\" ai residenti di Hackney.\nEssendo stati due lati della piazza demoliti nel tardo XIX secolo, oggi sono presenti case in stile georgiano sono solo sui lati nord e ovest.\nIl lato est della piazza \u00e8 stato distrutto dai bombardamenti della seconda guerra mondiale, ma ora \u00e8 stato ricostruito con lo stesso stile georgiano da Furlong Homes.\nPersonalit\u00e0 di spicco legate a questa piazza sono:\nEconomia.\nL'economia di Hackney Central \u00e8 prevalentemente legata al settore terziario.\nAd Hackney Central si trovano varie aree commerciali come \"Narrow Way\" (gi\u00e0 \"Church Street\") e \"Morning Lane\" (gi\u00e0 \"Money Lane\") che ospita un grande supermercato Tesco.\n\u00c8 proprio ad Hackney, da una bancarella del mercato di \"Well Street\", che, nel 1919, Jack Cohen ha fondato Tesco, catena di supermercati che oggi ha centri commerciali in tre continenti.\nNel 2011, il sito di Tesco in Hackney \u00e8 stato sottoposto a progetti di consultazione di pianificazione che ha previsto un centro commerciale multi-piano (con parcheggio sottostante e l'alloggiamento sopra).\n\"Morning Lane\" ospita anche un'ex fabbrica Burberry, oggi aperta come \"factory outlet\" che viene considerato come attrazione turistica pi\u00f9 visitata di Hackney.\nI principali datori di lavoro locali sono il consiglio municipale e la NHS presso l\"'Homerton University Hospital\"; ad Hackney sono presenti anche due garage di propriet\u00e0 di \"London Transport\", uno lungo la \"Narroway\", l'altro a circa 1 miglio a sud presso Ash Grove.\nTra Ash Grove e London Fields \u00e8 presente una piccola zona industriale.\nInfrastrutture e trasporti.\nDalla stazione ferroviaria di Hackney Downs, Hackney Central \u00e8 collegata con frequenti treni alla stazione di Liverpool Street, nella citt\u00e0 di Londra, dalla quale dista 2 miglia (3,2\u00a0km).\nLa stazione di Hackney Central \u00e8 una stazione della London Overground (North London Line) con treni diretti a ovest verso Richmond (via Dalston Kingsland) e treni diretti a est verso Stratford (via Homerton).\nLe linee 30, 38, 48, 55, 106, 236 (24h), 242 (24h), 253, 254, 276, 277 (24h), 394, D6 e W15 servono il quartiere di giorno, mentre le linee N38, N55 e N253 e le linee 24-ore servono Hackney Central di notte."}
{"id": "4798570", "revid": "125378681", "url": "https://it.wikipedia.org/wiki?curid=4798570", "title": "Ti adoro", "text": "Ti adoro \u00e8 una preghiera della tradizione cattolica rivolta a Dio.\nSi recita, in due versioni diverse, all'inizio delle preghiere del mattino e della sera.\nTesto.\nAl mattino.\n&lt;poem&gt;\nTi adoro, mio Dio\ne ti amo con tutto il cuore.\nTi ringrazio di avermi creato,\nfatto cristiano e conservato in questa notte.\nTi offro le azioni della giornata\nfa che siano tutte secondo la Tua santa volont\u00e0 e per la maggior Tua gloria.\nPreservami dal peccato e da ogni male.\nLa Tua grazia sia sempre con me\ne con tutti i miei cari.\nAmen\n&lt;/poem&gt;\nAlla sera.\n&lt;poem&gt;\nTi adoro, mio Dio\ne ti amo con tutto il cuore.\nTi ringrazio di avermi creato,\nfatto cristiano e conservato in questo giorno.\nPerdonami il male oggi commesso,\ne se qualche bene ho compiuto, accettalo.\nCustodiscimi nel riposo\ne liberami dai pericoli.\nLa Tua grazia sia sempre con me\ne con tutti i miei cari.\nAmen\n&lt;/poem&gt;"}
{"id": "4798578", "revid": "63283019", "url": "https://it.wikipedia.org/wiki?curid=4798578", "title": "Ferrovia Mercato San Severino-Salerno", "text": ""}
{"id": "4798580", "revid": "1418004", "url": "https://it.wikipedia.org/wiki?curid=4798580", "title": "Susan Stewart (poetessa)", "text": "Biografia e opere.\nVive tra Filadelfia e Princeton. \nPoeta, critico e traduttore, si \u00e8 occupata anche di critica d'arte. \nNel 2005 ha ottenuto il titolo di \"chancellor\" dall'Academy of American Poets ed \u00e8 membro dell'American Academy of Arts and Sciences.\nDocente di discipline umanistiche, dirige la Society of Fellows in the Liberal Arts presso la Princeton University.\nConosce e frequenta l'Italia. Ha spesso collaborato con artisti italiani, tra cui Sandro Chia. In italiano ha pubblicato due libri, \"Columbarium e altre poesie\", (Ares 2006) e \"Red Rover,\" (Jaca Book 2011), a cura di Maria Cristina Biggio."}
{"id": "4798588", "revid": "767487", "url": "https://it.wikipedia.org/wiki?curid=4798588", "title": "T\u00fcrkiye 1. Basketbol Ligi 2004-2005", "text": "La T\u00fcrkiye 1. Basketbol Ligi 2004-2005 \u00e8 stata la 39\u00aa edizione del massimo campionato turco di pallacanestro maschile. La vittoria finale \u00e8 stata ad appannaggio dell'Efes Pilsen.\nNon vi furono retrocessioni, in quanto la federazione turca decise di aumentare il numero di squadre da 14 a 16 per la stagione 2005-2006."}
{"id": "4798600", "revid": "287204", "url": "https://it.wikipedia.org/wiki?curid=4798600", "title": "Gaston Brugman", "text": ""}
{"id": "4798601", "revid": "198277", "url": "https://it.wikipedia.org/wiki?curid=4798601", "title": "Emily Bett Rickards", "text": "Biografia.\nEmily Bett Rickards \u00e8 nata e cresciuta sulla costa occidentale canadese. Inizia a recitare in giovane et\u00e0, partecipando a musical teatrali e balletti. Dopo il diploma, frequenta il corso di recitazione alla Vancouver Film School e studia al \"Alida Vocal Studio\". Successivamente, partecipa a un provino aperto, tramite il quale ottiene un agente.\nInizia la sua carriera di attrice nel 2008, apparendo nel videoclip del brano \"Never Gonna Be Alone\" dei Nickelback. Dopo qualche ruolo minore, nel 2012 viene scelta per interpretare Felicity Smoak nella serie TV \"Arrow.\" Inizialmente era stata scritturata come guest star per un solo episodio, ma la sua chimica con l'attore protagonista Stephen Amell caus\u00f2 una reazione positiva da parte dei telespettatori, pertanto fu promossa a personaggio ricorrente per tutta la prima stagione, e poi come personaggio regolare per la seconda stagione e per le successive. L'anno seguente, ottiene il ruolo di Lauren Phillips nel film per la televisione \".\nDoppiatrici italiane.\nNelle versioni in italiano dei suoi film, Emily Bett Rickards \u00e8 stata doppiata da:"}
{"id": "4798602", "revid": "599013", "url": "https://it.wikipedia.org/wiki?curid=4798602", "title": "Michela Moioli", "text": "Biografia.\nDopo avere partecipato all'EYOF di Liberec 2011 (6\u00aa nello snowboard cross e 17\u00aa nello slalom gigante parallelo) e ai Mondiali juniores svolti a Chiesa in Valmalenco lo stesso anno (5\u00aa nello snowboard cross), nel dicembre 2012 Michela Moioli ha disputato anche la sua prima Coppa del Mondo all'et\u00e0 di 17 anni.\nDue volte medaglia di bronzo ai Mondiali juniores, partecipa alle Olimpiadi di So\u010di 2014 raggiungendo la finale, ma durante la gara subisce una caduta che le provoca la rottura del legamento crociato.\nVincendo la medaglia di bronzo nello snowboard cross ai Mondiali di Kreischberg 2015 diventa la prima italiana a vincere una medaglia in questa disciplina ai campionati mondiali. L'anno seguente vince anche la Coppa del Mondo di specialit\u00e0 e poi ai campionati mondiali di Sierra Nevada 2017 ottiene la sua seconda medaglia di bronzo.\nAlle Olimpiadi di Pyeongchang 2018, prima italiana di sempre, si laurea campionessa olimpica davanti alla francese Julia Pereira de Sousa-Mabileau e alla ceca Eva Samkov\u00e1. L'anno successivo vince la terza medaglia di bronzo ai Mondiali di Park City 2019 e guadagna anche il secondo posto nello snowboard cross a squadre insieme a Omar Visintin alle olimpiadi di Pechino 2022.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSBX = Snowboard cross"}
{"id": "4798607", "revid": "1543377", "url": "https://it.wikipedia.org/wiki?curid=4798607", "title": "No Mercy 2004", "text": "No Mercy 2004 \u00e8 stata la settima edizione dell'evento in pay per view No Mercy, prodotto dalla World Wrestling Entertainment (WWE). L'evento, esclusivo del roster di \"SmackDown!\", si \u00e8 svolto il 3 ottobre 2004 presso il Continental Airlines Arena di East Rutherford. La \"tagline\" dell'evento era \"Business can be Brutal\" (\"L'affare pu\u00f2 essere brutale\"). Sponsorizzato da \"Day of Reckoning\", No Mercy incass\u00f2 oltre 700.000 dollari, grazie ai 10.000 biglietti venduti.\nIl \"main event\" dell'evento fu il Last Ride match per il WWE Championship tra il campione John \"Bradshaw\" Layfield e The Undertaker, vinto da Layfield. Gli altri due incontri predominanti del\"'undercard\" furono John Cena contro Booker T per lo United States Championship, e Big Show contro Kurt Angle.\nStoryline.\nLa faida principale fu quella per il WWE Championship tra il campione John \"Bradshaw\" Layfield (JBL) e The Undertaker. La costruzione del match inizi\u00f2 dopo SummerSlam, dove JBL sconfisse The Undertaker per squalifica per mantenere il titolo. Nella puntata di \"SmackDown!\" successiva a SummerSlam, JBL indoss\u00f2 un collarino per \"vendere\" l'infortunio causato dalla Chokeslam di The Undertaker sulla limousine. Nella puntata di \"SmackDown!\" del 26 agosto, Orlando Jordan, uno dei soci di JBL, difese il titolo al posto di quest'ultimo contro The Undertaker, e il match su concluse in squalifica a causa di un intervento di JBL e di fatto quest'ultimo mantenne il WWE Championship. Due settimane dopo, il \"general manager\" Theodore Long, annunci\u00f2 che JBL avrebbe difeso il WWE Championship contro The Undertaker in un Last Ride match a No Mercy.\nLa seconda rivalit\u00e0 principale dell'evento, fu quella per lo United States Championship tra il campione Booker T e lo sfidante John Cena. A SummerSlam, Cena sconfisse Booker T nel primo match della serie dei \"migliori cinque\" incontri. Nella puntata di \"SmackDown!\" del 26 agosto, il secondo match venne vinto da Booker T, portandosi sull'1-1. La notte seguente in un evento dal vivo di \"SmackDown!\", Booker T sconfisse Cena nel terzo match. Nella puntata di \"SmackDown!\" del 16 settembre, Cena sconfisse Booker T nel quarto match. La settimana seguente, fu annunciato che l'ultimo match della serie si sarebbe svolto a No Mercy.\nUn'altra rivalit\u00e0 predominante dell'evento, fu tra Kurt Angle e Big Show. Nella puntata di \"SmackDown!\" del 9 settembre, durante un Lumberjack match tra Kurt Angle e Eddie Guerrero, Big Show fece il suo ritorno interferendo nel match e colp\u00ec con una \"Chokeslam\" sia Angle che Guerrero. La settimana seguente, a Big Show vennero offerti due contratti:uno per affrontare Eddie Guerrero e l'altro per affrontare Kurt Angle. Big Show, firm\u00f2 il contratto per affrontare Guerrero. Dopo la firma, Angle e il suo alleato Luther Reigns, gettarono Guerrero fuori dal ring e offrirono a Big Show una stretta di mano. Tuttavia, Show strapp\u00f2 il contratto di Guerrero e firm\u00f2 quello per affrontare Angle a No Mercy.\nEvento.\nMatch preliminari.\nPrima della messa in onda dell'evento, Mark Jindrak sconfisse Scotty 2 Hotty a \"Sunday Night Heat\".\nIl primo match fu tra Eddie Guerrero e Luther Reigns. Nelle prime fasi dell'incontro, entrambi i partecipanti si portarono in vantaggio l'uno contro l'altro. Reigns domin\u00f2 la maggior parte del match, mentre Guerrero cerc\u00f2 di liberarsi dagli attacchi di Reigns. Guerrero colp\u00ec Reigns con un manganello ed esegu\u00ec poi il \"Frog Splash\" su ques'ultimo per vincere il match.\nIl match seguente fu quello per il Cruiserweight Championship tra il campione Spike Dudley e lo sfidante Nunzio. Il match inizi\u00f2 con Nunzio che esegu\u00ec un pescado su Dudley. Durante la contesa, ci fu l'interferenza di D-Von Dudley, che spinse Nunzio dalla terza corda. Johnny Stamboli tent\u00f2 di prevenire un'interferenza di D-Von, permettendo a Bubba Ray di lanciare Nunzio contro uno dei quattro angolo del ring e diede, cos\u00ec, l'opportunit\u00e0 a Spike di schienarlo e mantenere il titolo.\nIl terzo match fu tra Billy Kidman e Paul London. Nelle fasi iniziali del match, London colp\u00ec Kidman con un running springboard moonsault. Kidman prese il controllo dell'incontro e si focalizz\u00f2 sulla schiena di London. London tent\u00f2 di eseguire una powerbomb su Kidman, che intercett\u00f2 in un sitout facebuster. Kidman esegu\u00ec la \"Shooting Star Press\" ai danni di London per poi schienarlo e vincere il match.\nIl match che segu\u00ec fu quello per il WWE Tag Team Championship tra la coppia campione Ren\u00e9 Dupr\u00e9e e Kenzo Suzuki contro quella formata da Rey Mysterio e Rob Van Dam. Il match inizi\u00f2 tra Van Dam e Dupr\u00e9e che si portarono in vantaggio l'uno sull'altro. Mysterio ricevette il cambio ed esegu\u00ec un diving headbutt, una tornado DDT e una seated senton su Suzuki. Mysterio colp\u00ec Suzuki con la \"619\" e tent\u00f2 successivamente di eseguire il \"West Coast Pop\", ma Dupr\u00e9e lo fece cadere. Suzuki schien\u00f2 Mysterio usando le corde e mantenne il titolo.\nMatch principali.\nIl quinto match fu la sfida tra Big Show e Kurt Angle. Inizialmente, Angle venne contato fuori dal ring, ma il general manager Theodore Long ordin\u00f2 a Angle di continuare il match, altrimenti non avrebbe pi\u00f9 combattuto a \"SmackDown!\". Dopo che Angle torn\u00f2 nel ring, Big Show lo attacc\u00f2. Angle prese una sedia d'acciaio, ma Big Show colp\u00ec la sedia con un pugno facendola, cos\u00ec, sbattere sul viso di Angle. Mentre Show prepar\u00f2 la \"Chokeslam\", Angle lo intrappol\u00f2 nella \"Ankle Lock\". Durante la sottomissione, Show si liber\u00f2 dalla presa e Angle fin\u00ec per colpire l'arbitro. Big Show esegu\u00ec la \"Chokeslam\" su Angle e lo schien\u00f2 per vincere il match.\nIl match successivo fu quello per lo United States Championship tra il campione Booker T e lo sfidante John Cena. Nella prima fase del match, Cena e Booker T lottarono fuori dal ring. Cena prese il controllo del match eseguendo un one-handed bulldog e il five knuckle shuffle. Cena tent\u00f2 di eseguire la \"F-U\" che Booker contrattacc\u00f2 con la \"Book End\". Cena fu in grado di evitare lo \"Scissors Kick\" ed esegu\u00ec la F-U per poi schienarlo e vincere il titolo.\nIl settimo match fu il mixed tag team match tra la coppia formata dai Dudley Boyz (Bubba Ray Dudley e D-Von Dudley) e Dawn Marie contro quella formata da Charlie Haas, Rico e Miss Jackie. Haas esegu\u00ec un pointed elbow drop e diede il cambio a Rico, il quale effettu\u00f2 un moonsault su D-Von, che gli permise di ottenere lo schienamento vincente.\nIl \"main event\" fu il Last Ride match valevole per il WWE Championship tra il campione John \"Bradshaw\" Layfield e lo sfidante The Undertaker. Nelle fasi iniziali del match, The Undertaker esegu\u00ec su JBL la \"Old School\", la Chokeslam e un leg drop nel bordo del ring. JBL colp\u00ec Undertaker con i gradoni d'acciaio e tent\u00f2 di metterlo all'interno del carro funebre, senza successo. JBL tent\u00f2 di eseguire un Piledriver su The Undertaker, il quale contrattacc\u00f2 ed esegu\u00ec il \"Tombstone Piledriver\" sui gradoni d'acciaio, causando una ferita a JBL. The Undertaker sollev\u00f2 e port\u00f2 JBL verso il carro funebre ma Jon Heidenreich usc\u00ec dal carro funebre e fece svenire The Undertaker coprendogli la bocca con un panno imbevuto di cloroformio, per metterlo successivamente dentro il carro funebre. All'interno del carro funebre, The Undertaker usc\u00ec da esso e attacc\u00f2 Heidenreich. JBL esegu\u00ec la \"Clothesline From Hell\" e aiut\u00f2 Heidenreich a posizione The Undertaker nel carro funebre e vincere il match. Dopo il match nel backstage, Paul Heyman guid\u00f2 il carro funebre fino al parcheggi\u00f2, dove Heidenreich guid\u00f2 una macchina e colp\u00ec il carro funebre causando un'esplosione.\nConseguenze.\nDopo No Mercy, la rivalit\u00e0 tra JBL e The Undertaker si concluse, e JBL ne inizi\u00f2 una con Booker T. Nella puntata di \"SmackDown!\" del 21 ottobre, Booker T che all'epoca era un \"heel\", si congratul\u00f2 con JBL per la sua vittoria. Nella stessa serata, durante il six-man tag team match tra la coppia composta da Booker T, Rob Van Dam e Rey Mysterio contro quella composta da JBL, Kenzo Suzuki e Ren\u00e9 Dupr\u00e9e, Booker T schien\u00f2 JBL e divenne un beniamino del pubblico. La settimana successiva a \"SmackDown!\", Booker T sconfisse Orlando Jordan e ottenne il diritto di affrontare JBL per il WWE Championship a Survivor Series. Alle Survivor Series, JBL sconfisse Booker T e mantenne il titolo.\nNella puntata di \"SmackDown!\" del 21 ottobre, Paul Heyman chiese a Theodore Long di sancire un match tra Heidenreich e The Undertaker alle Survivor Series. Long approv\u00f2 la richiesta e disse che se Heyman avesse voluto lo svolgimento del match, avrebbe dovuto far firmare il contratto a The Undertaker di persona. La settimana successiva, Heyman incontr\u00f2 The Undertaker in un luogo segreto nel quale dichiar\u00f2 l'intensione di Heidenreich di volerlo affrontare in un match. The Undertaker firm\u00f2 il contratto e avvert\u00ec Heyman dicendogli che avrebbe sconfitto Heidenreich alle Survivor Series. All'evento, The Undertaker sconfisse Heidenreich con successo.\nIn seguito alla sua vittoria a No Mercy, John Cena perse lo United States Championship contro Carlito Caribbean Cool, che debutt\u00f2 a \"SmackDown!\". Successivamente, Carlito assunse Jes\u00fas come guardia del corpo, il quale aveva attaccato Cena in un nightclub di Boston. Nella puntata di \"SmackDown!\" del 18 novembre, Cena riconquist\u00f2 lo United States Championship sconfiggendo Carlito. Dopo la conquista del titolo, Cena fece debuttare la versione spinner del titolo e sconfisse Jes\u00fas in uno Street Fight match ad Armageddon.\nRecensioni.\nLa Continental Airlines Arena ospita di solito 20.000 persone, ma i posti furono ridotti per l'evento. L'evento, incass\u00f2 oltre 700.000 dollari con una capacit\u00e0 approssimativa di 10.000 posti \u2013 il massimo consentito. No Mercy, aiut\u00f2 la WWE a guadagnare 24.7 milioni di dollari rispetto ai 18.5 milioni dell'anno precedente, ci\u00f2 venne confermato il 23 novembre 2004 dalla \"CEO\" della WWE, Linda McMahon. Il Canadian Online Explorer diede all'evento un voto di 5 stelle su 10. L'indice d'ascolto fu lo stesso anche nell'edizione dell'anno successivo, il quale fu etichettato come pay-per-view \"assolutamente terribile\". Il match tra Billy Kidman e Paul London ricevette un voto di 7 stelle su 10, mentre i match Eddie Guerrero contro Luther Reigns, Spike Dudley contro Nunzio, Booker T contro John Cena e il Last Ride match, ottennero tutti 4 stelle su 10. L'evento venne rilasciato in DVD il 9 novembre 2004."}
{"id": "4798608", "revid": "767487", "url": "https://it.wikipedia.org/wiki?curid=4798608", "title": "Robert Pogue Harrison", "text": "Biografia.\nI suoi primi studi si sono occupati di Dante, in particolare della Vita Nuova. \nHarrison ha poi approfondito lo studio dei simboli delle immagini e della letteratura occidentali in diversi saggi alcuni dei quali sono stati tradotti in lingua italiana."}
{"id": "4798610", "revid": "33689", "url": "https://it.wikipedia.org/wiki?curid=4798610", "title": "Mathias Albrecht Lotter (1741-1810)", "text": ""}
{"id": "4798612", "revid": "599013", "url": "https://it.wikipedia.org/wiki?curid=4798612", "title": "When Knighthood Was in Flower", "text": ""}
{"id": "4798613", "revid": "486946", "url": "https://it.wikipedia.org/wiki?curid=4798613", "title": "Sonar Festival", "text": ""}
{"id": "4798614", "revid": "279320", "url": "https://it.wikipedia.org/wiki?curid=4798614", "title": "Festival International de Benicassim", "text": ""}
{"id": "4798615", "revid": "287204", "url": "https://it.wikipedia.org/wiki?curid=4798615", "title": "When Knighthood Was in Flower (film)", "text": ""}
{"id": "4798616", "revid": "1305772", "url": "https://it.wikipedia.org/wiki?curid=4798616", "title": "High Hopes (album Bruce Springsteen)", "text": "High Hopes \u00e8 un album di Bruce Springsteen, pubblicato dalla Columbia Records nel 2014."}
{"id": "4798629", "revid": "463686", "url": "https://it.wikipedia.org/wiki?curid=4798629", "title": "Uova pasquali", "text": ""}
{"id": "4798630", "revid": "767487", "url": "https://it.wikipedia.org/wiki?curid=4798630", "title": "T\u00fcrkiye 1. Basketbol Ligi 2003-2004", "text": "La T\u00fcrkiye 1. Basketbol Ligi 2003-2004 \u00e8 stata la 38\u00aa edizione del massimo campionato turco di pallacanestro maschile. La vittoria finale \u00e8 stata ad appannaggio dell'Efes Pilsen."}
{"id": "4798632", "revid": "1272592", "url": "https://it.wikipedia.org/wiki?curid=4798632", "title": "Oratorio della Beata Vergine delle Grazie", "text": ""}
{"id": "4798634", "revid": "74801", "url": "https://it.wikipedia.org/wiki?curid=4798634", "title": "Suzanne Farrell", "text": "Entrata nel New York City Ballet nel 1961, \u00e8 diventata ballerina solista nel 1965; George Balanchine la volle come interprete di \"Don Chisciotte\" (1965) e \"Gioielli\" (1967).\nNel 1970 entr\u00f2 nel \"Ballet du XXe si\u00e8cle\", ove conobbe Maurice B\u00e9jart. Nel 2000 fond\u00f2 il Suzanne Farrell Ballet."}
{"id": "4798635", "revid": "767487", "url": "https://it.wikipedia.org/wiki?curid=4798635", "title": "Peter Birkh\u00e4user", "text": "Peter Birkh\u00e4user divenne famoso per le illustrazioni derivate dai suoi sogni, analizzate nel contesto della psicologia analitica legata alla scuola di Jung.\nBiografia.\nFiglio di un oculista, Birkh\u00e4user nacque e crebbe a Basilea. Sua madre mor\u00ec quando lui era in tenera et\u00e0, e il padre lo crebbe con spirito razionalista e agnostico. Gi\u00e0 intenzionato a diventare pittore, fin da tenera et\u00e0, abbandon\u00f2 gli studi classici per iscriversi alla scuola d'arte sotto l'artista svizzero Niklaus Stoecklin.\nAll'inizio della sua carriera come artista, dipinse nature morte e paesaggi, stampe, disegni per la rivista satirica \"Nebelspalter\", posters, e ritratti. Conobbe la sua futura moglie Sibylle Oeri nei primi anni trenta e si sposarono nel 1939 .\nUna sera, mentre stava lavorando nel suo studio, fu colpito dall'immagine di una falena che volava fuori dalla finestra . Dipinse questa immagine nel 1944 e pi\u00f9 tardi interpret\u00f2 questa immagine come simbolo del suo stato mentale: la falena, rappresentante la sua anima, stava lottando contro il vetro per raggiungere la luce, ovvero la coscienza. Questa immagine lo port\u00f2 ad un periodo di crisi nella sua carriera, contraddistinto da depressione .\nDurante questo periodo, conobbe il lavoro di C.G. Jung, ed inizi\u00f2 ad analizzare i propri sogni. Birkh\u00e4user e la moglie entrarono in analisi con l'allieva di Jung Marie-Louise von Franz. Durante i successivi 35 anni, raccolse e lavor\u00f2 su pi\u00f9 di 3400 sogni, discutendoli con la von Franz e scrivendo a Jung stesso .\nPer come li interpret\u00f2, i suoi sogni riflettevano immagini di se stesso come imprigionato dalla tradizione artistica e spinto a rompere con le precedenti vincoli stilistici. Nel 1956 raggiunse la fama come artista con il suo dipinto \"La ferita del mondo\", il primo di una lunga serie di lavori dipinti a partire dalla immagini inconsce dei propri sogni .\nI suoi nuovi lavori non furono ben recepiti dalla comunit\u00e0' artistica svizzera, e gli ci vollero alcuni anni prima di raggiungere il giusto riconoscimento che permise a Birkh\u00e4user e alla moglie una rendita soddisfacente. La maggior parte degli introiti per i suoi nuovi lavori vennero da giovani collezionisti, in gran parte statunitensi .\nNel 1971 sua moglie, che aveva 32 anni, mor\u00ec di una complicanza ai polmoni. Birkh\u00e4user mor\u00ec a Binningen nel 1976.\nNel 1980, una selezione dei suoi lavori fu pubblicata nel libro \"Light from the Darkness: The Paintings of Peter Birkh\u00e4user\", edito ed introdotto dai suoi figli Eva Wertanschlag e Kaspar Birkh\u00e4user, con un commento sui dipinti di Marie-Louise von Franz. Un altro libro venne pubblicato nel 2001 da Eva Wertanschlag: \"Windows on Eternity: The Paintings of Peter Birkh\u00e4user\", contenente un saggio di Marie-Louise von Franz."}
{"id": "4798639", "revid": "599013", "url": "https://it.wikipedia.org/wiki?curid=4798639", "title": "Joey Porter", "text": "Carriera professionistica.\nPittsburgh Steelers.\nPorter fu scelto dai Pittsburgh Steelers nel corso del terzo giro del draft 1999. Scelse di indossare il numero 55 in onore del suo idolo d'infanzia, Junior Seau. Nella stagione regolare gioc\u00f2 bene negli special team e vide aumentare il suo tempo in campo in difesa col procedere dell'anno. Il suo primo sack fu sul quarterback dei Cleveland Browns Tim Couch il 12 settembre, forzando con quell'azione un fumble.\nNel 2000, Porter fin\u00ec secondo dietro Jason Gildon e stabil\u00ec un primato in carriera di 10,5 sack quell'anno. La sua stagione termin\u00f2 con 74 tackle e un intercetto, venendo premiato come miglior difensore della AFC del mese di ottobre.\nPorter gioc\u00f2 una delle migliori gara della carriera contro i Tampa Bay Buccaneers il 21 ottobre 2001, facendo registrare 6 tackle, 4 sack e un passaggio deviato, venendo premiato come difensore della AFC della settimana. Salt\u00f2 l'ultima gara della stagione contro i Cleveland Browns, la prima persa in carriera, a causa di un infortunio alla spalla. La sua annata si concluse con 59 tackle e 9 sack.\nNella settimana 2 della stagione 2002, Porter disput\u00f2 forse la sua migliore gara come professionista. Nella sconfitta per 30\u201317 contro gli Oakland Raiders mise a segno 7 tackle, 3 sack, 2 intercetti e 2 passaggi deviati. Uno di quegli intercetti lo ritorn\u00f2 per ben 84 yard, venendo premiato ancora come difensore della AFC della settimana. Porter termin\u00f2 l'anno con 9 sack, il terzo anno consecutivo in cui raggiunse almeno quella cifra, stabilendo i nuovi primati personali in tackle (88), intercetti (4) e yard ritornate da intercetti (153). Per queste prestazioni fu convocato per il suo primo Pro Bowl.\nDopo una stagione 2003 non all'altezza delle precedenti, Porter si riprese nel 2004 venendo convocato per il suo secondo Pro Bowl. Termin\u00f2 l'anno con 53 tackles, 7 sack e un solo intercetto fatto registrare il 26 dicembre su Kyle Boller dei Washington Redskins.\nPorter ebbe una delle sue annate migliori nel 2005 e gli Steelers batterono i Seattle Seahawks andando a vincere il Super Bowl XL. Porter fu convocato per il suo terzo Pro Bowl pareggiando il suo primato in carriera di 10,5 sack oltre a 56 tackle, 2 intercetti e 4 fumble forzati. Mise a segno un sack in ognuna delle prime cinque gare della stagione.\nIn quello che fu il suo ultimo anno come membro degli Steelers, Porter ebbe ci\u00f2 che molti considerarono una stagione negativa. Mise a segno 7 tackle ma 6 di essi giunsero in sole tre gare contro le mediocri linee offensive di Miami Dolphins, Oakland Raiders e Tampa Bay Buccaneers. Nella prima gara della stagione intercett\u00f2 un passaggio di Daunte Culpepper e lo ritorn\u00f2 fino al suo primo touchdown, sigillando la vittoria della sua squadra.\nMiami Dolphins.\nDopo essere stato svincolato dagli Steelers, Porter firm\u00f2 coi Miami Dolphins l'8 marzo 2007 un contratto quinquennale del valore massimo di 32 milioni di dollari. Si guadagn\u00f2 subito il ruolo di linebacker sul lato forte sul lato opposto a Jason Taylor ma quella stagione fatic\u00f2 mettendo a segno solo 5,5 sack, il suo minimo dal 2003.\nLa stagione 2008 vide Porter tornare su alti livelli guidando la AFC e giungendo secondo nella NFL con un record in carriera di 17,5 sack. Joey gioc\u00f2 un ruolo importante nel far passare i Dolphins da un record di 1-15 nel 2007 alla vittoria della AFC East division con un record di 11-5 nel 2008. Per queste prestazioni fu convocato per il suo quarto e ultimo Pro Bowl e inserito nel Second-team All-Pro.\nDopo una stagione 2009 negativa in cui fu anche sospeso per una gara dall'allenatore dei Dolphins Tony Sparano fu svincolato il 5 marzo 2010.\nArizona Cardinals.\nIl 19 marzo 2010, Joey Porter firm\u00f2 un contratto triennale del valore di 24,5 milioni di dollari dagli Arizona Cardinals. Nella sua prima stagione in Arizona mise a segno 50 tackle e 5 sack. Nel 2011 disput\u00f2 sole sei gare a causa degli infortuni, ritirandosi a fine anno."}
{"id": "4798640", "revid": "339392", "url": "https://it.wikipedia.org/wiki?curid=4798640", "title": "John ''Bradshaw'' Layfield", "text": ""}
{"id": "4798644", "revid": "287204", "url": "https://it.wikipedia.org/wiki?curid=4798644", "title": "Dead or Alive 5 Plus", "text": " \u00e8 un videogioco del 2013 della serie \"Dead or Alive\", porting di \"Dead or Alive 5\" per PlayStation Vita.\nModalit\u00e0 di gioco.\n\"Dead or Alive 5 Plus\" introduce diverse novit\u00e0 riguardo alla modalit\u00e0 di allenamento, dando la possibilit\u00e0 di padroneggiare combo, attacchi speciali o altre mosse del personaggio. \u00c8 possibile anche sfruttare il cross-platform per sfidare online giocatori di \"Dead or Alive 5\" su PlayStation 3, oltre che condividere i DLC precedentemente scaricati oppure i salvataggi del gioco.\nQuesta versione aggiunge anche una nuova modalit\u00e0 di attacco attraverso il touchscreen del dispositivo, chiamata \"modalit\u00e0 Touch Play\", in cui le battaglie sono viste in prima persona e per attaccare l'avversario basta toccare lo schermo. \u00c8 possibile giocare questa modalit\u00e0 tenendo la console sia in verticale che in orizzontale, oltre che salvare degli screenshot ed i replay delle battaglie.\nDistribuzione.\n\"Dead or Alive 5 Plus\" \u00e8 stato annunciato il 1\u00ba dicembre 2012, e la versione demo \u00e8 stato resa disponibile il 19 marzo 2013.\nLa \"Collector's Edition\" giapponese comprendeva dei codici per scaricare 12 costumi sexy in DLC, una cover per PlayStation Vita, l'album di soundtrack \"Dead or Alive 5 Soundtrack Volume 2\", e il codice per scaricare un filmato bonus. La versione \"Dead or Alive 5 Cross Play Pack\" includeva copie di \"DOA5\" per PlayStation 3 e \"DOA5+\" per PlayStation Vita, oltre che costumi sexy e abiti da cheerleader per Kasumi, Ayane e Tina, codici per altri due set di costumi e per un filmato speciale.\nContenuti scaricabili.\nOltre ai 10 pacchetti di contenuti scaricabili gi\u00e0 presenti per \"Dead or Alive 5\" e compatibili per questa versione, era presente un DLC \"Set costumi e filmati\".\nRecensioni.\n\"Dead or Alive 5 Plus\" \u00e8 stato ben accolto dalla critica internazionale. Gli elementi maggiormente lodati sono stati: l'eccezionale grafica in alta definizione (alla risoluzione nativa di 960x544p) perfettamente fedele alle controparti PS3/Xbox 360, il granitico framerate fissato a 60 fps, il sistema di comandi che risulta godibile e piacevole anche nelle situazioni pi\u00f9 concitate e le novit\u00e0 introdotte rispetto al gioco originale. Gli unici elementi che non sono stati accolti positivamente, sono: il Touch Play, ritenuto inutile e inserito forzatamente per sfruttare il touchscreen della portatile di casa Sony, e la storia che non introduce alcuna novit\u00e0 rilevante.\nLa media generale dei punteggi \u00e8 attestata su 83/100, superiore a quello di \"Dead or Alive 5\" originale."}
{"id": "4798648", "revid": "125138848", "url": "https://it.wikipedia.org/wiki?curid=4798648", "title": "Yirmisekizzade Mehmed Said Pasci\u00e0", "text": "Biografia.\nEra figlio di Yirmisekiz Mehmed \u00c7elebi, ambasciatore dell'Impero ottomano in Francia nel periodo 1720-1721. Aveva gi\u00e0 accompagnato il padre durante questa prima missione in Francia come suo segretario personale. Si dice che fosse rimasto affascinato dalla cultura e dallo stile di vita francese tanto da riuscire a parlare correntemente il francese..\nSahid Mehemet Effendi venne a sua volta inviato come ambasciatore a Parigi nel 1742, e poi in una missione diplomatica pi\u00f9 significativa in Svezia e Polonia nel 1733, che lo port\u00f2 a scrivere un sef\u00e2retn\u00e2me. In Svezia succedette come ambasciatore a Mustapha Aga."}
{"id": "4798649", "revid": "287204", "url": "https://it.wikipedia.org/wiki?curid=4798649", "title": "Luca Matteotti", "text": "\u00c8 stato uno degli atleti di punta della nazionale italiana di boardercross.\nPremi e riconoscimenti.\nNel 2015, lo Sci Club Forl\u00ec gli ha conferito il premio nazionale Cristallo d'Oro."}
{"id": "4798650", "revid": "62748", "url": "https://it.wikipedia.org/wiki?curid=4798650", "title": "Mehmed Said Efendi", "text": ""}
{"id": "4798651", "revid": "287204", "url": "https://it.wikipedia.org/wiki?curid=4798651", "title": "Christian August Friedrich Garcke", "text": "Biografia.\nFiglio di un ispettore forestale, Friedrich August Garcke, studi\u00f2 dal 1840 teologia ad Halle, ma si dedic\u00f2, dopo gli esami di stato e di dottorato, allo studio della botanica. Nel 1851 si stabil\u00ec a Berlino ove s'impieg\u00f2 presso il Reale Museo Botanico. Nel 1867 venne chiamato nella Commissione di esame per la Farmaceutica, prese l'abilitazione nel 1869 e nel 1871 fu nominato professore straordinario di Piante medicinali, raggiungendo in breve tempo presso i colleghi la fama di gran conoscitore della vegetazione superiore dell Germania.\nOpera.\nNel 1848 comparve la prima parte della sua \"Flora von Halle\" e nel 1856 l seconda parte. Gi\u00e0 nel 1849 pubblic\u00f2 la sua opera principale, \"Flora von Nord und Mitteldeutschland\" (Flora della Germania del nord e di quella centrale), che venne ampliata con la sua tredicesima edizione del 1878 dal titolo \"Flora von Deutschland\" (Flora della Germania) ed illustrata con la 17\u00aa edizione del 1895, denominata \"Illustrierte Flora von Deutschland\". La 23\u00aa ed ultima edizione comparve nel 1972, dopo una lunga pausa che la separa dalla 22\u00aa, uscita nel 1922.\nGarcke fu anche coeditore di una molteplicit\u00e0 di trattati di botanica e di versioni migliorate di precedenti opere. Dal 1867 al 1882 fu redattore della rivista \"Linn\u00e6a\", che dopo cess\u00f2 le pubblicazioni."}
{"id": "4798652", "revid": "1983214", "url": "https://it.wikipedia.org/wiki?curid=4798652", "title": "Bruno Banani", "text": "Biografia.\nNato Fuahea Semi, \u00e8 il figlio di un coltivatore di manioca.\nHa modificato legalmente il suo nome in \"Bruno Banani\" come strategia pubblicitaria dell'omonima azienda di biancheria intima e profumi, che in cambio lo sostiene economicamente, permettendogli di allenarsi con la nazionale tedesca di slittino diretta da Norbert Loch. Nel settembre 2012 il vicepresidente del CIO Thomas Bach ha duramente criticato la trovata pubblicitaria, affermando che \u00e8 una \"perversa idea di marketing\", \"di cattivo gusto\".\nAi Campionati pacifico-americani di slittino 2011 ha ottenuto la medaglia di bronzo, dietro al canadese Samuel Edney e allo statunitense Isaac Underwood.\nNel dicembre 2013 si \u00e8 qualificato per le Olimpiadi di So\u010di 2014, diventando il primo tongano a partecipare ai Giochi olimpici invernali."}
{"id": "4798655", "revid": "899609", "url": "https://it.wikipedia.org/wiki?curid=4798655", "title": "Fuahea Semi", "text": ""}
{"id": "4798656", "revid": "1573940", "url": "https://it.wikipedia.org/wiki?curid=4798656", "title": "Neottiura bimaculata", "text": "Neottiura bimaculata () \u00e8 un ragno appartenente alla famiglia Theridiidae.\nDistribuzione.\nLa specie \u00e8 stata rinvenuta in varie localit\u00e0 della regione olartica.\nTassonomia.\n\u00c8 la specie tipo del genere \"Neottiura\" .\nNon sono stati esaminati esemplari di questa specie dal 2009.\nA dicembre 2013 \u00e8 nota una sola sottospecie:"}
{"id": "4798658", "revid": "101175", "url": "https://it.wikipedia.org/wiki?curid=4798658", "title": "Gran Premio motociclistico di Francia 1991", "text": "Il Gran Premio motociclistico di Francia 1991 \u00e8 stata la decima prova del motomondiale del 1991.\nNettissima affermazione per Wayne Rainey nella classe 500, che stacca il secondo Mick Doohan di ben quattro secondi, portando a termine un fine settimana perfetto che l'ha visto ottenere anche la pole ed il giro veloce in gara. Alle spalle dei due piloti di testa, pi\u00f9 combattuta la lotta per il gradino pi\u00f9 basso del podio con la Cagiva di Eddie Lawson che prevale di pochissimi millesimi sulla Suzuki di Kevin Schwantz.\nNella 500 due novit\u00e0 importanti nella lista dei partecipanti: non presente Alexander Barros (infortunato al braccio dopo una caduta durante i test privati svoltisi sul circuito di Le Mans), il brasiliano viene sostituito dal francese Raymond Roche, pilota sotto contratto con la Ducati con la quale vinse nel 1990 il campionato mondiale Superbike. Roche per\u00f2, in accordo con la Cagiva, rinuncia a prender parte alla gara, visto lo scarso adattamento con la C591 (il compagno di squadra Lawson era pi\u00f9 veloce di ben tre secondi al giro rispetto al francese) ed anche per evitare di infortunarsi e di non poter prendere parte alle altre gare in stagione (Roche era in corsa per bissare il titolo nel mondiale Superbike). La seconda novit\u00e0 riguarda il ritorno della Paton, che prende parte al primo GP in questa stagione grazie ad una wild card assegnata a Michele Valdo.\nNella classe 250 Loris Reggiani porta la seconda vittoria stagionale di fila in questa classe per l'Aprilia, la prima era stata ottenuta da Pierfrancesco Chili nel precedente GP d'Olanda. Per Reggiani si tratta del ritorno al successo a distanza di quattro anni dalla sua ultima vittoria nel GP di San Marino del 1987 (prima storica vittoria dell'Aprilia nel motomondiale). Notizia curiosa nella lista degli iscritti dove si trovano addirittura tre coppie di fratelli: i fratelli van den Goorbergh (Jurgen e Patrick entrambi classificatisi al traguardo fuori dalla zona punti), i fratelli Lavado (Carlos sedicesimo e Luis che non prende parte al GP a causa di un incidente nelle prove) ed i fratelli Colleoni (solo Renzo partecipa alla gara domenicale mentre Renato non ottiene un tempo utile per qualificarsi).\nNella classe 125 terza vittoria stagionale (ottavo podio totale su nove gare corse) per Loris Capirossi. Podio completato da altri due piloti con la Honda, con il tedesco Ralf Waldmann secondo e Fausto Gresini terzo.\nNella 125 vengono iscritti come wild card dalla federazione motociclistica iberica due giovani spagnoli, Carlos Gir\u00f3 e Antonio S\u00e1nchez, che riescono entrambi ad ottenere punti avanzando addirittura il plurititolato Jorge Mart\u00ednez. Solo diciannovesimo (quindi fuori dalla zona punti) il vicecampione dell'anno precedente Hans Spaan (vincitore di questo GP l'anno passato), che risente ancora dei postumi di una caduta in allenamento che gli ha provocato una grave contusione alle costole.\nLa gara dei sidecar \u00e8 stata vinta dall'equipaggio composto da Rolf Biland e Kurt Waltisperg.\nClasse sidecar.\nFonte:"}
{"id": "4798661", "revid": "124123", "url": "https://it.wikipedia.org/wiki?curid=4798661", "title": "Anne Oldfield", "text": "Notata da George Farquhar nel recitare alcuni versi, fu scritturata da giovane al Drury Lane. Nel 1730 pubblic\u00f2 le sue \"Memorie\"."}
{"id": "4798665", "revid": "716642", "url": "https://it.wikipedia.org/wiki?curid=4798665", "title": "Adolfo Bolognini", "text": "Carriera.\nGiocatore.\nInizia la carriera nel 1930 nel Taranto, disputando 20 partite nel campionato di Prima Divisione, la terza serie dell'epoca. Rimane in rosa anche nella stagione successiva e nella stagione 1932-1933, in cui gioca rispettivamente 21 e 20 partite. Dopo un'ulteriore stagione con 27 gol subiti in 27 presenze in Prima Divisione, viene riconfermato anche per la stagione 1934-1935, disputata nel campionato di Prima Divisione, nel quale subisce 5 reti in 7 presenze. La squadra a fine anno viene promossa in Serie B, categoria in cui Bolognini nella stagione 1935-1936 gioca 3 partite, oltre ad altre 2 partite con la squadra riserve. Dopo la retrocessione, rimane in rosa anche nella stagione 1936-1937 (nella quale non scende mai in campo in partite ufficiali) e nella stagione 1937-1938, nella quale gioca 13 partite in Serie B, con la squadra che retrocede nuovamente in terza serie, campionato in cui Bolognini giocher\u00e0 per altre tre stagioni consecutive con complessive 55 presenze e 31 gol subiti in campionato ed una presenza con 4 gol subiti in Coppa Italia.\nIn carriera ha giocato complessivamente 167 partite con la maglia del Taranto, nelle quali ha subito 167 gol.\nAllenatore.\nNella stagione 1941-1942, la prima dopo il termine della sua carriera da calciatore, inizia ad allenare il Taranto, ottenendo un 8\u00ba posto in Serie C; la stagione successiva la squadra pugliese ottiene un 2\u00ba posto in campionato. Nella stagione 1948-1949 subentra a Rocco Piselli sulla panchina dell'Arsenaltaranto alla 32\u00aa giornata del campionato di Serie B 1948-1949, nel quale guida la squadra alla salvezza. Viene riconfermato anche per la stagione successiva, nella quale viene esonerato il 20 novembre 1949 dopo 11 giornate, chiuse con un bilancio di 4 vittorie e 7 sconfitte."}
{"id": "4798672", "revid": "110157", "url": "https://it.wikipedia.org/wiki?curid=4798672", "title": "Chic-ism", "text": "Chic-ism \u00e8 l'ottavo album della band statunitense Chic, pubblicato nel 1992 dall' Atlantic Records.\nInclude i singoli \"Chic Mystique\" e \"Your Love\".\nL'album, uscito 9 anni dopo il precedente lavoro \"Believer\", \u00e8 frutto del lavoro di Nile Rodgers e Bernard Edwards, i quali, nel periodo successivo allo scioglimento degli Chic (1984), dopo aver lavorato con artisti come David Bowie, Madonna, Duran Duran, Robert Palmer, e The B-52's, decisero di riunire nuovamente i componenti della band e incidere l'album.\nTracce.\nTutte le tracce sono state scritte da Bernard Edwards e Nile Rodgers."}
{"id": "4798674", "revid": "282094", "url": "https://it.wikipedia.org/wiki?curid=4798674", "title": "Giovanni Battista Casone", "text": ""}
{"id": "4798677", "revid": "76963", "url": "https://it.wikipedia.org/wiki?curid=4798677", "title": "Bernard Barton", "text": "Quacchero e amico di Charles Lamb, fu autore di importanti opere tra cui \"Effusioni metriche\" (1812), \"Poesie di un amante\" (1818), \"Napoleone e altre poesie\" (1822)."}
{"id": "4798678", "revid": "693190", "url": "https://it.wikipedia.org/wiki?curid=4798678", "title": "Chic-Ism", "text": ""}
{"id": "4798681", "revid": "767487", "url": "https://it.wikipedia.org/wiki?curid=4798681", "title": "Louis Sauveur Villeneuve", "text": "Biografia.\nMarchese di Villeneuve fu ambasciatore presso l'Impero ottomano dal 1728 al 1741. La sua azione fu determinante nello spingere l'Impero Ottomano in guerra contro l'Impero Russo nella guerra russo-turca.\nAlla fine della guerra fu incaricato di negoziare la pace riuscendo ad imporre condizioni sfavorevoli agli austriaci, e pertanto la Pace di Belgrado del 1739 fu particolarmente favorevole agli Ottomani, grazie all'intervento di Villeneuve."}
{"id": "4798683", "revid": "287204", "url": "https://it.wikipedia.org/wiki?curid=4798683", "title": "Libro di vetta", "text": "Un libro di vetta \u00e8 un registro cartaceo posizionato sulla vetta di una montagna sul quale gli escursionisti o gli alpinisti che raggiungono la cima possono lasciare un messaggio.\nCaratteristiche.\nI libri di vetta si trovano in genere all'interno di contenitori a tenuta stagna, eventualmente ulteriormente riparati da buste di plastica. A volte vengono posizionati in una nicchia ricavata nel basamento della croce di vetta, se presente, oppure di altri monumenti o costruzioni che si trovano sulla cima della montagna come ad esempio aste portabandiera, ometti, capannine meteorologiche, statue e cos\u00ec via.\nLa collocazione su una montagna di un libro di vetta pu\u00f2 essere una iniziativa presa informalmente da singoli appassionati mentre in altri casi viene curata da club o associazioni alpinistiche riconosciute oppure dal gestore di un rifugio presente nei pressi della montagna. La sostituzione \u00e8 pi\u00f9 o meno frequente a seconda del grado di frequentazione della montagna: mentre su cime piuttosto popolari tra gli appassionati pu\u00f2 essere necessario cambiare il libro di vetta pi\u00f9 di una volta all'anno, punte meno \"gettonate\" offrono ai salitori libri di vetta con testimonianze di ascensioni risalenti anche a parecchi anni prima.\nLa conservazione dei libri di vetta completati viene in genere curata da chi li ha collocati sulla cima. Un'eccezione \u00e8 quella dei libri di vetta (\"summit registers\") gestiti dal Sierra Club, la pi\u00f9 antica associazione ambientalista degli USA: dopo essere stati portati a valle, questi vengono infatti esposti e conservati dalla Bancroft Library, l'istituzione che si occupa di documentazione storica per l'Universit\u00e0 della California. In Italia la conservazione dei libri di vetta \u00e8 normalmente delegata alle sezioni CAI competenti per la manutenzione dei sentieri che portano alle varie cime o, in alcuni casi, ai rifugi che si trovino nelle vicinanze. Tale regola generale non vale per la regione Trentino. In tutto il territorio trentino la S.A.T. raccoglie presso la Biblioteca della Montagna-SAT tutti i libri di vetta di tutte le cime trentine provvedendo a catalogarli e conservarli. Solitamente l\u2019alpinista che trova il libretto le cui pagine bianche siano esaurite lo porta alla Biblioteca della montagna dove sono conservati oltre 700 libretti di vetta. In caso di impossibilit\u00e0 lo consegna al gestore di rifugio pi\u00f9 vicino con l\u2019impegno di consegnarlo in biblioteca. Il gestore andrebbe avvertito anche perch\u00e9 si procuri un libretto di vetta nuovo, che verr\u00e0 affidato a chi intraprende la successiva salita.\nSul libro di vetta vengono di solito riportati il punto di partenza dell'ascensione, il percorso di salita e quello che si prevede di fare in discesa. Queste informazioni possono essere utili nel caso si renda necessario ritrovare escursionisti dei quali si sono perse le tracce. I contenuti dei messaggi lasciati da chi ha raggiunto la cima possono tuttavia essere molto vari, ad esempio la descrizione delle condizioni atmosferiche trovate durante l'escursione, o addirittura dei veri e propri componimenti poetici; alcuni lasciano anche disegni, altri sfoghi personali, insulti o riflessioni individuali del tutto scollegate dall'esperienza dell'ascensione verso la vetta. I libri di vetta sono a volte utilizzati dai collezionisti di cime per lasciare traccia della conquista della cima.\nDiffusione.\nI libri di vetta non vengono in genere collocati su montagne raggiunte da strade percorribili con veicoli a motore o in genere a grande frequentazione turistica sia perch\u00e9 in questi casi la presenza sulla cima del singolo visitatore non \u00e8 evidentemente molto significativa, sia perch\u00e9 sarebbe necessario sostituire il libro di vetta troppo spesso. Per ragioni opposte \u00e8 difficile trovare libri di vetta anche su cime secondarie e collocate in aree molto remote e poco frequentate.\nControversie.\nLa presenza di libri di vetta su cime collocate in aree particolarmente selvagge \u00e8 da alcuni ritenuta un fattore di disturbo dell'esperienza di contatto con la natura; chi segue in modo pi\u00f9 radicale questa linea di pensiero arriva a rimuovere o distruggere i libri di vetta esistenti.\nAlternative.\nLa diffusione di Internet e delle comunicazioni satellitari ha permesso da alcuni anni la creazioni di \"libri di vetta virtuali\", ai quali si pu\u00f2 accedere con smartphone dotati di tecnologia GPS. Anche alcuni siti legati all'alpinismo contengono sezioni o pagine, che chiamano \"libro di vetta\", dove possono essere inseriti in maniera differita messaggi di utenti che hanno salito una determinata montagna."}
{"id": "4798685", "revid": "1573940", "url": "https://it.wikipedia.org/wiki?curid=4798685", "title": "Acanthocarpus (zoologia)", "text": "Acanthocarpus \u00e8 un genere di crostacei decapodi appartenenti alla famiglia Calappidae.\nTassonomia.\nLa specie tipo \u00e8 \"Acanthocarpus alexandri\".\nIn questo genere sono riconosciute 6 specie, di cui una fossile:"}
{"id": "4798686", "revid": "767487", "url": "https://it.wikipedia.org/wiki?curid=4798686", "title": "Pierre-Joseph Bernard", "text": "Fu autore del libretto per il \"Castore e Polluce\" (1737) di Jean-Philippe Rameau e di un\"'Arte amatoria\" tratta da Publio Ovidio Nasone."}
{"id": "4798688", "revid": "178076", "url": "https://it.wikipedia.org/wiki?curid=4798688", "title": "Libera uscita (militare)", "text": "La libera uscita \u00e8 un termine militare che indica che un soldato accasermato in una citt\u00e0 ha ottenuto un breve permesso temporaneo di uscire dalla caserma e pu\u00f2 circolare nei dintorni per ricrearsi e incontrare altre persone.\nDi solito era valida nelle ore serali. Il controllo era affidato a ronde che giravano per la citt\u00e0 nei luoghi pi\u00f9 frequentati dai soldati.\nUso metaforico.\nL'espressione \"essere in libera uscita\" viene utilizzata nel linguaggio comune per indicare situazioni o periodi nei quali una persona si sente temporaneamente sollevata dai propri obblighi sociali o lavorativi. Questo significato \u00e8 stato ad esempio adottato nel titolo del film \"Libera uscita\" (2011)."}
{"id": "4798689", "revid": "1573940", "url": "https://it.wikipedia.org/wiki?curid=4798689", "title": "Euryopis quinqueguttata", "text": "Euryopis quinqueguttata \u00e8 un ragno appartenente alla famiglia Theridiidae.\nDistribuzione.\nLa specie \u00e8 stata rinvenuta in Europa e in varie localit\u00e0 della regione che va dall'Egitto al Turkmenistan.\nTassonomia.\nNon sono stati esaminati esemplari di questa specie dal 1991.\nAttualmente, a dicembre 2013, non sono note sottospecie"}
{"id": "4798690", "revid": "183694", "url": "https://it.wikipedia.org/wiki?curid=4798690", "title": "Bruno Lavagnini", "text": "Biografia.\nLavagnini fu professore di letteratura greca e neogreca all'Universit\u00e0 di Palermo dal 1929 al 1968.\nImportanti furono i suoi studi sulle origini del romanzo greco e sul suo sviluppo, \"Le origini del romanzo greco\", nel 1921, e \"Studi sul romanzo greco\", nel 1950. Lavagnini fu anche il curatore dell'edizione teubneriana dei frammenti papiracei dei poeti erotici (\"Eroticorum graecorum, fragmenta papyracea; primus collegit recensuit latina interpretatione ditavit verborum indices addidit Bruno Lavagnini\", Lipsiae, in aedibus B. G. Teubneri, 1922).\nIn seguito estese i suoi interessi di studio e letterari alla letteratura bizantina e neoellenica. Nel 1957 ricevette l'importante premio letterario Marzotto per il suo libro \"Arodafnusa\", antologia di poesie dei pi\u00f9 grandi poeti greci moderni con traduzione in italiano. Con questo e altri libri diede prova di eccellente traduttore letterario. Queste sue doti, oltre che dal premio Marzotto, ottennero riconoscimento in Grecia con la medaglia d'oro della Societ\u00e0 ellenica dei traduttori di letteratura, conferitagli nel 1990.\nNotevole fu anche la sua attivit\u00e0 di organizzatore culturale: fu direttore dell'Istituto Italiano di Cultura di Atene dal 1952 al 1959 e presidente della Fondazione Giuseppe Whitaker dal 1974 al 1980.\nFu poi console onorario di Grecia dal 1964 fino alle dimissioni nel 1967, con l'avvento della dittatura dei colonnelli.\nRicevette la laurea honoris causa dall'Universit\u00e0 di Atene e fu membro dell'Accademia di Atene.\nNel 1963 fu nominato socio corrispondente dell'Accademia nazionale dei Lincei, della quale divenne socio nazionale nel 1972. Nel 1974 fu nominato socio straniero dell'Accademia austriaca delle scienze di Vienna.\nIn suo onore \u00e8 stato intitolato al suo nome l'Istituto siciliano di studi bizantini e neoellenici da lui fondato nel 1960.\nSua figlia Renata \u00e8 anch'ella una filologa, professoressa di greco bizantino e Console onorario della Repubblica greca a Palermo."}
{"id": "4798694", "revid": "63284920", "url": "https://it.wikipedia.org/wiki?curid=4798694", "title": "Gentil-Bernard", "text": ""}
{"id": "4798695", "revid": "28592", "url": "https://it.wikipedia.org/wiki?curid=4798695", "title": "Battaglia di Lesnaya", "text": ""}
{"id": "4798696", "revid": "125830098", "url": "https://it.wikipedia.org/wiki?curid=4798696", "title": "Matteo Eydallin", "text": "\u00c8 un atleta della nazionale italiana di Sci alpinismo e del Centro Sportivo Esercito. \nMatteo inizia la sua carriera a Sauze d'Oulx in provincia di Torino, a 3 anni inizia a praticare lo sci da discesa, crescendo capisce che il suo vero talento sono gli sport di \"endurance\", inizia con la bici fino ad arrivare allo sci alpinismo. \nDopo aver partecipato con ottimi risultati alle gare giovanili entra in Nazionale e nel Centro sportivo esercito nel 2006. \nUn atleta indistruttibile e cinico, una persona modesta e semplice, conosciuto nell'ambiente con l'appellativo \"STEPPEN\" che ricorda il cane della steppa.\nil 7 Marzo 2021 Matteo si laurea Campione del Mondo nella gara iridata in Andorra nella gara individuale, dopo la lunga carriera riesce nell'impresa di conquistare la medaglia d'oro nella gara piu importante della stagione, molti la definiscono una \"medaglia alla carriera\" del longevo atleta di Sauze d'Oulx.\nIl 20 Marzo 2021 Matteo conquista la sua ottava Transcavallo con il compagno di nazionale Michele Boscacci, il week end successivo, alle finali della Coppa del Mondo a Madonna di Campiglio conquista l'ultima gara, classificandosi primo nella classifica di specialit\u00e0 \" individuale\" aggiudicandosi la Coppa del Mondo.\nIl 04/10/2021 viene nominato \"Atleta dell' anno FISI 2021\" e finisce al ballottaggio con gli ultimi 5 atleti degli sport invernali.\nSTAGIONE 2021/2022:\nla Coppa del Mondo parte a Ponte di Legno 19/12/2021 sesto posto, seconda tappa in Andorra 15/01/22 settimo posto (Matteo taglia il traguardo per primo ma gli vengono dati 5 minuti di penalit\u00e0).\nMorgins (svizzera) 29/01/22 secondo posto\nCaspoggio (italia) 03/02/22 secondo posto\nIl 12/02/2022 nel comprensorio sciistico di Bo\u00ec Ta\u00fcll, 180 atleti a rappresentanza di 18 differenti nazioni si sono affrontati nella penultima gara di questo campionato continentale 2022, il nostro steppen medaglia d'argento dopo una gara combattuta con lo svizzero Werner Marti, riconfermando una medaglia dopo i Mondiali del 2021.\nIl 20/02/2022 La Transcavallo, gara di scialpinismo a squadre affiliata al prestigioso circuito La Grande Course, ha continuato a dare spettacolo. Il team del Centro Sportivo Esercito formato da Matteo Eydallin argento nell\u2019Individual Race ai campionati europei e Michele Boscacci, sin dalle prime fasi di gara ha preso la testa della corsa lasciando agli inseguitori la battaglia per le altre posizioni del podio. Boscacci-Eydallin fermano il cronometro con il tempo di 2:56\u201938\u2019\u2019 conquistando la vittoria.\nPalmar\u00e8s.\nCoppa del Mondo di sci alpinismo.\nCoppa del Mondo - vittorie.\nLe classiche \n4 Pierra Menta (unico nella storia) \n5 Mezzalama (detentore di vittorie assolute)\n2 Patrouille des Glacieres \n4 Tour du Rutor (detentore vittorie assolute)\n2 Adamello Ski raid \n9 Transcavallo "}
{"id": "4798703", "revid": "599013", "url": "https://it.wikipedia.org/wiki?curid=4798703", "title": "Daniele Borsato", "text": "Carriera.\nNella stagione 1940-1941 arriva terzo in classifica nel campionato di Serie C col ; in seguito, ha giocato prima in Serie C e poi in Divisione Nazionale con la maglia dell', con cui ha disputato 14 partite senza mai segnare in quest'ultima categoria, e sempre in Serie C per un anno con il Cinzano.\nNella stagione 1946-1947 gioca 42 partite in Serie B con la maglia della Pro Vercelli, dove si trovava in prestito dal Torino; l'anno seguente la societ\u00e0 granata lo cede allo Spezia, con cui gioca 24 partite senza mai segnare nella serie cadetta. Rimane in rosa anche nella stagione 1948-1949, nella quale gioca altre 11 partite nella serie cadetta.\nIn carriera ha giocato complessivamente 77 partite in Serie B."}
{"id": "4798705", "revid": "729019", "url": "https://it.wikipedia.org/wiki?curid=4798705", "title": "Stazione di Marcaria", "text": "La stazione di Marcaria \u00e8 una stazione ferroviaria posta sulla linea Cremona-Mantova. Serve il centro abitato di Marcaria."}
{"id": "4798708", "revid": "729019", "url": "https://it.wikipedia.org/wiki?curid=4798708", "title": "Stazione di San Michele in Bosco", "text": "La stazione di San Michele in Bosco \u00e8 una fermata ferroviaria posta sulla linea Cremona-Mantova. Serve il centro abitato di San Michele in Bosco, frazione del comune di Marcaria.\nStoria.\nLa fermata di San Michele in Bosco venne attivata nel 1938."}
{"id": "4798712", "revid": "729019", "url": "https://it.wikipedia.org/wiki?curid=4798712", "title": "Stazione di Ospitaletto Mantovano", "text": "La stazione di Ospitaletto Mantovano \u00e8 una fermata ferroviaria posta sulla linea Cremona-Mantova. Serve il centro abitato di Ospitaletto, frazione del comune di Marcaria."}
{"id": "4798713", "revid": "767487", "url": "https://it.wikipedia.org/wiki?curid=4798713", "title": "Andr\u00e9-Joseph Lafitte-Clav\u00e9", "text": "Biografia.\nEgli \u00e8 noto soprattutto per la sua partecipazione ad una missione francese nell'Impero ottomano sotto Luigi XVI (1784-1788). La missione, dal 1783, lo port\u00f2 nell'Impero Ottomano per addestrare i turchi alla guerra navale e alla costruzione di fortificazioni militari. Fino alla Rivoluzione francese nel 1789, circa 300 ufficiali francesi di artiglieria e ingegneri militari erano attivi nell'impero ottomano allo scopo di modernizzare e addestrare le unit\u00e0 di artiglieria.\nDal 1784, Andr\u00e9-Joseph Lafitte-Clav\u00e9 e Joseph-Monnier de Courtois eseguirono i progetti per la nuova scuola di ingegneria turca \"M\u00fchendish\u00e2ne-i Humayun\" istituita dal Gran visir Halil Hamid Pasci\u00e0. Vennero usati libri di testo, per lo pi\u00f9 francesi, per l'insegnamento di matematica, astronomia, ingegneria, armi, tecniche di guerra e di navigazione.\nGli esperti francesi dovettero lasciare nel 1788, come condizione del trattato di pace tra Russia e Turchia. Alcuni tornarono a Costantinopoli, ma alla fine tutti gli istruttori dovettero partire con la fine dell'alleanza franco-ottomana nel 1798."}
{"id": "4798715", "revid": "287204", "url": "https://it.wikipedia.org/wiki?curid=4798715", "title": "Stazione di Ospitaletto", "text": ""}
{"id": "4798717", "revid": "709565", "url": "https://it.wikipedia.org/wiki?curid=4798717", "title": "Stevie May", "text": "Caratteristiche tecniche.\nCentravanti elegante, ottimo contropiedista, destro di piede, \u00e8 dotato di un ottimo fiuto per il gol.\nCarriera.\nClub.\nProdotto del settore giovanile del St. Johnstone Football Club, fa il suo esordio in prima squadra a 16 anni il giorno 11 maggio 2009 nel match di Scottish First Division contro l'Airdrie United e mette subito a segno una rete. L'anno successivo continua a giocare con la formazione giovanile del club e non colleziona ulteriori presenze ufficiali. A partire dalla stagione 2010-2011 viene aggregato alla prima squadra e gioca regolarmente, nella sua prima stagione in Scottish Premier League disputa 19 partite e segna 2 gol.\nNell'annata 2011-2012 viene mandato in prestito all'Alloa Athletic militante in Scottish Third Division: grazie al suo contributo di 19 reti in 22 partite la squadra vince il campionato ed ottiene la promozione. Rientrato al St. Johnstone gioca solo 3 gare di campionato e 2 della UEFA Europa League 2012-2013 prima di essere nuovamente girato in prestito. May si trasferisce quindi all'Hamilton Academical, club della Scottish First Division, dove nel corso dell'anno realizza 25 reti vincendo il titolo di capocannoniere e contribuendo alla promozione della sua squadra.\nAll'inizio della stagione 2013-2014 rientra nuovamente al St. Johnstone, club proprietario del suo cartellino, con il quale realizza anche il suo primo gol in una competizione continentale nella partita giocata contro il Rosenborg nel secondo turno preliminare della UEFA Europa League 2013-2014.\nIl 9 agosto 2014 si trasferisce allo Sheffield Wednesday, club inglese militante nella Football League Championship, firmando un contratto quadriennale.\nNel mese di settembre 2015, dopo una sola stagione a Sheffield, il giocatore si trasferisce al Preston North End, altra squadra militante nella Championship inglese.\nNel 2017, dopo tre anni in Inghilterra, torna in Scozia, all'.\nNazionale.\nIl suo esordio con la avviene il 5 settembre 2013 nella partita disputata a Nimega contro i pari et\u00e0 dei Paesi Bassi valevole per le qualificazioni al campionato europeo di calcio Under-21 2015.\nNel mese di ottobre 2014 viene convocato per la prima volta nella nazionale maggiore in occasione del doppio impegno contro e valevole per le qualificazioni al campionato europeo di calcio 2016, pur senza scendere in campo. Colleziona la sua prima presenza il 18 novembre 2014 in occacione di un'amichevole disputata a Glasgow contro l'.\nStatistiche.\nPresenze e reti nei club.\n\"Statistiche aggiornate al 3 ottobre 2015\""}
{"id": "4798719", "revid": "729019", "url": "https://it.wikipedia.org/wiki?curid=4798719", "title": "Stazione di Castellucchio", "text": "La stazione di Castellucchio \u00e8 una stazione ferroviaria posta sulla linea Cremona-Mantova. Serve il centro abitato di Castellucchio."}
{"id": "4798726", "revid": "1543377", "url": "https://it.wikipedia.org/wiki?curid=4798726", "title": "Unforgiven 2004", "text": "Unforgiven 2004 \u00e8 stata la settima edizione dell'evento in pay-per-view Unforgiven, prodotto dalla World Wrestling Entertainment (WWE). L'evento, esclusivo del roster di \"Raw\", si \u00e8 svolto il 12 settembre 2004 al Rose Garden di Portland. La \"tagline\" dell'evento era \"Insane. Pain. Kane.\" (\"Folle. Dolore. Kane\"), mentre la colonna sonora \u00e8 stata \"Survival of the Sickest\" dei Saliva.\nIl main event dell'evento fu quello per il World Heavyweight Championship tra il campione Randy Orton e lo sfidante Triple H, vinto da quest'ultimo dopo l'esecuzione del \"Pedigree\" sopra una sedia d'acciaio. Uno degli incontri predominanti della \"card\" fu Shawn Michaels contro Kane in uno No Disqualification match, vinto da Michaels dopo aver colpito Kane con la \"Sweet Chin Music\". Un altro incontro principale dell'undercard fu Chris Jericho contro Christian in un Ladder match per l'Intercontinental Championship, vinto da Jericho.\nStoryline.\nLa rivalit\u00e0 principale dell'evento fu quella per il World Heavyweight Championship tra il campione Randy Orton e lo sfidante Triple H. A SummerSlam, Orton sconfisse Chris Benoit conquistando il World Heavyweight Championship, diventando il campione del mondo pi\u00f9 giovane nella storia della WWE. Nella puntata di \"Raw\" del 16 agosto, Orton difese con successo il titolo contro Benoit nella rivincita. Dopo il match, l'Evolution (Batista, Ric Flair e Triple H), alleati di Orton, lo portarono in trionfo con una finta celebrazione, la quale in seguito si rivel\u00f2 essere un attacco dell'Evolution nei confronti di Orton e Triple H disse che Orton non era niente senza l'Evolution. Nella puntata di \"Raw\" del 23 agosto, dopo aver rifiutato di cedere il titolo a Triple H, Orton gli sput\u00f2 nel volto e lo colp\u00ec con il titolo. Il general manager di \"Raw\" Eric Bischoff organizz\u00f2 un match tra i due per il World Heavyweight Championship a Unforgiven. La settimana successiva a \"Raw\", Eugene sconfisse Triple H in un incontro singolo in seguito all'interferenza di Orton che colp\u00ec Triple H con l\"'RKO\". Nella puntata di \"Raw\" del 6 settembre, Orton sconfisse Kane in uno Steel Cage match. Poco dopo la fine del match, Ric Flair e Batista intervennero insieme a Triple H per attaccare Orton, che riusc\u00ec a fuggire dall'attacco. In un'intervista concessa al \"Daily Star\" nel 2006, Orton rivel\u00f2 che al \"chairman\" della WWE, Vince McMahon, venne l'idea di rendere Orton un beniamino del pubblico nel giorno di SummerSlam.\nLa seconda rivalit\u00e0 principale fu tra Kane e Shawn Michaels. Il tutto ebbe inizio la notte dopo Bad Blood, quando Michaels perse contro Triple H in un Hell in a Cell match. Nella puntata di \"Raw\" successiva a Bad Blood, il commentatore di \"Raw\" Jim Ross, cerc\u00f2 di ristabilire la calma tra Michaels e Triple H con una stretta di mano. Mentre Michaels e Triple H stavano per stringersi la mano, Kane intervenne e attacc\u00f2 Michaels infortunandolo alla gola. Nella puntata di \"Raw\" del 28 giugno, Ross intervist\u00f2 Kane e gli chiese di spiegare le sue azioni ai danni di Michaels; Kane disse di aver attaccato Michaels perch\u00e9 aveva bisogno di sfogare la sua rabbia, causata dalla sconfitta patita a Bad Blood contro Chris Benoit per il World Heavyweight Championship. Nella puntata di \"Raw\" del 30 agosto, Kane rivel\u00f2 che Eric Bischoff gli aveva concesso come regalo del suo matrimonio con Lita, che aveva sposato la settimana precedente, l'opportunit\u00e0 di affrontare un avversario qualsiasi a Unforgiven. Lita inform\u00f2 Kane che il regalo di Bischoff era per entrambi e scelse Shawn Michaels come avversario di Kane.\nLa terza rivalit\u00e0 principale fu quella per il vacante WWE Intercontinental Championship tra Chris Jericho e Christian. Nella puntata di \"Raw\" del 6 settembre, Eric Bischoff priv\u00f2 Edge dell'Intercontinental Championship, in quanto egli sub\u00ec un vero infortunio. Christian interruppe Bischoff e afferm\u00f2 che tutti i suoi peeps avrebbero fatto una rivolta se Bischoff non gli avesse assegnato l'Intercontinental Championship. Jericho sugger\u00ec a Bischoff di organizzare un match titolato tra lui e Christian la sera stessa. Tuttavia, Bischoff annunci\u00f2 un ladder match tra Christian e Jericho per Unforgiven.\nEvento.\nPrima della messa in onda del pay--per-view, Maven sconfisse Rodney Mack (con Jazz) in un match svoltosi a \"Sunday Night Heat\".\nMatch preliminari.\nIl primo match fu il tag team match tra la coppia formata da Chris Benoit e William Regal contro l'Evolution (Ric Flair e Batista). Il match inizi\u00f2 con Batista e Chris Benoit, che ebbero una piccola rissa fino al cambio tra Batista e Flair. Flair e Benoit si colpirono reciprocamente con delle knife edge chops. Successivamente, Batista prese il controllo del match ai danni di Regal fino al tag di Benoit e Flair. Flair tent\u00f2 di eseguire la \"figure four lock\", che venne contrattaccata da Benoit trasformandola in una \"Crippler Crossface\" costringendo Flair alla resa.\nIl match successivo fu per il WWE Women's Championship tra la campionessa Trish Stratus (accompagnata da Tyson Tomko) e la sfidante Victoria. Nella prima parte del match, Victoria prese il controllo ai danni della Stratus, tuttavia dopo l'interferenza di Tomko, la Stratus prese il controllo della contesa e colp\u00ec Victoria con la \"Stratusfaction\", che le permise di vincere il match e mantenere il titolo. Dopo il match, Tomko cerc\u00f2 di attaccare Victoria, la quale venne salvata da un uomo sconosciuto travestito. Tomko sfid\u00f2 poi il wrestler misterioso in un match.\nIl terzo match fu tra Tyson Tomko e Stevie Richards, l'uomo vestito con gli abiti da donna. Tomko prese sub\u00ecto il controllo dell'incontro togliendo tutti i vestiti di Richards, lasciandolo in biancheria intima da donna. Tomko continu\u00f2 ad attaccare Richards per poi eseguire uno swinging neckbreaker e schienarlo per la vittoria.\nIl quarto match fu quello valevole per il vacante WWE Intercontinental Championship tra Chris Jericho e Christian in un ladder match. Christian e Jericho iniziarono una rissa nel ring e Christian si port\u00f2 in vantaggio dopo aver colpito Jericho con un running enzuigiri. I due continuarono a lottare alla pari, fino a quando Jericho applic\u00f2 la \"Walls of Jericho\" ai danni di Christian sulla cima della scala, che caus\u00f2 la caduta di quest'ultimo da essa. Jericho fall\u00ec il primo tentativo di recuperare il titolo, ma fu in grado di posizionare un'altra scala e prendere il titolo vincendo il match e l'Intercontinental Championship all'epoca per un regno di sei regni.\nMatch principali.\nIl match seguente fu il no disqualification match tra Kane, accompagnato da Lita, e Shawn Michaels. Kane si port\u00f2 in vantaggio eseguendo un suplex su Michaels sopra il tavolo dei commentatori. Kane continu\u00f2 a dominare il match attaccando Michaels a bordo ring con i gradoni d'acciaio, causandogli una ferita. Quando Kane tent\u00f2 di colpire Michaels con una sedia d'acciaio, Lita interfer\u00ec tolse la sedia al primo. Kane tent\u00f2 di eseguire la \"chokeslam\", ma Michaels la contrast\u00f2 e lo colp\u00ec con la \"Sweet Chin Music\" per poi schienarlo e vincere il match.\nIl match che segu\u00ec fu quello per il World Tag Team Championship tra i campioni de La R\u00e9sistance (Sylvain Grenier e Ren\u00e9 Dupr\u00e9e) e il team formato da Tajiri e Rhyno. Grenier colp\u00ec Rhyno con la bandiera del Qu\u00e9bec e lo schien\u00f2 per mantenere il titolo di coppia.\nIl \"main event\" fu il match con in palio il World Heavyweight Championship tra Triple H e il campione in carica Randy Orton. Durante il match, Ric Flair e Batista interferirono in favore di Triple H, attaccando Orton quando l'arbitro era distesto a terra. Jonathan Coachman, interfer\u00ec portandosi una maglietta da arbitro per prendere il posto dell'arbitro a terra. Orton reag\u00ec attaccando Flair e Batista, per poi eseguire una \"RKO\" su Coachman. Triple H colp\u00ec Orton con una sedia ed esegui il \"Pedigree\" su di essa. Batista riport\u00f2 l'arbitro all'interno del ring per procedere con lo schienamento che diede la vittoria e la conquista del titolo a Triple H.\nConseguenze.\nDopo Unforgiven, Triple H celebr\u00f2 la conquista del titolo con sei donne, confetti, stelle filanti e una torta gigante. La celebrazione venne interrotta da Randy Orton che attacc\u00f2 tutti e tre i membri dell'Evolution. Orton fu inelegibile come avversario di Triple H per il World Heavyweight Championship a Taboo Tuesday, dopo aver perso un match contro Batista. Nella puntata di \"Raw\" del 4 ottobre, Chris Benoit e Edge vennero rivelati come due dei possibili candidati per affrontare Triple H per il World Heavyweight Championship a Taboo Tuesday, mentre Shawn Michaels ottenne il posto di candidato sconfiggendo Christian. Nella puntata di \"Raw\" del 18 ottobre, Edge sconfisse Michaels e Benoit in un triple threat match. Durante il match, Michaels si infortun\u00f2 al ginocchio, e pi\u00f9 tardi venne rivelato che Michaels si era strappato il menisco. A Taboo Tuesday, Michaels vinse il sondaggio e affront\u00f2 Triple H per il World Heavyweight Championship, perdendo dopo essere stato colpito da Edge con una \"spear\".\nRandy Orton inizi\u00f2 una rivalit\u00e0 con Ric Flair, dopo che quest'ultimo fu il responsabile della sconfitta di Orton contro Batista. Orton fece un promo su ogni riconoscimento di Flair e lo critic\u00f2 per aver chiamato Triple H il pi\u00f9 grande wrestler di tutti i tempi. Flair rispose a Orton dicendo che i wrestler come Shawn Michaels e Mick Foley, con i quali Orton aveva avuto delle rivalit\u00e0 in precedenza, non erano leggende e quindi Orton non era un uccisore di leggende. Flair disse inoltre che egli e Orton avrebbero avuto un match a Taboo Tuesday e i fan avrebbero potuto scegliere la stipulazione. A Taboo Tuesday, Orton e Flair si affrontarono in uno steel cage match, vinto da Orton.\nA Taboo Tuesday, Chris Jericho perse l'Intercontinental Championship contro Shelton Benjamin per schienamento. Benjamin vinse il sondaggio per affrontare Jericho; Gli altri wrestler nel sondaggio erano Batista, Jonathan Coachman, Christian, Rhyno, Maven, William Regal, The Hurricane, Tyson Tomko, Tajiri, Steven Richards, Val Venis, Rosey, Chuck Palumbo e Rodney Mack.\nNella puntata di \"Raw\" dell'11 ottobre, La R\u00e9sistance difese il World Tag Team Championship contro Eugene e William Regal. Regal colp\u00ec Sylvain Grenier con un paio di tirapugni e lo schien\u00f2 per vincere il titolo di coppia. Eric Bischoff fece ripartire il match e La R\u00e9sistance mantenne il titolo dopo che Rob\u00e9rt Conway aveva colpito Regal con l'asta della bandiera. Bischoff inform\u00f2 La R\u00e9sistance avrebbero difeso il World Tag Team Championship a Taboo Tuesday contro due dei tre wrestler che non sarebbero stati votati come sfidanti di Triple H per il World Heavyweight Championship. Shawn Michaels vinse la votazione e diede cos' l'opportunit\u00e0 a Edge e Chris Benoit di combattere per il titolo di coppia. Tuttavia durante il match, Edge abbandon\u00f2 Benoit, il quale fece cedere Conway alla \"Crippler Crossface\" e vinse il World Tag Team Championship."}
{"id": "4798727", "revid": "392684", "url": "https://it.wikipedia.org/wiki?curid=4798727", "title": "Spinta di galleggiamento", "text": ""}
{"id": "4798732", "revid": "122966477", "url": "https://it.wikipedia.org/wiki?curid=4798732", "title": "500 Miglia di Monza", "text": "La 500 Miglia di Monza conosciuta anche come \"Race of Two Worlds\" (Corsa dei Due Mondi), era una competizione automobilistica disputatasi all'Autodromo Nazionale di Monza, nel 1957 e nel 1958. Nelle intenzioni degli organizzatori era un evento dove i team statunitensi\n, partecipanti allo United States National Championship, potevano competere direttamente contro i team europei di Formula 1. L'idea era stata sostenuta anche da Enzo Ferrari per cercare di unificare le due categorie di vetture, ritenendo inutile mantenere nel calendario del Campionato Mondiale la 500 Miglia di Indianapolis, dove partecipavano quasi solo gli statunitensi che non prendevano parte al resto del campionato, anche perch\u00e9 le loro vetture rispondevano a un regolamento tecnico diverso da quello della Formula 1. Nella 500 miglia monzese i due tipi di vetture correvano sull'anello ad alta velocit\u00e0 percorrendolo in senso antiorario; questa parte ovale della pista era stata completata nel 1955 ed era stata usata, con il resto del circuito, per il Gran Premio d'Italia 1955 e 1956. Data la somiglianza dell'anello monzese con l'Indianapolis Motor Speedway e avendo, la gara, la stessa percorrenza della prestigiosa 500 Miglia di Indianapolis, \nGli statunitensi vinsero entrambe le edizioni: Jimmy Bryan nel 1957 e Jim Rathmann nel 1958, anche se alcuni team di Formula Uno costruirono vetture speciali appositamente per partecipare all'evento. "}
{"id": "4798734", "revid": "253269", "url": "https://it.wikipedia.org/wiki?curid=4798734", "title": "Lew Brown (attore)", "text": "Brown recit\u00f2 in diverse produzioni per la televisione, oltre cento dal 1960 al 1992, e 14 produzioni cinematografiche dal 1959 al 1988.\nBiografia.\nLew Brown nacque a Goltry, in Oklahoma, il 18 marzo 1925. Debutt\u00f2 al cinema alla fine degli anni cinquanta e in televisione agli inizi degli anni 60. Per il piccolo schermo fu accreditato diverse volte grazie a numerose interpretazioni di personaggi pi\u00f9 o meno regolari, come Allen Bennett in 13 episodi della serie \"F.B.I.\" dal 1966 al 1972 (pi\u00f9 altri quattro episodi con altri ruoli) e James Ryland in quattro episodi della serie \"Apple's Way\" nel 1974 (pi\u00f9 un altro episodio con un altro ruolo). Collezion\u00f2 molte altre partecipazioni dagli anni cinquanta agli anni novanta in veste di guest star o di interprete di personaggi perlopi\u00f9 minori in numerosi episodi e spesso interpretando pi\u00f9 personaggi per serie. Si possono altres\u00ec citare due episodi di \"Ben Casey\", due episodi di \"Laramie\", quattro episodi di \"Ai confini della realt\u00e0\", sei episodi di \"L'ora di Hitchcock\", due episodi di \"Lassie\", tre episodi di \"Gli uomini della prateria\", tre episodi di \"Il fuggiasco\", tre episodi di \"Selvaggio west\", sei episodi di \"Death Valley Days\", sei episodi di \"Dragnet 1967\", 12 episodi di \"Il virginiano\", 21 episodi di \"Gunsmoke\", sette episodi di \"Squadra emergenza\", quattro episodi di \"Una famiglia americana\", due episodi di \"Cuore e batticuore\" e tre episodi di \"Dallas\".\nIl grande schermo lo vide interprete di diversi personaggi tra cui quelli del sergente Neil Samuels in \"La febbre del delitto\" del 1959, Jim Smiley in \"The Threat\" del 1960, Frank in \"Ladri sprint\" del 1967, il sergente Shaeffer in \"I contrabbandieri del cielo\" del 1968, Reynolds in \"Airport\" del 1970, Peterson in \"\" del 1970, Collins in \"Settimo potere\" del 1971, Gilbert in \"The Man\" del 1972, Harrison in \"Roger il re dei cieli\" del 1973 e Jack Klepper in \"Attenti a quella pazza Rolls Royce\" del 1977. Prima di ritirarsi alle scene, \u00e8 stato accreditato per l'ultima volta sugli schermi televisivi in un episodio trasmesso il 1\u00ba luglio 1992, intitolato \"The Unseen Enemy\" e facente parte della serie \"Raven\", mentre per il grande schermo l'ultimo ruolo affidatogli \u00e8 stato quello nel film \"Portrait of a White Marriage\" del 1988."}
{"id": "4798735", "revid": "287204", "url": "https://it.wikipedia.org/wiki?curid=4798735", "title": "Lew Brown", "text": ""}
{"id": "4798737", "revid": "287204", "url": "https://it.wikipedia.org/wiki?curid=4798737", "title": "Parco amazzonico della Guyana francese", "text": "Il parco amazzonico della Guyana \u00e8 un parco nazionale che tutela la foresta amazzonica della Guyana francese meridionale.\n\u00c8 il parco pi\u00f9 grande dell'Unione europea.\nLa prima proposta per l'istituzione del parco fu formulata a seguito della conferenza delle Nazioni Unite di Rio de Janeiro del 1992. Il parco fu ufficialmente istituito nel 2007. Copre una superficie di 20\u00a0300\u00a0km\u00b2 e al confine con il Brasile confina con il parco nazionale di Tumucumaque. I due parchi tutelano complessivamente una delle aree di maggior estensione al mondo di foresta tropicale.\nL'area del parco protegge una straordinaria biodiversit\u00e0. Nel parco sono stati rilevati oltre 5.800 specie floreali e oltre 1.200 specie di alberi, 718 specie di uccelli, 186 specie di mammiferi, 480 specie di pesci e 261 tra rettili e anfibi. \nNonostante l'attivit\u00e0 mineraria sia stata limitata a seguito dell'istituzione del parco nell'ottobre 2012 il governo francese ha autorizzato una nuova miniera d'oro nei pressi del villaggio di Sa\u00fcl."}
{"id": "4798739", "revid": "392684", "url": "https://it.wikipedia.org/wiki?curid=4798739", "title": "US NAVY", "text": ""}
{"id": "4798747", "revid": "958063", "url": "https://it.wikipedia.org/wiki?curid=4798747", "title": "Mr Kennedy", "text": ""}
{"id": "4798749", "revid": "46291", "url": "https://it.wikipedia.org/wiki?curid=4798749", "title": "Abutilon indicum", "text": "Abutilon indicum (nome Tamil: \"thuthi\", nome sanscrito: \u0905\u0924\u093f\u092c\u0932\u093e \"Atibalaa\", nome Telugu: \"Duvvena Kayalu\") \u00e8 una specie della famiglia delle Malvacee.\n\u00c8 originaria delle zone tropicali e subtropicali e talvolta viene utilizzata come pianta ornamentale. Essa \u00e8 spesso utilizzata come pianta medicinale ed \u00e8 considerata invasiva in certe isole tropicali.\nDistribuzione e habitat.\nLa si trova in numerose zone tropicali e subtropicali, dalle isole Mascarene e dal Nord Africa sino all'Asia tropicale e all'Oceania.\nUsi.\nMedicina tradizionale.\nNella medicina tradizionale varie parti dell'\"A. indicum\" sono utilizzate come demulcente, afrodisiaco, lassativo, diuretico, sedativo, astringente, espettorante, tonico, antinfiammatorio, antielmintico e analgesico e per il trattamento della lebbra, dell'ulcera, del mal di testa, della gonorrea e delle infezioni delle vie urinarie.\nAll'uopo l'intera pianta viene sradicata, seccata e ridotta in polvere. La pianta viene utilizzata molto nella medicina Siddha.\nChimica.\nNell'\"A. indicum\" si trova il \u0392-sitosterolo ed un estratto di etere di petrolio ha propriet\u00e0 larvicide contro le larve di una zanzara, la \"Culex quinquefasciatus\".\nPare inoltre che un estratto di metanolo dell'\"A. indicum\" abbia qualche propriet\u00e0 antibatterica."}
{"id": "4798750", "revid": "308752", "url": "https://it.wikipedia.org/wiki?curid=4798750", "title": "Corsa dei Due Mondi", "text": ""}
{"id": "4798757", "revid": "119369", "url": "https://it.wikipedia.org/wiki?curid=4798757", "title": "Museo storico-etnografico Romagnano Sesia", "text": ""}
{"id": "4798759", "revid": "640469", "url": "https://it.wikipedia.org/wiki?curid=4798759", "title": "Sanremo 2014", "text": ""}
{"id": "4798761", "revid": "606039", "url": "https://it.wikipedia.org/wiki?curid=4798761", "title": "Aegirosaurus", "text": ""}
{"id": "4798763", "revid": "767487", "url": "https://it.wikipedia.org/wiki?curid=4798763", "title": "Campionati pacifico-americani di slittino 2014", "text": "I Campionati pacifico-americani di slittino 2014, terza edizione della manifestazione, si sono disputati a Whistler, in Canada, dal 5 al 7 dicembre 2013 sul Whistler Sliding Centre, il tracciato che ospit\u00f2 le Olimpiadi di Vancouver 2010.\nL'evento si \u00e8 svolto all'interno della quarta tappa di Coppa del Mondo 2013/14.\nSingolo uomini.\nL'atleta statunitense Christopher Mazdzer conferma il titolo conquistato l'anno precedente battendo il canadese Samuel Edney e l'altro statunitense Tucker West.\nSingolo donne.\nL'atleta di casa Alex Gough si aggiudica la gara battendo Erin Hamlin e Kate Hansen; la campionessa uscente Julia Clukey giunge quarta.\nDoppio.\nI canadesi Tristan Walker e Justin Snith confermano il titolo vinto nel 2013 battendo le coppie statunitensi Mortensen/Griffall e Niccum/Terdiman"}
{"id": "4798805", "revid": "580197", "url": "https://it.wikipedia.org/wiki?curid=4798805", "title": "Ali Rial", "text": "Carriera.\nClub.\nInizia la sua carriera calcistica con il NARB R\u00e9gha\u00efa, dove ci rimane per un anno, per poi passare all'Alger, dove gioca 81 partite, segnando 9 gol nei tre anni passati. Nel 2010 viene acquistato dal JS Kabylie, dove tuttora gioca.\nNazionale.\nViene convocato dalla Nazionale Maggiore per la Coppa d'Africa 2013, dove non trova l'esordio."}
{"id": "4798807", "revid": "30610", "url": "https://it.wikipedia.org/wiki?curid=4798807", "title": "La forza del passato (romanzo)", "text": "La forza del passato \u00e8 un romanzo dello scrittore pratese Sandro Veronesi, pubblicato nel 2000. Il romanzo ha vinto sia il Premio Campiello che il Premio Viareggio.\nTrama.\nGianni \u00e8 uno scrittore di racconti per ragazzi; ha circa 30 anni, una bella moglie, un bambino in salute ed il suo lavoro gli frutta un buon guadagno e notoriet\u00e0.\nLa sua vita cambia quando viene a scoprire che suo padre, morto da pochi giorni, era una spia russa che per decenni aveva lavorato sotto copertura. Tutto intorno a lui sembra sgretolarsi perch\u00e9 iniziano una serie di disavventure e si scoprono altre verit\u00e0, ma Gianni avr\u00e0 la fortuna e la capacit\u00e0 di reagire.\nTecnica narrativa.\nLa narrazione \u00e8 affidata in prima persona al protagonista con frequenti dialoghi. Il tono \u00e8 sempre ironico con continui i colpi di scena che movimentano una vita assolutamente ordinaria.\nTrasposizione cinematografica.\nNel 2002, dal romanzo \u00e8 stato tratto l'omonimo film di Piergiorgio Gay. Interpreti: Sergio Rubini (Gianni Orzan), Bruno Ganz (Bogliasco), Sandra Ceccarelli (Anna Orzan) e Mariangela D'Abbraccio (Madre di Matteo)."}
{"id": "4798811", "revid": "1573940", "url": "https://it.wikipedia.org/wiki?curid=4798811", "title": "Coris picta", "text": "Coris picta () \u00e8 un pesce di acqua salata appartenente alla famiglia Labridae.\nDistribuzione e habitat.\nProviene dalle barriere coralline dell'oceano Pacifico occidentale, in particolare di Kermadec, Australia, Nuova Zelanda, Isola di Lord Howe e Isole Norfolk. Nuota nelle zone ricche di alghe; \u00e8 abbastanza comune e predilige le acque costiere e i fondali sabbiosi, fino a 25 m di profondit\u00e0. A volte si trova intorno ai moli.\nDescrizione.\n\u00c8 una specie che viene molto facilmente confusa con \"Coris musume\", prima considerata un suo sinonimo, che proviene da Taiwan e dal Giappone. Presenta un corpo allungato e leggermente compresso lateralmente, con la testa dal profilo appuntito. I giovani hanno una colorazione semplice, bicolore, con il dorso nero e il ventre bianco; queste strisce continuano anche sulla pinna caudale, anch'essa nera e bianca.\nNegli adulti il dorso \u00e8 rossastro o violaceo, separato da una striscia bianca dalla zona nera pi\u00f9 sotto. Il ventre \u00e8 bianco; il margine tra la zona nera e il bianco \u00e8 seghettato. La pinna caudale \u00e8 gialla, mentre la pinna dorsale e la pinna anale, basse e lunghe, sono prevalentemente bianche. Non supera i 25 cm.\nBiologia.\nComportamento.\nNuota in banchi di diversi esemplari. Alcuni esemplari, soprattutto i giovani, hanno l'abitudine di pulire pesci pi\u00f9 grossi nutrendosi dei loro parassiti esterni.\nAlimentazione.\nLa sua dieta, prevalentemente carnivora, \u00e8 composta soprattutto da piccoli crostacei, in particolare da gamberi e granchi.\nRiproduzione.\n\u00c8 oviparo e la fecondazione \u00e8 esterna. Non ci sono cure verso le uova, che sono planctoniche. Probabilmente ermafrodita.\nConservazione.\nQuesta specie viene pescata raramente ed \u00e8 diffusa in diverse aree marine protette, quindi viene classificata come \"a rischio minimo\" (LC) dalla lista rossa IUCN."}
{"id": "4798814", "revid": "28592", "url": "https://it.wikipedia.org/wiki?curid=4798814", "title": "Sozh", "text": ""}
{"id": "4798823", "revid": "28592", "url": "https://it.wikipedia.org/wiki?curid=4798823", "title": "Semenovsky", "text": ""}
{"id": "4798830", "revid": "773636", "url": "https://it.wikipedia.org/wiki?curid=4798830", "title": "Liprandi", "text": ""}
{"id": "4798832", "revid": "28592", "url": "https://it.wikipedia.org/wiki?curid=4798832", "title": "Pavel Liprandi", "text": ""}
{"id": "4798849", "revid": "380453", "url": "https://it.wikipedia.org/wiki?curid=4798849", "title": "University of Minnesota Women's Volleyball 2013", "text": "Questa voce raccoglie le informazioni riguardanti la University of Minnesota Women's Volleyball nella stagione 2013.\nStagione.\nLa stagione 2013 \u00e8 la seconda alla guida del programma per Hugh McCutcheon, ancora una volta affiancato da Laura Bush; Erich Hinterstocker prende il posto dell'ex pallavolista Christopher Tamas nel ruolo di assistente allenatore, mentre Jimmy Lundgren prende il posto di Dave Ganser come assistente allenatore.\nLa rosa della squadra cambia nove nuove giocatrici, due cui tre provenienti da altre universit\u00e0, chiamate a rimpiazzare le cinque giocatrici partenti, tra le quali spicca il nome di Katherine Harms, diventata professionista nella Serie A1 italiana con l'.\nLa stagione inizia il 30 agosto e vede ben otto vittorie consecutive. La prima sconfitta arriva al nono incontro, in casa della . Seguono altri sei successi, fino alla sconfitta in casa della . Dopo il successivo esterno contro la , nell'incontro successivo le \"Golden Gophers\" perdono in casa della . Dopo altri tre successi consecutivi il programma cede in casa delle \"Badgers\" della . Le ultime undici partite sono caratterizzate da nove successi e due sconfitte le uniche interne, nuovamente contro le \"Cornhuskers\" e le \"Nittany Lions\".\nCon un totale di 27 vittorie e 6 sconfitte le \"Golden Gophers\" si qualificano alla post-season come testa di serie numero 10. La University of Minnesota \u00e8 una degli host dei primi due round della post-season: le \"Golden Gophers\" sfruttano pienamente il fattore casa, battendo facilmente la e superando in cinque set la . Nelle semifinali regionali di Berkeley per\u00f2 terminano la propria stagione, perdendo contro la , testa di serie numero 7.\nTra le giocatrici si distinguono particolarmente TeTori Dixon, Ashley Wittman, Adrianna Nora, insignite di diversi riconoscimenti individuali, mentre il coach Hugh McCutcheon viene premiato come \"AVCA All-North Region Coach of the Year\".\nOrganigramma societario.\nArea direttiva\nArea tecnica"}
{"id": "4798851", "revid": "196390", "url": "https://it.wikipedia.org/wiki?curid=4798851", "title": "Vescovi di Volterra", "text": ""}
{"id": "4798853", "revid": "28592", "url": "https://it.wikipedia.org/wiki?curid=4798853", "title": "Ugo della Gherardesca", "text": ""}
{"id": "4798855", "revid": "729019", "url": "https://it.wikipedia.org/wiki?curid=4798855", "title": "Luke Baldwin", "text": ""}
{"id": "4798862", "revid": "122391015", "url": "https://it.wikipedia.org/wiki?curid=4798862", "title": "Cara piccina/Bach 70", "text": "Cara piccina/Bach 70 \u00e8 l'ottantasettesimo singolo 45 giri di Peppino di Capri\nIl disco.\n\u00c8 il primo singolo dove il cantante caprese e accompagnato da due nuovi musicisti che sostituirono il chitarrista Mario Cenci e il sassofonista Gabriele Varano nella formazione del cantante \"I Rockers\". Piero Braggi alla chitarra e Gianfranco Raffaldi all'organo Hammond entrambi provenienti dalla formazione \"I Novelty\" di Fausto Leali che all'epoca si era gi\u00e0 sciolta. Di conseguenza la formazione di Di Capri cambi\u00f2 il suo nome da questo disco in poi in \"I New Rockers\"\nIl brano sul lato A e una rielaborazione ballabile del celebre brano del 1928. Di Capri lo reincidera successivamente in versione molto pi\u00f9 lenta e pi\u00f9 classica nell'album \"Hits - Vol. II\" del 1972.\n\"Bach 70\" e invece un brano strumentale eseguito dai soli musicisti, firmato dal compositore e arrangiatore Gino Mazzocchi qui sotto lo pseudonimo di \"Fenicio\", mai pi\u00f9 successivamente riproposto dal cantante campano\nLa copertina raffigura il cantante e i suoi musicisti. Questo singolo non riscosse molto successo di vendita."}
{"id": "4798863", "revid": "1543377", "url": "https://it.wikipedia.org/wiki?curid=4798863", "title": "Grado di insaturazione", "text": "La formula del grado di insaturazione (nota anche come indice della deficienza di idrogeno (IDI) o formula degli anelli pi\u00f9 legami doppi) si usa in chimica organica per aiutare a disegnare le strutture chimiche. La formula permette all'utilizzatore di determinare quanti anelli, legami doppi e legami tripli sono presenti nel composto da disegnare. Non d\u00e0 il numero esatto di anelli o di legami doppi o tripli, ma piuttosto la somma del numero di anelli e legami doppi pi\u00f9 il doppio del numero di legami tripli. La struttura finale \u00e8 verificata con l'uso della risonanza magnetica nucleare, della spettrometria di massa e della spettroscopia infrarossa, nonch\u00e9 dell'ispezione qualitativa.\nFormula generale.\nLa formula per il grado di insaturazione (GI) \u00e8 mostrata qui\ndove formula_2 \u00e8 il numero di atomi con valenza formula_3.\nCio\u00e8, un atomo che ha una valenza di \"x\" contribuisce con un totale di \"x-2\" al grado di insaturazione. Il risultato \u00e8 poi dimezzato e aumentato di 1.\nFormula di anelli pi\u00f9 legami \u03c0.\nPer le molecole che contengono solo carbonio, idrogeno, alogeni monovalenti, azoto e ossigeno, la formula\ndove C = numero di atomi di carbonio, H = numero di atomi di idrogeno, X= numero di atomi di alogeni ed N = numero di atomi di azoto, d\u00e0 un risultato equivalente. Gli atomi di ossigeno e gli altri atomi bivalenti non contribuiscono al grado di insaturazione, in quanto (2-2) = 0.\nIl grado di insaturazione si usa per calcolare il numero di anelli e di legami \u03c0, dove"}
{"id": "4798867", "revid": "890623", "url": "https://it.wikipedia.org/wiki?curid=4798867", "title": "Borgo londinese di Hammersmith e Fulham", "text": ""}
{"id": "4798868", "revid": "890623", "url": "https://it.wikipedia.org/wiki?curid=4798868", "title": "Borgo reale di Kensington e Chelsea", "text": ""}
{"id": "4798870", "revid": "858648", "url": "https://it.wikipedia.org/wiki?curid=4798870", "title": "Il Brasile Pu\u00f2 di Pi\u00f9", "text": "Il Brasile pu\u00f2 di pi\u00f9 (por: \"O Brasil pode mais\") era una coalizione centrista, guidata dal Partito della Social Democrazia Brasiliana (PSDB), sorta per le elezioni presidenziali del 2010. Era formata da sei partiti: PSDB, DEM, PTB, PPS, PMN e PTdoB. Il suo candidato alla presidenza \u00e8 stato l'ex governatore di San Paolo Jos\u00e9 Serra dal PSDB e il candidato alla vicepresidenza fu il deputato federale per Rio de Janeiro Indio da Costa dei DEM.\nIl 3 ottobre, Serra \u00e8 stato il secondo pi\u00f9 votato candidato alle elezioni presidenziali. Tuttavia l'altro candidato, Dilma Rousseff, cos\u00ec come Serra, non \u00e8 riuscita ad ottenere il 50% dei voti necessari per governare, e quindi ci fu un ballottaggio il 31 ottobre.\nAlle elezioni parlamentari, Il Brasile pu\u00f2 di pi\u00f9 ha ottenuto 136 su 513 seggi alla Camera dei Deputati, nonch\u00e9 25 su 81 seggi al Senato federale. Questo risultato \u00e8 stato nettamente pi\u00f9 basso rispetto alla coalizione lulista avversaria. D'altra parte, il centro-sinistra di Per un Brasile che continui a cambiare, che ha riunito pi\u00f9 forze sotto l'ala del successore designato di Lula Dilma Rousseff, ha raggiunto un numero di seggi pi\u00f9 alto della storia brasiliana."}
{"id": "4798873", "revid": "1782831", "url": "https://it.wikipedia.org/wiki?curid=4798873", "title": "Un matrimonio (miniserie televisiva)", "text": "Un matrimonio \u00e8 una miniserie televisiva italiana in sei puntate diretta da Pupi Avati. Racconta la storia d'amore fra due Bolognesi dal 1948 al 2005, anno delle nozze d'oro dei protagonisti. Le riprese sono cominciate a fine 2011 e nel cast sono stati coinvolti 250 attori. La produzione della serie \u00e8 stata affidata ad Antonio Avati, fratello minore del regista.\nTrama.\nLa storia, tratta dalla vita dei genitori del regista, \u00e8 ambientata a Bologna ed ha inizio sulle rive del fiume Reno; i protagonisti sono Francesca Osti, figlia di un operaio socialista, e Carlo Dagnini, figlio di un commerciante borghese. Carlo e Francesca sono per\u00f2 costretti a tornare a Bologna dalle loro famiglie anche a causa dell'attentato a Togliatti. Quando Francesca trova lavoro nel negozio di Pippo Dagnini, scopre che questo \u00e8 il padre di Carlo. I due si rivedono, ma entrambi stanno frequentando altre persone: Carlo ha una relazione con la ricca Valeria Zabban, Francesca con lo svizzero Joseph Cialfi. Lasciano i rispettivi fidanzati e iniziano una relazione nonostante le differenze sociali e politiche. \nLa scomparsa del padre di Carlo lo porter\u00e0 a dover far fronte ai numerosi debiti che l'uomo, scommettitore alle corse di cavalli, ha lasciato alla famiglia. Francesca \u00e8 l'unica a sostenerlo. I due si sposano nonostante l'opposizione dei genitori di lei, Sisto e Rosalia, e di suo fratello Taddeo, giornalista comunista. Nel corso del tempo, il loro matrimonio \u00e8 allietato, nonostante le comuni difficolt\u00e0, dalla nascita di due figli e l'adozione di una bambina che \u00e8 anche la voce narrante della serie."}
{"id": "4798874", "revid": "63286569", "url": "https://it.wikipedia.org/wiki?curid=4798874", "title": "Mojave Air &amp; Space Port", "text": ""}
{"id": "4798875", "revid": "63286575", "url": "https://it.wikipedia.org/wiki?curid=4798875", "title": "Mojave Air and Space Port", "text": ""}
{"id": "4798878", "revid": "115473454", "url": "https://it.wikipedia.org/wiki?curid=4798878", "title": "Mis amigos de siempre", "text": "Mis amigos de siempre \u00e8 una telenovela argentina trasmessa dal 3 dicembre 2013 all'8 agosto 2014 su El Trece.\nTrama.\nTre amici che non si rivedevano da 15 anni per salvare da i debiti il club calcistico dove si erano conosciuti da piccoli si ritrovano.\nNon mancano di certo storie d'amore, infatti, Simon sposato da 7 anni con Rocio (fidanzata dell'adolescenza), per una serie di motivi decidono di separarsi; lui conosce Tania segretaria della logistica dove lavora mentre Rocio trova lavora nel bar di Manuel (uno dei tre amici) innamorato di lei dall'et\u00e0 di 14 anni e metter\u00e0 a rischio la sua amicizia con Simon per conquistare l'amore di Rocio. \nJulian calciatore famosissimo deve lasciare la sua carriera per dei problemi al ginocchio appena ritorna nel club (di propriet\u00e0 della mamma) conosce Barbara tra i due nasce subito una attrazione che per\u00f2 non potr\u00e0 andare avanti poich\u00e9 lei \u00e8 fidanzata e prossima a sposarsi con Luciano. Successivamente si scopre che Luciano \u00e8 a capo di una mafia e la storia si concentrer\u00e0 su come incarcerare Luciano, \u00e8 da ci\u00f2 Barbara decide di separarsi da Luciano ma Julian non \u00e8 pi\u00f9 disposto a stare con lei, poich\u00e9 si innamora di Carolina, moglie di Oscar che \u00e8 socio in affari di Luciano, e in seguito con Natalia, il suo nuovo capo. Manuel e Rocio si lasciano, e lui in seguito si innamora di Leo, sua amica d'infanzia, con la quale si sposer\u00e0 alla fine della serie. Simon avr\u00e0 una storia con Tania. ma avranno una serie di problemi a causa dell'ex moglie di lui, e si separeranno per un periodo, poich\u00e9 Rocio rimarr\u00e0 incinta di Simon. Nel finale della serie Julian si lascia con Natalia, perch\u00e9 si rende conto di amare ancora Barbara, mentre Luciano muore ucciso da Julian, mentre la polizia stava per catturarlo."}
{"id": "4798879", "revid": "404449", "url": "https://it.wikipedia.org/wiki?curid=4798879", "title": "Cenaia", "text": "Cenaia (gi\u00e0 \"Cenaria\") \u00e8 una frazione del comune italiano sparso di Crespina Lorenzana, nella provincia di Pisa, in Toscana.\nStoria.\nIl borgo di Cenaia \u00e8 citato per la prima volta in un documento pisano del 12 ottobre 1120, dove \u00e8 attestata la presenza di un castello e di una chiesa dedicata a Sant'Andrea, quest'ultima poi ricordata in un altro atto del 5 febbraio 1193 con le localit\u00e0 di Miliano, Pugnano e Meletro. Il 13 giugno 1356 la chiesa con tutto il borgo fu unito alla pieve di Miliano e Leccia, oggi scomparsa. Nel 1276 sono ricordati i lavori di ingegneria idraulica effettuati nell'allora palude di Cenaja per la creazione di canali e fossi.\nNel XIX secolo inizi\u00f2 a svilupparsi, a est del nucleo medievale, una borgata agricola, che increment\u00f2 la propria popolazione tanto che fu realizzata una moderna chiesa parrocchiale, in sostituzione della perduta chiesetta di Sant'Andrea, forse inglobata nelle strutture della tenuta nobiliare tra il XVI e il XVI secolo. Nel 1871 la frazione contava 938 abitanti, e dieci anni dopo era gi\u00e0 arrivata a . Nel corso dell'ultimo secolo, il paese ha poi conosciuto uno sviluppo urbanistico notevole, rendendolo di fatto il centro abitato pi\u00f9 popoloso del comune.\nStoricamente frazione di Crespina, dal 1\u00ba gennaio 2014 \u00e8 confluito nel nuovo comune di Crespina Lorenzana.\nGeografia antropica.\nIl paese moderno di Cenaia era noto precedentemente con il nome di \"Cenaja Nuova\", in quanto sviluppatosi poco pi\u00f9 a ovest del nucleo originario medievale, costituito dalla storica tenuta, noto come \"Cenaja Vecchia\".\nIntorno al paese vero e proprio sorgono numerose altre localit\u00e0, come le borgate di Le Lame e Lavoria, quest'ultima importante area artigianale del comune, e gli agglomerati di Le Tane, Migliano e Volpaia.\nInfrastrutture e trasporti.\nCenaia possiede uno svincolo lungo la Strada di grande comunicazione Firenze-Pisa-Livorno, presso la localit\u00e0 artigianale di Lavoria. Il paese \u00e8 inoltre attraversato dalla strada provinciale 12 delle Colline, che collega Vicarello e Valtriano a ovest con Perignano e Ponsacco a est.\nSport.\nA Cenaia ha sede la societ\u00e0 calcistica \"S.C. Cenaia\", compagine che attualmente milita nel campionato di Eccellenza. Le partite casalinghe vengono giocate presso lo Stadio Vittorio Pennati."}
{"id": "4798880", "revid": "228587", "url": "https://it.wikipedia.org/wiki?curid=4798880", "title": "Inner London", "text": "Inner London (\"Londra interna\") \u00e8 il termine con cui si indicano i quartieri che formano la parte centrale della \"Grande Londra\", circondati dalla \"Outer London\" (\"Londra esterna\"). \nLa zona \u00e8 stata ufficialmente definita per la prima volta nel 1965 ma per ragioni di statistica la definizione \u00e8 stata cambiata nel corso del tempo.\nI termini \"Inner London\" e \"Central London\" non possono essere utilizzati in modo intercambiabile per indicare la stessa zona: Londra interna \u00e8 ufficialmente la zona pi\u00f9 ricca in Europa, con la strada pi\u00f9 cara del vecchio continente, con un reddito pro capite di circa , mentre nel resto del Regno Unito il PIL pro capite \u00e8 quasi . Molte delle persone pi\u00f9 ricche del mondo vivono nella zona occidentale e settentrionale della Londra interna, pur essendoci anche zone di povert\u00e0 diffusa.\nDefinizioni.\nDefinizione legislativa (1963).\nI \"borough\" della \"Inner London\" vennero definiti dal \"London Government Act 1963\" per scopi quali il sistema di finanza pubblica locale. Essi corrispondono all'area della ex Contea di Londra. Tali \"borough\" includono:\nLa \"City of London\" non faceva parte della Contea di Londra e non \u00e8 un \"borough\" londinese, ma pu\u00f2 essere incluso nella definizione di \"Inner London\". North Woolwich \u00e8 un'anomalia perch\u00e9, pur essendo stato parte della Contea di Londra, nel 1965 \u00e8 stata trasferita all'interno di Newham, un borgo della \"Outer London\".\nDal 1965 al 1990, la \"Inner London Education Authority\" ha coperto questi borghi e la Citt\u00e0 di Londra, ma non North Woolwich.\nDefinizione statistica.\nL\"'Office for National Statistics\" (ONS) e l'agenzia per il censimento definiscono la \"Inner London\" in modo diverso, aggiungendo Haringey e Newham, ma escludendo Greenwich. Questa definizione \u00e8 utilizzata anche da Eurostat come livello NUTS 2. La superficie \u00e8 di e la popolazione nel 2011 (stima di met\u00e0 anno) era .\nDistretto postale.\nL'area coperta dal distretto postale di Londra \u00e8 a volte indicato come \"Inner London\". Tuttavia essa non coincide con altre definizioni di \"Inner London\" in quanto la sua area \u00e8 un po' pi\u00f9 grande e copre . La parte meridionale del \"borough\" londinese di Lewisham, nonch\u00e9 una piccola parte di Greenwich ricadono al di fuori dei suoi confini, mentre 44 dei 119 distretti che in questa definizione ricadono nella \"Inner London\" sono in realt\u00e0 nella \"Outer London\". Inoltre a causa della sua forma irregolare, questa area si estende al di fuori del confine della \"Greater London\" a Mill Hill e Scratch Wood e oltre a Sewardstone.\nPrefisso telefonico.\nDal 1990 al 2000 di Londra ha utilizzato due prefissi telefonici separati con un codice designato per la \"Inner London\" e un codice per la \"Outer London\". Tuttavia l'area coperta da questo codice \u00e8 ampiamente differente da tutte le definizioni di cui sopra e la maggior parte della \"Greater London\" \u00e8 ora coperta da un unico prefisso, \"020\".\nPopolazione.\nI dati precedenti al 1971 sono stati ricostruiti dall'ONS basandosi su precedenti censimenti; i dati dal 1981 in avanti sono stime di met\u00e0 anno dell'ONS."}
{"id": "4798881", "revid": "404449", "url": "https://it.wikipedia.org/wiki?curid=4798881", "title": "Laiano di Filettole", "text": ""}
{"id": "4798892", "revid": "1501558", "url": "https://it.wikipedia.org/wiki?curid=4798892", "title": "West Africa Football Union", "text": "La West Africa Football Union acronimo WAFU (in francese Union des F\u00e9d\u00e9rations Ouest-Africaines de Football, acronimo UFOA, in portoghese Uni\u00e3o das Federa\u00e7\u00f5es Oeste Africanas, in italiano Unione Calcistica dell'Africa Occidentale), \u00e8 un'associazione di nazionali di calcio dell'Africa occidentale. La WAFU \u00e8 anche affiliata con la CAF. \u00c8 stato il frutto della Federcalcio senegalese che ha chiesto che le nazioni appartenenti alla CAF di zona A e B si incontrino e in possesso di un regolare torneo competitivo. Il sindacato organizza numerose competizioni tra cui la Coppa delle Nazioni wafu e nel 2008 hanno organizzato un Campionato under-20 WAFU.\nGli attuali membri.\nL'unione \u00e8 stata fondata nel 1975 con tutti i membri attuali, ma nel 2011 la CAF ha deciso di dividerla in due zone, citando \"i problemi organizzativi che deve affrontare la WAFU\".\nLa Mauritania \u00e8 l'unico membro WAFU ad essere anche un membro della Union of Arab Football Associations.\nZona A.\nLa Zona A ha 9 membri:\nZona B.\nLa Zona B ha 7 membri:\nPresidenti.\nAttuale presidente del sindacato \u00e8 in realt\u00e0 Amos Adamu, ma \u00e8 stato squalificato per tre anni dalla attivit\u00e0 calcistica dalla FIFA sui crediti di compravendita dei voti per le offerte del Campionato mondiale di calcio 2018 e del Campionato mondiale di calcio 2022. Kwesi Nyantakyi \u00e8 stato nominato presidente ad interim in assenza di Adamu. Adamu da allora ha fatto appello per il divieto al Tribunale Arbitrale dello Sport."}
{"id": "4798907", "revid": "767487", "url": "https://it.wikipedia.org/wiki?curid=4798907", "title": "Ritardante di fiamma bromurato", "text": "I ritardanti di fiamma bromurati (BFR) sono composti di organobromo con effetti di ritardanti di fiamma in materiali combustibili. Tra i ritardanti di fiamma chimici in commercio, i BFR rappresentano la famiglia di composti pi\u00f9 utilizzata. Sono largamente usati nella produzione di oggetti di uso comune con componenti plastiche o tessili, come prodotti elettronici, vestiti e mobili, ma anche in molte schiume poliuretaniche qualora sia prevista, per essi, una classificazione di reazione al fuoco. I BFR sono comunemente utilizzati in prodotti elettronici come mezzo per ridurre l'infiammabilit\u00e0 dei prodotti.\nViene tuttavia aspramente contestata la loro tossicit\u00e0, dal momento che i BFR hanno potenzialit\u00e0 nocive specialmente per il sistema nervoso umano (si parla di \"neurotossicit\u00e0\") e in particolare ha fatto discutere il loro impiego in oggetti d'uso come i cuscini e i materassi, a contatto dei quali ognuno trascorre circa 8 ore ogni notte.\nContenuti nelle materie plastiche.\nI ritardanti di fiamma bromurati sono contenuti in diversi polimeri di uso comune: dai prodotti tecnologici come i computer o i telefoni cellulari ai guanciali usati comunemente per appoggiarvi il capo durante il sonno."}
{"id": "4798911", "revid": "484362", "url": "https://it.wikipedia.org/wiki?curid=4798911", "title": "Guglielmo IV di Forcalquier", "text": "Origine.\nEra il figlio secondogenito del Conte di Forcalquier, Bertrando I d'Urgell e di Josserande de Flotte, figlia di Arnoldo di Flotte e della moglie, Adelaide di Comps.Bertrando I di Forcalquier era il figlio secondogenito del Conte di Forcalquier, Guglielmo III e di Garsenda d'Albon, figlia del conte d'Albon, Ghigo III e della moglie, Matilda (o Regina), nobile inglese di cui non si conoscono gli ascendenti, ma che secondo alcuni era figlia di Edgardo Atheling.\nBiografia.\nQuando suo fratello, Bertrando II d'Urgell, succedette al padre, Bertrando I, nel 1151, in quanto era il figlio primogenito, Guglielmo fu associato al governo della contea.\nSecondo l\"'Histoire g\u00e9n\u00e9rale des Alpes Maritimes ou Cotti\u00e8nes par Marcellin Fornier\", nel 1164, l'imperatore, Federico Barbarossa, riconobbe Guglielmo Conte di Forcalquier, diretto vassallo dell'imperatore,\nSecondo la \"Gallia Christiana Novissima, Province d'Aix, Aix Arles Embrunes, parte I\", nel 1168, Guglielmo, assieme al fratello, Bertrando II d'Urgell fecero donazione del castello di Manosque e di tutto ci\u00f2 che era contenuto nel castello e di tutte le sue dipendenze, ai Cavalieri Ospitalieri di San Giovanni in Gerusalemme.Sempre secondo la \"Gallia Christiana Novissima, Province d'Aix, Aix Arles Embrunes, parte I\", nel 1173, Guglielmo, citato anche lui col titolo di conte fece diversi scambi di propriet\u00e0 con Alfonso II, re d'Aragona, conte di Barcellona e conte di Provenza.\nSecondo la \"Gallia Christiana Novissima, Metropole d'Aix, Gap\", nel 1175, Guglielmo, conferma la donazione del 1168 ai Cavalieri Ospitalieri di San Giovanni in Gerusalemme e, dopo qualche anno subentr\u00f2 al fratello, Bertrando II, nel governo della contea.\nSecondo l\"'Histoire g\u00e9n\u00e9rale des Alpes Maritimes ou Cotti\u00e8nes par Marcellin Fornier, Continuation, Tome I\", nel 1193, Guglielmo concord\u00f2 il matrimonio tra sua nipote, Garsenda di Sabran ed il conte di Provenza, Alfonso II, che fu celebrato nel luglio di quello stesso anno.\nSecondo il documento n\u00b0 XXVI dell\"'Histoire G\u00e9n\u00e9rale de Languedoc, Tome V, Preuves\", del 1195, il conte Guglielmo, figlio di Josserande (\"Jauceran\u00e6 femin\u00e6 filius\") fece atto di sottomissione al conte di Tolosa, Raimondo VI, figlio di Costanza di Francia (\"regin\u00e6 Constanci\u00e6 filio\").\nSecondo l\"'Histoire g\u00e9n\u00e9rale des Alpes Maritimes ou Cotti\u00e8nes par Marcellin Fornier, Continuation, Tome I\", nel 1202, Guglielmo, dando a lei in dote le contee di Gap e di Embrun, concord\u00f2 il matrimonio della sua seconda nipote, Beatrice con Andrea di Borgogna, figlio del duca di Borgogna, Ugo III e di Beatrice, contessa di Albon (matrimonio fu celebrato nel giugno di quello stesso anno).\nSuo fratello Bertrando mor\u00ec il 13 maggio del 1207; Guglielmo, rimasto unico conte, non govern\u00f2 la contea a lungo, infatti mor\u00ec circa due anni dopo; secondo l\"'Obituaire du chapitre de Saint-Mary de Forcalquier\", Guglielmo mor\u00ec il 7 ottobre del 1209. Secondo la nota dello stesso \"Obituaire du chapitre de Saint-Mary de Forcalquier\", il conte Guglielmo, nel febbraio di quello stesso anno, come risulta dagli archivi del Bouches-du-Rh\u00f4ne, aveva fatto testamento a favore della nipote Garsenda di Sabranl; sempre secondo la nota dello stesso \"Obituaire du chapitre de Saint-Mary de Forcalquier\", a conferma che il conte Guglielmo era morto nel 1209, nel novembre di quello steso anno, come risulta dagli archivi del Bouches-du-Rh\u00f4ne, sua nipote Garsenda aveva depositato l'atto di rinuncia alla Contea di Forcalquier a favore del figlio, Raimondo Berengario IVl, gi\u00e0 conte di Provenza.A Guglielmo che aveva solo una figlia femmina, che gli era premorta succedette Garsenda di Sabran, la pi\u00f9 grande delle due nipoti, a cui si contrappose la sorella minore di Guglielmo, Alice d'Urgell.\nMatrimonio e discendenti.\nGuglielmo IV aveva sposato Adelaide di Bezieres, di cui non si conoscono gli ascendenti. Guglielmo IV da Adelaide ebbe una figlia:\nCollegamenti esterni.\n "}
{"id": "4798915", "revid": "124832475", "url": "https://it.wikipedia.org/wiki?curid=4798915", "title": "Bernaga", "text": "Bernaga (\"La Bern\u00e0ga\" in dialetto brianzolo) \u00e8 una frazione geografica del comune di La Valletta Brianza in provincia di Lecco posta in posizione rialzata a sud del centro abitato, sulla strada verso Sirtori.\nStoria.\nIl toponimo \u00e8 celtico: \"Barinaca\", composto con la stessa radice di Bernate e dal significato simile, vuol dire \"luogo con suolo roccioso\".\nRegistrato agli atti del 1751 come un villaggio milanese di soli 70 abitanti, pochi anni dopo incorpor\u00f2 la frazione di Lissolo, e alla proclamazione del Regno d'Italia nel 1805 risultava avere 164 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Sirtori, ma il Comune di Bernaga fu poi ripristinato con il ritorno degli austriaci. L'abitato crebbe poi discretamente, tanto che nel 1853 risult\u00f2 essere popolato da 219 anime, salite a 232 nel 1861. Fu nel 1870 che un decreto di Vittorio Emanuele II caus\u00f2 la soppressione definitiva del comune unendolo a Perego."}
{"id": "4798926", "revid": "599013", "url": "https://it.wikipedia.org/wiki?curid=4798926", "title": "Franco Bauc\u00e8", "text": "Carriera.\nDopo aver giocato per una stagione in Serie C con la Pro Vercelli, nella stagione 1952-1953 ha giocato 33 partite in Serie B con il Fanfulla; a fine anno passa al Como, con cui gioca nella serie cadetta anche nella stagione 1953-1954. Nella stagione 1955-1956 ha giocato 29 partite in Serie B con la Salernitana, segnando anche un gol, mentre l'anno seguente ha giocato 26 partite in Serie C sempre con la squadra granata. Gioc\u00f2 anche con il Cagliari, in prestito, e con il Vigevano nella stagione 1958-1959. Chiude poi la carriera giocando una partita in Serie C con la Pro Vercelli.\nIn carriera ha giocato complessivamente 86 partite in Serie B, con 2 gol segnati."}
{"id": "4798929", "revid": "1359186", "url": "https://it.wikipedia.org/wiki?curid=4798929", "title": "Rally Dakar 2014", "text": "Il Rally Dakar 2014 \u00e8 stata la 35\u00aa edizione del Rally Dakar con partenza da Rosario in Argentina ed arrivo a Valpara\u00edso in Cile, la 6\u00aa consecutiva disputata in Sudamerica. L'edizione \u00e8 stata funestata dalla morte del motociclista belga Eric Palante e da quella di due giornalisti argentini."}
{"id": "4798932", "revid": "767487", "url": "https://it.wikipedia.org/wiki?curid=4798932", "title": "C'eravamo tanto odiati (film)", "text": "C'eravamo tanto odiati (\"The Ref\") \u00e8 un film del 1994 diretto da Ted Demme.\nTrama.\nAlla vigilia di Natale, un ambizioso e ricercato ladro rapisce e tiene in ostaggio una coppia in crisi e iper-litigiosa. Sfiorando la crisi di nervi, dovr\u00e1 sopportarli senza farsi scoprire, per poi fuggire."}
{"id": "4798937", "revid": "282094", "url": "https://it.wikipedia.org/wiki?curid=4798937", "title": "Martino di Campitello", "text": "Fu un seguace del catarismo, movimento ereticale diffuso in Europa tra il XII e il XIV secolo. Apparteneva alla setta eretica dell'attuale Bagnolo San Vito, nei pressi di Mantova ed era attiva nel nord Italia dal 1180 alla fine del Duecento.\nFu arso vivo sul rogo a Ferrara, in riva al Po, nell'anno 1265. Armanno Pongilupo, suo amico, gli fu vicino durante l'esecuzione. La notizia provoc\u00f2 un notevole malcontento nella citt\u00e0 di Mantova, allora retta dai Bonacolsi, che attuarono una politica decisamente attenta a limitare gli eccessi del potere religioso."}
{"id": "4798939", "revid": "767487", "url": "https://it.wikipedia.org/wiki?curid=4798939", "title": "The First Time (film 2012)", "text": "The First Time \u00e8 un film romantico teen commedia scritto e diretto da Jon Kasdan ed ha come protagonisti Britt Robertson, Dylan O'Brien, James Frecheville e Victoria Justice.\nDave Hodgman (Dylan O'Brien) \u00e8 uno studente all'ultimo anno di scuola superiore che trascorre gran parte del suo tempo a piangere per Jane Harmon (Victoria Justice), una ragazza che non pu\u00f2 avere. Aubrey Miller (Britt Robertson), \u00e8 al primo anno in un liceo diverso, ed ha un ragazzo pi\u00f9 grande Ronny (James Frecheville) che non la capisce molto o almeno, sembra non preoccuparsi per lei. Una conversazione casuale tra Dave e Aubrey fa scattare la scintilla, e li porta ad avere un'istantanea connessione, e, nel corso di un fine settimana, le cose diventano magiche, romantiche, complicate e divertenti cos\u00ec Aubrey e Dave scoprono che cosa significa innamorarsi per la prima volta.\nTrama.\nDave \u00e8 un ragazzo dell'ultimo anno al liceo. \u00c8 infatuato della sua amica, e una sera, dietro ad una casa dove si sta svolgendo una festa, mentre pratica il discorso per dichiararsi, conosce Aubrey. Hanno una lunga conversazione fino a quando arriva la polizia per fermare la festa. Scappano a casa di Aubrey, dove parlando ancora si addormentano abbracciati. Dave invita Aubrey al cinema con i suoi amici e lei si presenta con il suo ragazzo. Successivamente, vanno ad una festa insieme, dove lei e Dave quasi si baciano, causando cos\u00ec una quasi rissa con il suo ragazzo.\nAubrey si allontana con il suo ragazzo, poi chiama Dave per chiedergli di andare a prenderla; una volta raggiunta e portata via, dopo un po', si baciano. Dave si rende conto di non provare niente per la sua amica e lui e Aubrey provano a star insieme. Iniziano ad avere una relazione che presenta delle problematiche quando devono entrambi, per la prima volta, avere un rapporto. Aubrey, per svariati motivi, decide di lasciare Dave. Rendendosi entrambi conto di non aver fatto la scelta giusta, capiscono di voler riprovarci; cos\u00ec Dave va a prenderla a casa."}
{"id": "4798949", "revid": "104458", "url": "https://it.wikipedia.org/wiki?curid=4798949", "title": "Thomas Diethart", "text": "Biografia.\nIn Coppa del Mondo ha esordito il 3 gennaio 2011 a Innsbruck (28\u00b0), ha ottenuto il primo podio il 29 dicembre 2013 a Oberstdorf (3\u00ba) e la prima vittoria il 1\u00ba gennaio 2014 a Garmisch-Partenkirchen. Pochi giorni dopo ha conquistato da debuttante la 62\u00aa edizione del Torneo dei quattro trampolini.\nHa esordito ai Giochi olimpici invernali a (4\u00ba nel trampolino normale, 32\u00ba nel trampolino lungo, 2\u00ba nella gara a squadre) e ai Campionati mondiali a Falun 2015 (27\u00ba nel trampolino normale)."}
{"id": "4798950", "revid": "63287645", "url": "https://it.wikipedia.org/wiki?curid=4798950", "title": "Monsters inc.", "text": ""}
{"id": "4798951", "revid": "63290314", "url": "https://it.wikipedia.org/wiki?curid=4798951", "title": "Castello Brianza", "text": ""}
{"id": "4798952", "revid": "124929826", "url": "https://it.wikipedia.org/wiki?curid=4798952", "title": "Outer London", "text": "Outer London (\"Londra esterna\") \u00e8 il termine con cui si indicano i quartieri \"borough\" di Londra che formano l'anello esterno della Grande Londra, circondando \"Inner London\" (\"Londra interna\").\nQueste erano le aree che non facevano parte della Contea di Londra e divennero formalmente parte della \"Greater London\" solo a partire dal 1965. Un'eccezione \u00e8 North Woolwich, che pur essendo stato parte della Contea di Londra, nel 1965 \u00e8 stata trasferito a Newham, un borgo della \"Outer London\".\nDefinizioni.\nDefinizione legislativa (1963).\nI \"borough\" della \"Outer London\" sono stati definiti dal \"London Government Act del 1963\".\nLa differenza principale tra i \"borough\" della \"Inner\" e \"Outer London\" era, tra il 1965 e il 1990, la differente autorit\u00e0 educativa locale.\nDefinizione statistica.\nL'Office for National Statistics (ONS) e l'agenzia per il censimento definiscono la \"Outer London\" in modo diverso, escludendo Haringey e Newham (che sono definiti come \"Inner London\"), ma comprendendo Greenwich. Ci\u00f2 si riflette nella classificazione europea NUTS di livello 2. In base a tale classificazione, la \"Outer London\" si compone di Barking e Dagenham, Barnet, Bexley, Brent, Bromley, Croydon, Ealing, Enfield, Greenwich, Harrow, Havering, Hillingdon, Hounslow, Kingston upon Thames, Merton, Redbridge, Richmond upon Thames, Sutton e Waltham Forest.\nLa superficie \u00e8 di 1.254\u00a0km2 e la popolazione nel 2011 (stima di met\u00e0 anno) era di 4.942.040 abitanti.\nPrefisso telefonico.\nDal 1990 al 2000 di Londra ha utilizzato due prefissi telefonici con i codici distinti per \"Inner\" e \"Outer London\" (rispettivamente in origine \"071\" e \"081\", divenendo \"0171\" e \"0181\" nel 1995). L'area coperta dal codice della \"Outer London\" era ampiamente differente da tutte le definizioni di cui sopra.\nNel 2000 Londra ha rincominciato a utilizzare un unico prefisso telefonico \"020\" e tutte le distinzioni ufficiali tra prefissi della \"Inner\" e \"Outer London\" hanno cessato in questo momento.\nPopolazione.\nI dati precedenti al 1971 sono stati ricostruiti dall'ONS basandosi su precedenti censimenti; i dati dal 1981 in avanti sono stime di met\u00e0 anno dell'ONS."}
{"id": "4798954", "revid": "123621922", "url": "https://it.wikipedia.org/wiki?curid=4798954", "title": "Brianzola", "text": "Brianzola (\"Brianzoeula\" in dialetto brianzolo) \u00e8 una frazione geografica del comune di Castello Brianza in provincia di Lecco posta a nord del centro abitato, verso Oggiono.\nStoria.\nRegistrato agli atti del 1751 come un villaggio milanese di 268 abitanti, pochi anni dopo incorpor\u00f2 la frazione di \"Inseraga\", e alla proclamazione del Regno d'Italia nel 1805 risultava avere 344 residenti. \n&lt;br&gt;Nel 1809 un regio decreto di Napoleone determin\u00f2 la soppressione dell'autonomia municipale per annessione a Nava, ma il Comune di Brianzola fu poi ripristinato con il ritorno degli austriaci. \n&lt;br&gt;L'abitato crebbe poi discretamente, tanto che nel 1853 risult\u00f2 essere popolato da 552 anime, salite a 669 nel 1871.\n&lt;br&gt;L'inizio del XX secolo vide la localit\u00e0 crescere ancora, registrando 867 residenti nel 1921. Nel 1928 fu decisa la soppressione del municipio, fondendolo in quello di Castello Brianza."}
{"id": "4798957", "revid": "76963", "url": "https://it.wikipedia.org/wiki?curid=4798957", "title": "Andrea Schober", "text": "Schober \u00e8 famosa soprattutto per aver interpretato da bambina alcune opere del maestro Rainer Werner Fassbinder, come \"Il mercante delle quattro stagioni\" e \"Roulette cinese\". In quest'ultimo film \u00e8 una delle protagoniste, in un'opera corale e dissacrante, dove interpreta la figlia claudicante di Margit Carstensen."}
{"id": "4798959", "revid": "402993", "url": "https://it.wikipedia.org/wiki?curid=4798959", "title": "PalaPajetta", "text": ""}
{"id": "4798961", "revid": "116491729", "url": "https://it.wikipedia.org/wiki?curid=4798961", "title": "Dizzy, Miss Lizzy", "text": "Dizzy, Miss Lizzy, nota anche come Dizzy Miss Lizzy o come Dizzy Miss Lizzie \u00e8 una canzone di Larry Williams pubblicata come singolo nel 1958; il singolo aveva al lato B \"Slow Down\". La canzone ha avuto varie covers, fra cui una dei Beatles.\nLe varie versioni.\nThe Beatles.\nI Beatles registrarono due brani solamente per il mercato statunitense: \"Bad Boy\" e \"Dizzy Miss Lizzy\"; in America apparvero sull'album \"Beatles VI\", mentre in Europa \"Dizzy Miss Lizzy\" venne usata come brano conclusivo dell'album \"Help!\". Molti credevano che l'album si dovesse chiudere con \"Yesterday\", ma si prefer\u00ec il brano per evitare un brano di chiusura nel quale suona solo Paul McCartney.\nAmbedue le canzoni erano di Larry Williams e vennero registrate e mixate il 10 maggio 1965. Per \"Dizzy Miss Lizzy\" servirono sette nastri, dei quali l'ultimo era il migliore e venne scelto per la pubblicazione. Prima venne incisa la base ritmica e poi la voce di Lennon. McCartney ha riportato un aneddoto sull'incisione: il produttore, George Martin, disse a Lennon che l'interpretazione non era abbastanza eccitante, e John lo invit\u00f2 a cantare. Il critico musicale Ian MacDonald l'ha considerata \"leggermente migliore\" della versione originale di Williams.\nJohn Lennon.\nNel festival rock'n'roll di Toronto John Lennon, con la Plastic Ono Band, esegu\u00ec una cover della canzone, assieme ad altri due classici rock, \"Blue Suede Shoes\" e \"Money (That's What I Want)\". La canzone quindi \u00e8 apparsa nell'album \"Live Peace in Toronto 1969\".\nAltre versioni.\nNel 1965 \u00e8 stata pubblicata dai Fabulous Echoes, sull'album \"Lovin' Feeling\"."}
{"id": "4798965", "revid": "228587", "url": "https://it.wikipedia.org/wiki?curid=4798965", "title": "Lactarius volemus", "text": "Lactarius volemus (Schaeff.) Gray, 1774, \u00e8 una specie di fungo appartenente alla famiglia Russulaceae. \u00c8 molto diffuso in tutto l'emisfero boreale, soprattutto nelle regioni temperate di Europa, Nord America e Asia, ma anche in alcune regioni tropicali del Centro America. \u00c8 una specie micorrizica, e i suoi corpi fruttiferi crescono sia in gruppi che solitari, associati a varie specie di alberi. Viene considerato un fungo commestibile, e in Asia si trova talvolta in commercio. La sporata \u00e8 bianca e le spore, sferiche, misurano circa 7-8\u00a0\u00b5m.\nIl cappello misura al massimo 11\u00a0cm, e la sua colorazione varia dal color albicocca al marrone-arancione. Le lamelle sono gialle. Una caratteristica che permette di riconoscere questo fungo \u00e8 la grande quantit\u00e0 di lattice dal caratteristico odore di pesce che le lamelle trasudano se danneggiate. La sua composizione \u00e8 stata analizzata, e sono state trovate diverse sostanze come steroli, soprattutto ergosterolo, alcuni dei quali sembrano essere tipici soltanto di questo fungo.\nDescrizione.\nIl cappello ha la superficie vellutata e cambia forma con l'et\u00e0 del fungo. \u00c8 inizialmente convesso con il margine involuto, poi piatto e depresso al centro. Le dimensioni variano dai 5 agli 11\u00a0cm, mentre il colore varia dall'albicocca al Tenn\u00e9 e si osservano molte variazioni di colori tra esemplari osservati in Asia, Europa e America. Il gambo, alto dai 4 ai 12\u00a0cm e spesso da 1 a 1,5, \u00e8 pi\u00f9 chiaro del cappello. Le lamelle possono essere sia adnate che leggermente decorrenti; spesso sono fragili, sottili e talvolta biforcute. Sono prevalentemente gialle, ma diventano marroni se intaccate. La carne \u00e8 biancastra e compatta. L'odore somiglia a quello di un pesce, \u00e8 stato paragonato a quello di un'\"Alosa\" morta, e diventa pi\u00f9 intenso se il fungo \u00e8 essiccato. Una caratteristica particolare \u00e8 la quantit\u00e0 di lattice\n, che \u00e8 bianco ma diventa marrone al contatto con l'aria e macchia di quel colore ci\u00f2 con cui viene a contatto.\nLa sporata \u00e8 bianca, le spore sono traslucide, quasi sferiche e misurano circa 7.5\u201310.0 e 7.5\u20139.0\u00a0\u00b5m. La superficie \u00e8 reticolata, e le piccole creste che formano il reticolo sono alte 0.8\u00a0\u00b5m. I basidi sono a forma di clava, hanno 4 spore e sono alti 40\u201362 e 7.2\u201310.4\u00a0\u00b5m. Anche i pleurocistidi sono a forma di clava, e misurano 48\u2013145 e 5\u201313\u00a0\u00b5m, mentre i cheilocistidi misurano 48\u2013145 e 5\u201313\u00a0\u00b5m. Se la carne viene trattata con solfato ferroso, si ha una reazione chimica che fa virare il colore verso il verde o il blu.\nLa variet\u00e0 \"L. torminosus\" var. \"flavus\" fu descritta da Alexander Hanchett Smith e Lexemuel Ray Hesler nella loro monografia del 1979 sulle specie dei lattari tipici del Nord America. Questa rara variet\u00e0, che cresce soprattutto nel sud degli Stati Uniti (il suo areale si estende dalla Florida e dalla Carolina del Sud fino al Texas), ha un cappello che rimane quasi sempre giallo durante la crescita. Le spore sono anche leggermente pi\u00f9 piccole, intorno a 6.5\u20139.0 e 6\u20138\u00a0\u00b5m. Alcuni autori considerano alcuni esemplari europei una variet\u00e0 distinta, \"L. volemus\" var. \"oedematopus\", per il colore del cappello tendente al rosso ed il gambo pi\u00f9 spesso, rigonfio. Questa classificazione non \u00e8 per\u00f2 universalmente accettata. Degli esemplari provenienti dal Vietnam, di solito associati a \"Pinus kesiya\" furono invece denominati \"L. volemus\" var. \"asiaticus\" nel 2004. Essi presentavano dei corpi fruttiferi pi\u00f9 piccoli e tendenti al marrone.\nTassonomia.\nFu menzionato per la prima volta nel 1753 nell'opera \"Species Plantarum\" di Linneo con il nome di \"Agaricus Lactifluus\". Nel 1821, il micologo svedese Elias Magnus Fries si rifer\u00ec ad esso come \"Agaricus volemus\" in \"Systema Mycologicum\". In questo lavoro defin\u00ec un gruppo di specie collegate (una trib\u00f9) con il nome di \"Galhorreus\"; anche se poi Fries riconobbe \"Lactarius\" come un genere distinto nel 1838 con l'opera \"Epicrisis Systematis Mycologici\", dove cit\u00f2 \"Galhorreus\" come un sinonimo.\nNel 1879 Charles Horton Peck descrisse una variet\u00e0, \"L.\u00a0volemus\" var. \"subrugosus\", che venne poi riconosciute come specie a s\u00e9, \"L. corrugis\". Nel 1891 la specie venne spostata al genere \"Lactifluus\", un genere le cui specie fanno ora parte di \"Lactarius\". Un altro sinonimo \u00e8 \"Lactarius lactifluus\", utilizzato da Lucien Qu\u00e9let nel 1886. \"L. wangii\", descritto come una nuova specie cinese nel 2005 da Hua-An Wen e Jian-Zhe Ying, fu poi ritenuto un sinonimo di \"L. volemus\".\nSpecie simili.\nUna specie strettamente correlata a \"L. volemus\" \u00e8 \"L. corrugis\", che si differenzia per le lamelle pi\u00f9 scure, l'assenza di odore e la colorazione non sempre arancione. Le differenze diventano nette analizzandone le spore: quelle di \"L. corrugis\" sono 10.4\u201312.8 e 9.6\u201311.8\u00a0\u00b5m, e i pleurocistidi sono pi\u00f9 grandi. Anche \"L. hygrophoroides\" \u00e8 una specie simile a \"L. volemus\", ma le sue spore non hanno nessun reticolo sulla superficie e le lamelle sono nettamente pi\u00f9 distanziate.\nLa specie \"L. chromospermus\", proveniente dallo Zambia, si pu\u00f2 riconoscere per l'areale completamente diverso e la sporata marrone, unica nelle Russulaceae. \"L. subvuluntinus\", invece, ha un lattice bianco che non cambia colore ed \u00e8 inodore. \"L. austrovolemus\" ha le lamelle pi\u00f9 fitte, mentre \"L. lamprocystidiatus\" pu\u00f2 essere distinto soltanto per la forma delle spore. Sia \"L. lamprocystidiatus\" che \"L. austrovolemus\" sono nativi della Papua Nuova Guinea.\nCommestibilit\u00e0 e altri utilizzi.\nNonostante il forte e sgradevole odore di pesce, che per\u00f2 scompare dopo la cottura, questa specie \u00e8 commestibile. Il gusto del lattice \u00e8 abbastanza delicato[3], ma fuoriesce in grande quantit\u00e0. Perci\u00f2 e consigliabile friggere il fungo pi\u00f9 o meno intero - cosa che \u00e8 detto anche col suo nome ufficiale in tedesco: \"Br\u00e4tling\", cio\u00e8 \"da friggere, non da cuocere!\". Pu\u00f2 essere consumato anche crudo con o senza sale e pepe.\n\u00c8 una specie comunemente consumata in Cina ed \u00e8 uno dei funghi venduti frequentemente nei mercati rurali dello Yunnan e in Nepal. In Turchia uno studio sulla composizione dei corpi fruttiferi ha dimostrato che \"L. volemus\" \u00e8 ricco di proteine e carboidrati.\nI corpi fruttiferi contengono uno sterolo, il volemolide, che \u00e8 un derivato dell'ergosterolo. Uno studio del 2001 ha individuato altri nove steroli, tre dei quali erano precedentemente sconosciuti. Questi tipi di composti ricchi di ossigeno, comuni in spugne e coralli molli, sono invece abbastanza rari nei funghi. Contiene anche volemitol, un alditolo comune nelle alghe brune. Questo fungo pu\u00f2 essere utilizzato per la produzione di gomma grazie all'alto contenuto di polyisoprene.\nDistribuzione e habitat.\nCome tutti i \"Lactarius\", questa specie \u00e8 micorrizica e vive in simbiosi con varie specie di alberi. In questa simbiosi, le ife del fungo crescono intorno alle radici dell'albero. Le ife si estendono anche nel suolo, aiutando cos\u00ec la pianta ad assorbire i nutrienti.\nCresce sia sotto le conifere che le latifoglie, anche se \u00e8 pi\u00f9 diffuso nei boschi decidui. Pu\u00f2 essere trovato anche intorno agli sfagni. I corpi fruttiferi, che appaiono principalmente tra estate e autunno, sono abbastanza comuni, e crescono sia solitari che in piccoli gruppi. Possono essere abitati da delle mosche limonidi, come \"Discobola marginata\" e \"Limonia yakushimensis\".\n\"L. volemus\" si trova nelle regioni temperate e subtropicali dell'emisfero nord. Il fungo \u00e8 comune in Europa, anche se \u00e8 in declino in alcuni paesi, e nelle Fiandre \u00e8 ora considerato estinto localmente. Nelle Americhe \u00e8 diffuso in Canada, nelle Grandi Pianure e in Guatemala. Si trova anche in Asia, in particolare in Cina, Giappone, India, Corea, Nepal e Vietnam e nel medio oriente, in particolare in Iran e Turchia."}
{"id": "4798967", "revid": "1305772", "url": "https://it.wikipedia.org/wiki?curid=4798967", "title": "Antonio Bellucco", "text": "Carriera.\nNella stagione 1937-1938 ha segnato un gol in 2 presenze in Serie B ed ha anche giocato 3 partite con la squadra riserve del Taranto. L'anno successivo passa alla Pro Italia Taranto in Serie C, e nel suo primo campionato in terza serie gioca 4 partite senza mai segnare. Nella stagione 1939-1940, sempre con la Pro Italia, segna un gol in 5 presenze in Coppa Italia e 7 gol in 17 presenze in Serie C. Dopo due stagioni torna a vestire la maglia del Taranto, sempre in terza serie, mettendo a segno un gol in 3 presenze in Coppa Italia e 5 gol in 20 presenze in Serie C.\nDurante la seconda guerra mondiale partecipa al campionato pugliese, segnando 7 gol in 8 presenze con l'Arsenale di Taranto, squadra in cui rimane anche dopo la fine del conflitto, segnando 20 gol in 17 presenze nel campionato di Serie C 1945-1946, nel quale \u00e8 anche il capitano. L'anno successivo mette a segno 11 gol in 18 partite in Serie B, e dopo la fusione dell'estate 1947 tra Arsenale e Taranto \u00e8 riconfermato nella rosa del neonato Arsenaltaranto, con cui segna 13 gol in 29 partite nella stagione 1947-1948 ed un gol in 12 presenze nella stagione 1948-1949. A fine stagione viene ceduto al Lecce, con cui gioca 7 partite in Serie C segnando anche un gol in una partita vinta per 4-0 contro il Marsala.\nIn carriera ha giocato complessivamente 61 partite in Serie B, con anche 26 gol segnati."}
{"id": "4798968", "revid": "1149807", "url": "https://it.wikipedia.org/wiki?curid=4798968", "title": "Guardians of Order", "text": "La Guardians of Order fu una casa editrice di giochi di ruolo canadese fondata nel 1996 da Mark C. MacKinnon a Guelph, Ontario. Il suoi prodotti principali sono stati le linee \"Big Eyes, Small Mouth\" e \"Silver Age Sentinels\" basati sul \"Tri-Stat System\". Cess\u00f2 le pubblicazioni nel 2006 a causa dell'accumulo di debiti.\nStoria.\nNel 1997, anche se esistevano gi\u00e0 giochi di ruolo dedicati a \"manga\" e \"anime\", questi erano limitati al genere dei mecha, con l'eccezione dell'umoristico \"Teenage manga mutanti\", mentre MacKinnon era interessato a un sistema pi\u00f9 generico. Cos\u00ec fond\u00f2 la Guardians of Order per pubblicare il suo gioco di ruolo \"Big Eyes, Small Mouth\" (BESM), che present\u00f2 alla GenCon 30. Il nome Guardians of Order \u00e8 un riferimento al personaggio che interpretava in una campagna di \"Amber Diceless Role-Playing\". Il \"BESM\" \u00e8 un regolamento minimale basato su un sistema detto \"Tri-Stat System\" dal fatto che i personaggi erano definiti unicamente da tre attributi (Mente, Corpo e Anima).\nIl regolamento incontr\u00f2 un successo inaspettato, la prima tiratura di 1000 copie si esaur\u00ec in sei mesi e il gioco venne nominato per un Origins Award. McKinnon, che inizialmente intendeva pubblicare solo il manuale di \"BESM\", decise di continuare sulla strada editoriale. A questo scopo ottenne i diritti per la pubblicazione di un gioco di ruolo basato sull'anime \"Sailor Moon\" dalla Pioneer Entertainment e nel 1998 pubblic\u00f2 il \"Sailor Moon Roleplaying Game\".\nNel 1998 assunse David L. Pulver per aiutarlo a sviluppare il \"BESM\". che espanse il regolamento con supplementi come \"Big Robots, Cool Starship\" (1999) dedicato ai mecha e alle astronavi e \"Hot Rods &amp; Gun Bunnies\" che aggiunge abilit\u00e0. Allo stesso tempo furono pubblicati altri manuali dedicati ad altre serie come \"Dominion Tank Police\" (1999), \"Demon City Shinjuku, la citt\u00e0 dei mostri\" (1999) o \"Chi ha bisogno di Tenchi?\" (2000).\nNel 1999 viene assunto come illustratore JefF Mackintosh. Nel 2000 le modifiche e aggiunte al regolamento di \"BESM\" sono consolidate in una nuova edizione.\nNel 2000 la Guardians of Order acquisisce la Event Horizon e il suo proprietario, John R. Pythyon Jr., diventa partner di MacKinnon e direttore del dipartimento marketing e vendite. Con la nuova propriet\u00e0 acquisisce anche i diritti dei giochi di ruolo \"Hong Kong Action Theatre!\" (Gareth-Michael Skarka, 1996), \"Swords of the Middle Kingdoms\" (1999) e \"Heaven and Eart\" (Pythyon, 1998). Sotto l'influenza di Pythyon viene pubblicato \"Ghost Dog\", un gioco di ruolo per due giocatori basato sul film \"Ghost Dog - Il codice del samurai\", e quindi sono convertiti \"Hong Kong Action Theatre!\" e \"Heaven and Earth\" all'uso del \"Tri-Stat System\".\nNel 2001 stringe un accordo con la Pioneer Entertainment per la pubblicazione di \"Ultimate Fan Guides\", che servono da guide per i fan di una serie e allo stesso tempo forniscono anche le statistiche di gioco per \"BESM\", ma che a differenza dei prodotti precedenti non ristampano le regole per ogni manuale. Sempre lo stesso anno viene pubblicata una prima ambientazione di fantascienza autonoma \"Centauri Knights\" di Pulver.\nNel 2002 per sopravvivere in un mercato dominato dai manuali per il \"d20 System\" la Guardians of Order inizia a pubblicare i suoi sistemi in edizioni doppie, una basata sul \"Tri-Stat System\" e l'altra sul \"d20 System\". Il primo di questi prodotti \u00e8 \"Silver Age Sentinels\" (2002), un gioco di ruolo di supereroi. Nel momento in cui fu deciso di pubblicare \"Silver Age Sentinels\" sul mercato mancava un prodotto dedicato al genere dei supereroi, ma mentre era ancora in sviluppo la Hero Games risolse i suoi problemi e pubblic\u00f2 la quinta edizione dell'\"Hero System\". Inoltre l'anno successivo la Green Ronin pubblic\u00f2 un gioco dedicato ai supereroi basato sul \"d20 System\", \"Mutants &amp; Masterminds\" che ottenne un ottimo successo. Ironicamente quest'ultimo regolamento era stato sviluppato da Steve Kenson che aveva collaborato allo sviluppo di \"Silver Age Sentinels\" e che aveva offerto l'ambientazione che stava sviluppando \"Freedom City\" alla Guardians of Order. Quando questa rifiut\u00f2 la proposta, Kenson svilupp\u00f2 \"Mutants &amp; Masterminds\" per pubblicare la sua ambientazione con la Green Ronin. Comunque, nonostante l'imprevista concorrenza, \"Silver Age Sentinels\" vendette bene.\nNel 2002 acquisisce i diritti di pubblicazione di \"Amber Diceless Role-Playing\" dalla Phage Press Lo stesso anno inizia la pubblicazione di una linea \"fantasy\" per \"BESM\" con la pubblicazione del \"BESM Fantasy Bestiary\" (2002) che prosegue con \"BESM Dungeon\" (2003) e un'ambientazione originale in stile spada e stregoneria \"Uresia: Grave of Heaven\" (S. John Ross, 2003)\nNel 2002 crea il marchio Magnum Opus, con il quale concede ad altri editori di utilizzare di usare pagando una piccola licenza il \"Tri-Stat System\", offrendosi inoltre di produrre e distribuire il prodotto finito. Nel 2003 pubblica \"Tri-Stat dX\", la versione definitiva del regolamento che raccoglie e consolida in un unico prodotto le modifiche di scala attuate per adattarlo al genere supereroistico con \"Silver Age Sentinels\"\nNonostante nuove pubblicazioni come il \"The Authority Role-Playing Game and Resource Book\" (2004) basato sul fumetto \"Authority\" ed \"Ex Machina\" (2004) un'ambientazione cyberpunk cominciano a mostrarsi i primi segnali dei problemi finanziari in cui stava incorrendo la Guardians of Order. Nel 2004 i freelancer furono pagati in ritardo, un secondo manuale annunciato per \"Autorithy\" non fu pubblicato cos\u00ec come non fu pubblicato l'atteso manuale per un gioco di ruolo basato sul ciclo fantasy \"Cronache del ghiaccio e del fuoco\". Il 3 gennaio 2005 MacKinno annunci\u00f2 che era rimasto l'unico dipendente della Guardians of Order.\nI problemi economici della Guardians of Order erano sostanzialmente legati all'andamento del cambio del dollaro statunitense contro quello canadese. Poich\u00e9 la Guardians of Order era canadese i suoi costi erano in maggior parte in dollari canadesi, ma la maggior parte dei suoi guadagni erano in dollari statunitensi e questo significava che nonostante un aumento lordo dei guadagni il suo margine operativo si era sempre pi\u00f9 ridotto per la massiccia svalutazione del dollaro statunitense rispetto a quello del dollaro canadese\nComunque nel 2005 la Games of Order riusc\u00ec a pubblicare la versione Tri-Stat di \"T\u00e9kumel\": \"T\u00e9kumel: Empire of the Petal Throne\" (2005) e organizz\u00f2 perch\u00e9 la Wizards of the Coast pubblicasse la versione \"d20 System\" di \"A Game of Thrones\" (l'atteso regolamento basato sulle \"Cronache del ghiaccio e del fuoco\"), mentre la Guardians of Order pubblic\u00f2 un'edizione limitata che comprendeva anche le regole per il \"Tri-Stat System\".\nNel 2006 la Guardians of Order cess\u00f2 tutte le operazioni, il sito non venne pi\u00f9 aggiornato dopo il 14 febbraio 2006 e MacKinnon smise di rispondere alle email, dando vita a speculazioni sul fato della compagnia, soprattutto da parte di freelancer non pagati e clienti in attesa di manuali preordinati. Infine dopo un post sul sito ufficiale di George R. R. Martin MacKinnon annunci\u00f2 ufficialmente il 1\u00ba agosto che la Guardians of Order stava chiudendo gli affari.\nMac Kinnon si ritir\u00f2 dal campo dell'editoria cercando prima di sistemare tutte le sue linee di prodotti:\nProdotti.\nProdotti su licenza.\nLa Guardians of Order ottenne le licenze per una variet\u00e0 di titoli che convert\u00ec in giochi di ruolo. La maggior parte erano basati su \"Big Eyes, Small Mouth\" e basati su serie anime. I manuali servivano anche come guide, riassumendo gli episodi della serie e i suoi personaggi.\nManuali che richiedono \"BESM\".\nA differenza dei precedenti questi richiedono il possesso del manuale base di \"BESM\""}
{"id": "4798972", "revid": "36426", "url": "https://it.wikipedia.org/wiki?curid=4798972", "title": "Santuario della Madonna della Colletta", "text": "Il santuario della Madonna della Colletta si trova a Luzzogno, frazione di Valstrona (VB).\nStoria e descrizione.\nAll'interno sopra ad un altare di pregevole fattura, si trova la statua della Madonna delle Grazie che viene chiamata della Colletta perch\u00e9 il suo santuario si trova su un colle, collocato ad una quindicina di minuti dal paese. La tradizione narra che un nobile della famiglia dei \"Gozzano\" fu ingiustamente rinchiuso in carcere per essere stato scambiato con un colpevole. Il nobiluomo promise alla madonna, che allora veniva venerata in una cappelletta, che avrebbe ingrandito a sue spese la struttura se fosse stato scarcerato. Cos\u00ec successe ed il santuario, dal 1600 circa, ha le sembianze di quello attuale, anche se molti sono stati i restauri e le modifiche applicate. \nGli abitanti del paese nutrono tuttora una grande devozione per la statua contenuta nella chiesa alla quale sono dedicati moltissimi ex-voto, che partono come datazione dal millesettecento per giungere fino ad oggi.\nLa processione triennale e i festeggiamenti.\nUn altro motivo che rende conosciuto ed amato questo santuario \u00e8 la festa che viene celebrata in onore alla Beata Vergine ogni tre anni. Le particolarit\u00e0 di questa manifestazione che ha pi\u00f9 di trecento anni, ma che si \u00e8 sviluppata maggiormente nell'ultimo secolo, sono molte: la prima \u00e8 la galleria che, per far transitare la processione che porta la statua della Madonna dal santuario fino alla chiesa parrocchiale, viene costruita nell'ultimo tratto della processione sul cosiddetto \"stradone\" per circa un'ottantina di metri. Questa galleria \u00e8 costruita interamente con pezze di tela in lino o canapa filate a mano nei secoli scorsi dalle donne del paese, e viene rifinita sul fondo con lenzuola ricamate. Viene poi addobbata con palloncini alla \"veneziana\". L'altra particolarit\u00e0 \u00e8 che sui tetti e i balconi delle case del paese vengono innalzate scritte inneggianti a Maria, rosari, palloncini colorati, luci multicolori e altro. L'illuminazione stradale \u00e8 fornita dal comitato festeggiamenti e parte dal santuario, illuminato al neon, e giunge fino alla galleria e alla chiesa parrocchiale, anch'essa illuminata nei suoi contorni. La statua della Madonna rimane una settimana in paese, dove si svolgono varie celebrazioni, e torna poi nel suo santuario il sabato successivo a quello della discesa, ripercorrendo la galleria, che viene ricostruita ancora per il ritorno della madonna al santuario...\nLa festa annuale.\nNell'anno nel quale la Madonna non scende in paese, sono gli abitanti di Luzzogno a salire da lei...prima per nove giorni, ogni sera durante la novena, poi si pu\u00f2 dire quasi tutta la popolazione di Luzzogno tranne chi per ragioni di et\u00e0 e problemi vari non riesce, si trova nella chiesetta per la solenne S.Messa in onore alla B.V.Maria, ed al successivo bacio alla statua, che pu\u00f2 durare anche un quarto d'ora... nel pomeriggio si svolge la funzione dei vespri, e ci si d\u00e0 appuntamento alla domenica successiva per la benedizione dei bambini, e la conclusione della festa al pomeriggio con i vespri e le numerose torte e cose varie messe per cos\u00ec dire, all'incanto... sono consuetudini che paiono semplici e scontate, ma a Luzzogno tutto viene intensamente vissuto con profondo amore filiale alla Madonna alla quale tutti sono attaccatissimi ed affezionati sin dalla nascita..."}
{"id": "4798973", "revid": "99564037", "url": "https://it.wikipedia.org/wiki?curid=4798973", "title": "Cagliano", "text": "Cagliano \u00e8 una frazione geografica del comune di Colle Brianza in provincia di Lecco posta in posizione rialzata a sudest del centro abitato, sulla strada verso Olgiate Molgora.\nStoria.\nRegistrato agli atti del 1751 come un villaggio milanese di soli 94 abitanti, pochi anni dopo incorpor\u00f2 le frazioni \"Giovenzana\" e \"Campsirago\" salendo a 332 anime, e alla proclamazione del Regno d'Italia nel 1805 risultava avere 382 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Nava, ma il Comune di Cagliano fu poi ripristinato con il ritorno degli austriaci. L'abitato crebbe poi lentamente, tanto che nel 1853 risult\u00f2 essere popolato da 392 anime, salite a 397 nel 1871. L'inizio del XX secolo vide la localit\u00e0 riprendersi un poco, tanto da far registrare 453 abitanti nel 1921. Fu il fascismo a decidere di riprendere l'antico modello napoleonico e sopprimere il comune riaggregandolo a Nava, formando l'odierna Colle Brianza."}
{"id": "4798994", "revid": "22356", "url": "https://it.wikipedia.org/wiki?curid=4798994", "title": "Spinoaequalis schultzei", "text": "Spinoaequalis schultzei \u00e8 un rettile estinto, appartenente agli areoscelidi. Visse nel Carbonifero superiore (circa 305 - 300 milioni di anni fa) e i suoi resti fossili sono stati ritrovati in Nordamerica. \u00c8 uno dei primi diapsidi noti, e potrebbe essere stato il primo rettile dalle abitudini acquatiche.\nDescrizione.\nQuesto animale \u00e8 noto per un esemplare quasi completo, comprendente anche il cranio (in cattivo stato di conservazione) e mancante della parte distale della coda. L'esemplare intero doveva essere lungo circa 30 centimetri e l'aspetto doveva ricordare quello di una lucertola. La principale caratteristica di questo animale era data dall'insolita forma della coda: essa era costituita da vertebre particolarmente alte (almeno una volta e mezzo le vertebre dorsali), i cui archi emali erano alti quanto le spine neurali (da qui il nome \"Spinoaequalis\"). Gli archi emali si allungavano mano a mano che si procedeva verso la fine della coda, e possedevano una parte distale leggermente allargata. \nClassificazione.\nQuesto animale \u00e8 noto per un fossile, descritto per la prima volta nel 1995. Il fossile \u00e8 stato rinvenuto nella formazione Calhouns Shale, nel Kansas, in terreni risalenti alla fine del Carbonifero. \"Spinoaequalis \"possiede numerose caratteristiche morfologiche che indicano una sua stretta parentela con \"Petrolacosaurus\", il pi\u00f9 antico rettile diapside, vissuto qualche milione di anni prima. Questi due animali sono attribuibili agli areoscelidi, un gruppo di piccoli rettili simili a lucertole, dotati di un cranio di tipo diapside. \nPaleobiologia.\nLa bizzarra morfologia caudale di \"Spinoaequalis \"indica che questo animale doveva avere uno stile di vita differente da quello della maggior parte degli altri rettili del periodo. La coda profonda e alta \u00e8 piuttosto simile a quella di altri rettili vissuti molti milioni di anni dopo, dalle abitudini acquatiche. Gi archi emali dalle espansioni distali richiamano quelli di molti altri rettili dalle abitudini acquatiche, ed \u00e8 quindi probabile che anche \"Spinoaequalis \"fosse almeno parzialmente acquatico. \nNello stesso giacimento in cui sono stati ritrovati i fossili di \"Spinoaequalis \"sono stati ritrovati anche i resti di un pelicosauro predatore, \"Archaeovenator\". \u00c8 possibile che gli adattamenti di \"Spinoaequalis \"fossero utili a sfuggire ai predatori."}
{"id": "4798995", "revid": "22356", "url": "https://it.wikipedia.org/wiki?curid=4798995", "title": "Spinoaequalis", "text": ""}
{"id": "4798996", "revid": "31886", "url": "https://it.wikipedia.org/wiki?curid=4798996", "title": "DeSoto CF-Series", "text": "La CF-Series \u00e8 un'autovettura prodotta dalla DeSoto dal 1930 al 1932. Pi\u00f9 precisamente, il modello \u00e8 stato introdotto nel gennaio 1930 ed \u00e8 stato prodotto fino a dicembre 1931 per il model year 1932.\nStoria.\nCon l'uscita di scena della K-Series, la DeSoto decise di introdurre, nel 1930, un modello con motore a otto cilindri a cui fu dato il nome di CF-Series. Le CF-Series erano equipaggiate con un propulsore a valvole laterali da 3.404\u00a0cm\u00b3 di cilindrata che erogava 70\u00a0CV di potenza a 3.400 giri al minuto. L'alesaggio e la corsa erano, rispettivamente, 73\u00a0mm e 101,6 millimetri. Il cambio era manuale a tre velocit\u00e0 e la trazione era posteriore. La CF-Series era offerta con un solo tipo di carrozzeria, cabriolet due porte. A differenza dei modelli DeSoto a sei cilindri, la CF-Series possedeva una calandra cromata.\nNel gennaio 1931 \u00e8 stata invece lanciata una versione riveduta che era dotata di una nuova calandra, di un parabrezza inclinato all'indietro e di un motore da 3.617\u00a0cm\u00b3 avente un alesaggio e di una corsa, rispettivamente, di 73 millimetri e 108\u00a0mm. Questo nuovo propulsore sviluppava 77\u00a0CV a 3.400 giri al minuto.\nIn totale, di CF-Series, vennero prodotti 28\u00a0711 esemplari."}
{"id": "4798997", "revid": "450700", "url": "https://it.wikipedia.org/wiki?curid=4798997", "title": "FGF-23", "text": ""}
{"id": "4799001", "revid": "767487", "url": "https://it.wikipedia.org/wiki?curid=4799001", "title": "Lontano da dove", "text": "Lontano da dove \u00e8 un film del 1983 scritto e diretto da Stefania Casini e Francesca Marciano. Nella colonna sonora \u00e8 incluso il brano \"Lontano da dove\", cantato da Lucio Dalla.\nTrama.\nMario, che ha appena finito il servizio militare, arriva a New York dove vive Giampaolo, un suo amico discografico. Mario si immerge con entusiasmo nella vita della citt\u00e0, e frequenta un gruppo di italiani che comprende Daniela, receptionist nella sede di un giornale italiano, la quale per\u00f2 coltiva il sogno di diventare attrice e per questo frequenta una scuola di recitazione; Giacomini, un giornalista di politica che invece pare pi\u00f9 interessato al costume; e Desideria, un personaggio sfuggente che millanta conoscenze con artisti e attori famosi.\nIl percorso di scoperta intrapreso da Mario si accompagna al crescente senso di disillusione di cui sono vittima Daniela e Giacomini i quali, durante un'escursione a Coney Island, confrontano New York con Roma e concludono che, in fin dei conti, la seconda, pur provinciale e meno cosmopolita, ha i suoi pregi. Giacomini decide allora di tornare a Roma, mentre Daniela pensa di riallacciare i rapporti con Andrea, uno spasimante che vive in Italia."}
{"id": "4799006", "revid": "2048388", "url": "https://it.wikipedia.org/wiki?curid=4799006", "title": "There's a Place", "text": "There's a Place \u00e8 un brano dei Beatles, scritto dal duo compositivo Lennon-McCartney; \u00e8 apparso in Europa sull'album \"Please Please Me\" ed in America come lato B di \"Twist and Shout\" e su LP solamente nel 1980 su \"Rarities\".\nIl brano.\nVenne scritta da Lennon e McCartney nella casa di quest'ultimo. Probabilmente era ispirata al brano \"Somewhere\" della colonna sonora del film \"West Side Story\"; Paul aveva una copia del disco. Lennon l'ha invece ricordata come un brano ispirato al \"sound\" Motown.\nFu la prima canzone ad essere registrata l'11 febbraio 1963, giornata nella quale si registr\u00f2 tutto l'album \"Please Please Me\" (eccetto \"Love Me Do\", \"P.S. I Love You\", \"Please Please Me\" e \"Ask Me Why\", pubblicate precedentemente come singoli). Nella sessione mattutina, nella quale venne registrata anche \"I Saw Her Standing There\", vennero registrati dieci nastri, con le voci, le chitarre, il basso e la batteria; nel pomeriggio venne sovraincisa, in tre nastri, l'armonica a bocca. McCartney ha la melodia vocale alta nel brano, mentre Lennon quella bassa.\nNegli Stati Uniti \u00e8 stato pubblicato come lato B di \"Twist and Shout\"; il singolo raggiunse la seconda posizione negli USA, la quinta in Australia ed in Canada, la decima in Germania, la nona nei Paesi Bassi e la settima in Finlandia. Il 6 aprile 1964, ovvero quando i Beatles avevano occupato, negli USA, tutte le posizioni della Top 5, il singolo era ancora al secondo posto"}
{"id": "4799007", "revid": "1888309", "url": "https://it.wikipedia.org/wiki?curid=4799007", "title": "Casirago", "text": "Casirago \u00e8 una frazione geografica del comune di Monticello Brianza in provincia di Lecco posta a nord del centro abitato, verso Barzan\u00f2.\nStoria.\nRegistrato agli atti del 1751 come un villaggio milanese di 186 abitanti, pochi anni dopo incorpor\u00f2 la frazione di \"Molinata\", e alla proclamazione del Regno d'Italia nel 1805 risultava avere 345 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Missaglia, ma il Comune di Casirago fu poi ripristinato con il ritorno degli austriaci. L'abitato crebbe poi discretamente, tanto che nel 1853 risult\u00f2 essere popolato da 497 anime, salite a 626 nel 1871. Fu nel 1880 che un decreto di Umberto I caus\u00f2 la soppressione definitiva del comune unendolo a Monticello."}
{"id": "4799009", "revid": "767487", "url": "https://it.wikipedia.org/wiki?curid=4799009", "title": "Juha-Pekka Lepp\u00e4luoto", "text": "Fino all'estate 2011 \u00e8 stato cantante e compositore del gruppo finlandese Charon. Nel 2007 ha fondato la band Harmaja di cui \u00e8 cantante, chitarrista e compositore. Nel 2003 ha partecipato come cantante nel primo album dei Poisonblack. Fa inoltre parte del supergruppo finlandese Northern Kings e del progetto Raskasta Joulua."}
{"id": "4799014", "revid": "1924342", "url": "https://it.wikipedia.org/wiki?curid=4799014", "title": "The Harder They Come (colonna sonora)", "text": "The Harder They Come \u00e8 un album del cantante giamaicano Jimmy Cliff, colonna sonora del giallo \"Pi\u00f9 duro \u00e8, pi\u00f9 forte cade\" (\"The Harder They Come\")., pubblicato nel 1972 in Inghilterra dalla Island Records con il codice ILPS 9202 e nel febbraio 1973 nel Nord America dalla Mango Records con il codice SMAS-7400. Raggiunse la posizione numero 140 della Billboard 200.\nNel 2004 il disco venne inserito al numero 119 della lista dei 500 migliori album della storia stilata dalla rivista statunitense \"Rolling Stone\". Inoltre appare anche nelle classifiche fatte dal \"Time\", da \"Blender\" e da \"Pitchfork\", che lo pone al novantasettesimo posto della lista dei migliori album degli anni settanta.\nStruttura.\nI pezzi che compongono la colonna sonora sono tutte esecuzioni che il protagonista del film, interpretato dallo stesso Cliff, fa nel corso del lungometraggio. Solo la title track \"The Harder They Come\" fu l'unica canzone che Jimmy registr\u00f2 esclusivamente per l'album, insieme a tre canzoni pi\u00f9 vecchie che vennero aggiunte successivamente. Il resto del disco \u00e8 infatti una raccolta di singoli pubblicati in Giamaica nel periodo 1967-1972, scelti dal regista e co-ideatore di \"Pi\u00f9 duro \u00e8, pi\u00f9 forte cade\", Perry Henzell. Insieme a Jimmy Cliff, gli artisti che figurano ne film sono The Melodians, The Slickers, DJ Scotty, Desmond Dekker e Toots and the Maytals.\nL'album, contrariamente al film, che rimase un fenomeno isolato nella sola Giamaica, fu un vero successo in America e successivamente nel resto del mondo, diventando uno dei simboli della musica e della cultura reggae.\nIl 5 agosto del 2003, l'Universal Music Group pubblic\u00f2 un Deluxe Edition di \"The Harder They Come\", con la versione rimasterizzata di quest'ultimo, accompagnata da un bonus disc che come suggerisce il titolo, \"Reggae Hit the Town: Crucial Reggae 1968-1972\", continua concettualmente l'idea dell'assemblaggio della ost, racchiudendo altri singoli reggae."}
{"id": "4799021", "revid": "6923", "url": "https://it.wikipedia.org/wiki?curid=4799021", "title": "Seminole Neri", "text": "Seminole neri (lingua inglese \"Black Seminoles\") \u00e8 il nome con cui viene indicato un'etnia mista afro-amerindia originatasi nella Florida del XVII secolo dalla commistione tra gli schiavi africani fuggiaschi dalle colonie britanniche del Nord-America e definiti dagli Spagnoli \u00ab\"cimarrones\"\u00bb, ed i nativi americani che avevano ripopolato la Florida dopo l'estinzione degli abitatori originari e che assunsero il nome di seminole, termine anch'esso derivato dalla parola spagnola \u00ab\"cimarrones\"\u00bb.\nI Seminole neri vivevano in bande indipendenti tra loro. Alcuni combattevano come schiavi-soldato agli ordini di un capo-guerra seminole.\nStoria.\nNel corso del XVII secolo, le autorit\u00e0 coloniali spagnole della Florida risolsero di incoraggiare l'insediamento di schiavi africani fuggiaschi nelle paludi affinch\u00e9 affiancassero/soppiantassero l'elemento \"indio\" onde porre un freno all'espansione verso sud delle colonie britanniche. Sin dal 1689, schiavi africani erano fuggiti dalla Carolina del Sud in Florida in cerca di libert\u00e0. Gli spagnoli li rilocalizzarono nelle loro terre dando cos\u00ec origine all'etnia \"Gullah\". Nel 1693, Carlo II di Spagna garant\u00ec ai \"cimarrones\" la libert\u00e0 in cambio di un servizio di milizia in supporto ai coloni spagnoli di St. Augustine (Florida). Nel 1738, quei medesimi \"cimarrones\" ottennero la libert\u00e0 di costituire una propria comunit\u00e0 a Gracia Real de Santa Teresa de Mos\u00e9, la prima libera comunit\u00e0 di afro-americani sul territorio degli attuali USA."}
{"id": "4799031", "revid": "729019", "url": "https://it.wikipedia.org/wiki?curid=4799031", "title": "Georges Klein de Kleinenberg", "text": "Biografia.\nLa carriera nel periodo rivoluzionario e durante l'impero napoleonico.\nMembro di un'antica casata nobile tedesca, Georges era figlio di Jean-Georges Klein de Kleinenberg, colonnello al seguito del reggimento di ussari del conte Eterhazy, e di sua moglie, Catherine Cleophe di Langenhagen.\nIl 22 agosto 1796, entr\u00f2 nel 3\u00ba reggimento di ussari, ancor prima di aver compiuto i canonici 16 anni per l'ingresso in servizio, iniziando per\u00f2 i propri servizi sul campo a decorrere dal 20 fruttidoro dell'anno V (6 settembre 1797). Tra il 1796 ed il 1798 fu nell'area del Reno, il 22 aprile 1800 partecip\u00f2 alle campagne nei Paesi Bassi, prendendo poi parte alle principali battaglie della \"Grande Arm\u00e9e\". Nominato sottotenente, nel febbraio del 1806 venne ferito da cinque colpi di lancia alla testa nel corso della Battaglia di Hoff e ricevette un colpo al ginocchio destro il 14 giugno 1807 nel corso della Battaglia di Friedland.\nSempre con il 3\u00b0 ussari, combatt\u00e9 in Spagna nel 1808: il 17 agosto 1809 venne nominato tenente e prese parte alle operazioni belliche in Portogallo per poi essere nominato capitano il 12 settembre 1811. Nel dicembre di quello stesso anno, venne compresso nel reggimento dei corazzieri a cavallo della guardia imperiale. Dopo la Campagna di Russia divenne capo squadrone di cavalleria e prese parte coi cacciatori a cavallo della guardia imperiale alle campagne di Sassonia (1813) e Francia (1814). Alla battaglia di Waterloo del 18 giugno 1815, riusc\u00ec a catturare una bandiera della King's German Legion.\nLa restaurazione.\nUscito dal reggimento dei corazzieri a cavallo della guardia imperiale il 6 dicembre 1815, venne nominato capo squadrone del 3\u00ba reggimento di ussari della Mosella il 18 aprile 1816, venendo promosso al grado di tenente colonnello del reggimento stesso il 30 luglio 1823. Durante la campagna di Spagna del 1823, prese parte alla Battaglia di Tramaced dell'8 ottobre ove si distinse con atti di eroismo. Prese parte col suo reggimento all'assedio di Lleida nel 1824. Dopo la rivoluzione del 1830 venne nominato colonnello del 14\u00ba reggimento di corazzieri a cavallo, ma dopo appena quattro giorni (il 15 settembre) venne assegnato al comando del 5\u00ba reggimento ussari, reggimento con cui prese parte alle operazioni in Belgio tra il 1831 ed il 1832. Nominato General di Brigata il 16 novembre 1840, ottenne il comando delle forze militari del dipartimento della Marna dal 2 gennaio dell'anno successivo, e poi del Giura dal 2 giugno 1843, per poi essere posto in riserva dal 7 settembre 1843. Venne pensionato definitivamente il 30 maggio 1848."}
{"id": "4799036", "revid": "741067", "url": "https://it.wikipedia.org/wiki?curid=4799036", "title": "Leo Carrillo", "text": "Biografia.\nSebbene nei film da lui interpretati rappresentasse spesso lo stereotipo del latino, Leo Carrillo proveniva da un'antica e rispettabile famiglia californiana. Il suo bis bis nonno era Jos\u00e9 Raimundo Carrillo (1749-1809) uno dei primi colonizzatori spagnoli della citt\u00e0 di San Diego.\nIl suo bisnonno Carlos Antonio Carrillo (1783-1852), fu governatore della Alta California dal 1837 al 1838, un suo prozio, Jos\u00e9 Antonio Carrillo, fu tre volte sindaco di Los Angeles mentre suo nonno paterno, Pedro Carrillo, era uno scrittore che studi\u00f2 a Boston.\nLa famiglia Carrillo si spost\u00f2 da San Diego a Los Angeles e poi a Santa Monica, dove il padre di Leo Carrillo, Juan Jos\u00e9 Carrillo (1842-1916) era capo della polizia e sindaco. Orgoglioso delle sue origini, Carrillo scrisse il libro \"The California I Love\", che usc\u00ec nel 1961 dopo la sua morte.\nPrima di intraprendere la carriera di attore, lavor\u00f2 per il quotidiano The San Francisco Examiner, mentre a Hollywood apparve in pi\u00f9 di 90 film. \u00c8 tuttavia pi\u00f9 conosciuto per la serie televisiva \"Cisco Kid\", dove interpretava il ruolo di \"Pancho\".\nConvinto conservazionista, Carrillo sostenne per molti anni la commissione delle spiagge e dei parchi della California (California Beach and Parks), giocando un ruolo chiave nell'acquisizione da parte dello stato del Castello Hearst a San Simeon, del \"Los Angeles Arboretum\" e dell'Anza-Borrego Desert State Park.\nPer questo motivo gli venne dedicato il Leo Carrillo State Park che si trova a ovest di Malib\u00f9 sulla Pacific Coast Highway. In suo onore la citt\u00e0 di Westminster gli dedic\u00f2 una scuola elementare.\nIl \"Leo Carrillo Ranch Historic Park\", in origine \"Rancho de los Kiotes\" a Carlsbad \u00e8 un parco dichiarato \"registered California Historical Site\".\nIl \"Rancho Carrillo Trail\" sempre a Carlsbad prende il nome da Leo Carrillo.\nNel 1913 Carrillo spos\u00f2 Edith Shakespeare Haeselbarth di Nyack, New York, dalla quale ebbe una figlia, Marie Antoinette. Vedovo dal 1953, mor\u00ec di cancro nel 1961 e venne sepolto al Woodlawn Memorial Cemetery di Santa Monica.\nPer i suoi contributi all'industria cinematografica ha una stella sulla Hollywood Walk of Fame al 1635 di Vine Street ed un'altra al blocco 1500."}
{"id": "4799037", "revid": "287204", "url": "https://it.wikipedia.org/wiki?curid=4799037", "title": "Georges Goven", "text": "Carriera.\nOttiene ottimi risultati a livello giovanile, nel 1965 vince il singolare ragazzi agli Australian Open e nello stesso anno raggiunge la finale di Wimbledon, nel 1966 arriva in finale all'Orange Bowl dove viene sconfitto da Manuel Orantes.\nTra i professionisti ha vinto un solo titolo, nel doppio insieme a Pierre Barthes, mentre ha raggiunto sette finali in singolare senza riuscire mai a vincere il match decisivo.\nNegli Slam ha ottenuto i risultati migliori a Parigi, nel 1970 raggiunge infatti la semifinale sia in singolare (sconfitto da Jan Kode\u0161 in cinque set) che nel doppio maschile.\nIn Coppa Davis ha giocato quindici match con la squadra francese vincendone nove.\nDopo essersi ritirato ha seguito le nazionali francesi allenando prima la squadra di Davis e successivamente quella di Fed Cup."}
{"id": "4799038", "revid": "124720637", "url": "https://it.wikipedia.org/wiki?curid=4799038", "title": "Halil Hamid Pasci\u00e0", "text": "Biografia.\nA seguito delle missioni inviate in Francia, fece affluire nell'Impero Ottomano tecnici, militari e ingegneri francesi per addestrare i turchi nella guerra navale e nella costruzione di fortificazione. Fino allo scoppio della Rivoluzione francese nel 1789, circa 300 ufficiali francesi di artiglieria e ingegneri militari furono attivi, in tutto l'Impero ottomano, per modernizzare l'artiglieria e addestrare i soldati ottomani.\nDal 1784, Andr\u00e9-Joseph Lafitte-Clav\u00e9 e Joseph-Monnier de Courtois progettarono la nuova scuola di ingegneria turca \"M\u00fchendish\u00e2ne-i Humayun\" voluta dal gran visir Halil Hamid Pasci\u00e0. Vennero adottati libri di testo, per lo pi\u00f9 francesi, per l'insegnamento di matematica, astronomia, ingegneria, armi, tecniche di guerra e di navigazione.\nHalil Hamid Pasha aveva sostenuto la necessit\u00e0 di un percorso verso la modernizzazione dell'Impero Ottomano e un atteggiamento conciliante nei confronti della Russia ma, alla fine, fu sospettato di aver complottato per la successione di Abdul Hamid I e il futuro sovrano Selim III, a causa di intrighi reazionari e l'aumento del sentimento anti francese. Venne scoperta corrispondenza segreta tra Selim III e Luigi XVI e venne affermato che c'era stato un complotto contro l'attuale sovrano. Halil Hamid Pasha fu decapitato e il partito della guerra sal\u00ec al potere, portando l'Impero Ottomano in guerra con la Russia nella guerra russo-turca.\nGli esperti francesi dovettero lasciare nel 1788 a seguito dell'inizio delle ostilit\u00e0. Alcuni tornarono a Costantinopoli, ma comunque tutti andarono via nel 1798 a causa della fine dell'alleanza franco-ottomana.\nIl genero di Halil Hamid Pasci\u00e0, Safranbolulu Izzet Mehmet Pasci\u00e0, divenne Gran visir dal 1794 al 1798."}
{"id": "4799040", "revid": "1896375", "url": "https://it.wikipedia.org/wiki?curid=4799040", "title": "Meyer (famiglia)", "text": "La famiglia Meyer \u00e8 una famiglia originaria della cittadina di Sciaffusa in Svizzeramenzionata dalla met\u00e0 del XVI secolo.\nOggi, la famiglia rimane in Svizzera, negli Stati Uniti e in Francia.\nMembri Celebri.\nUomini di Chiesa.\nLeonhard (1627) ebbe per discendenti diversi uomini di Chiesa:\nFarmacisti.\nDue altri figli di Leonhard fondarono farmacie che resteranno in mano alla famiglia per parecchi generazioni."}
{"id": "4799042", "revid": "729019", "url": "https://it.wikipedia.org/wiki?curid=4799042", "title": "DeSoto CK-Series", "text": "La CK-Series \u00e8 un'autovettura prodotta dalla DeSoto nel 1930.\nStoria.\nIl modello era equipaggiato, come l'antenata K-Series, da un motore a sei cilindri e valvole laterali da 2.866 cm\u00b3 di cilindrata che erogava 55 CV di potenza a 3.000 giri al minuto. L'alesaggio e la corsa erano, rispettivamente, 76,2 mm e 104,8 millimetri. Il cambio era manuale a tre velocit\u00e0 e la trazione era posteriore. Le ruote erano a raggi ed i freni erano idraulici. La CK-Series venne offerta in versione coup\u00e9 due porte, roadster due porte, berlina due e quattro porte e phaeton quattro porte."}
{"id": "4799046", "revid": "400518", "url": "https://it.wikipedia.org/wiki?curid=4799046", "title": "Molinari S.p.A.", "text": ""}
{"id": "4799051", "revid": "1543377", "url": "https://it.wikipedia.org/wiki?curid=4799051", "title": "Classe Zumwalt", "text": "La classe Zumwalt \u00e8 una classe di cacciatorpediniere della United States Navy, il cui allestimento \u00e8 iniziato col primo esemplare nell'ottobre 2008 ai cantieri Bath Iron Works.\nProgetto.\nLa capoclasse \u00e8 stata dedicata all'ammiraglio Elmo Zumwalt, importante figura nella US Navy degli anni sessanta e settanta, come capo delle operazioni navali ed autore di una importante riforma del personale della marina.\nInizialmente programmati in 32 esemplari, questi per problemi di realizzazione e lievitazione dei costi sono stati ridotti prima a 10 poi a 3 e il programma \u00e8 considerato a rischio dalla US Navy secondo quanto stabilito dall'emendamento Nunn-McCurdy del 2010 sui tagli ai costi della difesa. Il progetto contempla uno scafo di concezione stealth molto spinta, elettronica d'avanguardia, due lanciatori verticali multiarma per complessivi 256 missili, due cannoni automatici da 155mm e due sistemi CIWS da 57mm per la difesa di punto. Il progetto prevede anche l'installazione di cannoni ad induzione (railgun) quando questa tecnologia sar\u00e0 matura.\nPer la prima volta dalla guerra russo-giapponese del 1905, una nave militare riprende la forma con una prua a sperone, questa volta non come arma offensiva ma per diminuire la segnatura radar e \"aprire\" le onde piuttosto che cavalcarle.\nRealizzazione.\nIl contratto per la pianificazione della produzione e reperimento dei materiali \u00e8 stato firmato con la Northrop Grumman per 90 milioni di dollari USA il 13 novembre 2007. Il 14 febbraio 2008, la Bath Iron Works \u00e8 stata scelta come contrattista per la costruzione della , e Northrop Grumman Shipbuilding ha avuto il contatto per la successiva , al costo di $1.4 miliardi ognuna.\nUnit\u00e0 della classe.\n-USS Zumwalt (DDG-1000)\n-USS Michael Monsoor (DDG-1001)\n-USS Lyndon B. Johnson (DDG-1002)"}
{"id": "4799054", "revid": "932603", "url": "https://it.wikipedia.org/wiki?curid=4799054", "title": "5 elementos", "text": ""}
{"id": "4799055", "revid": "729019", "url": "https://it.wikipedia.org/wiki?curid=4799055", "title": "Gustave Olivier Lannes de Montebello", "text": "Quarto e ultimo figlio del generale napoleonico Jean Lannes, maresciallo e duca di Montebello, e di sua moglie Louise de Gu\u00e9h\u00e9neuc, Gustave Olivier Lannes fu generale di divisione, aiutante di campo di Napoleone III e senatore del Secondo impero francese.\nBiografia.\nFiglio del celebre generale napoleonico Jean Lannes, Gustave Olivier crebbe col mito della figura del padre che mor\u00ec quando lui aveva appena cinque anni e decise pertanto di seguirne le orme. Entr\u00f2 come volontario nel corpo di cavalleria dell'esercito francese al tempo della Restaurazione, prendendo parte alla Spedizione di Algeri del 1830, ove si distinse in una serie di piccoli combattimenti, ottenendo il grado di capitano degli \"spahis\".\nNello stesso anno, dopo essere tornato in patria, prest\u00f2 servizio durante l'insurrezione in Polonia contro la Russia, facendo nuovamente ritorno in Francia per poi essere promosso nel 1840 a capo squadrone e nominato Colonnello del 7\u00ba reggimento cavalleggeri nel 1847.\nLuigi Napoleone Bonaparte decise di prenderlo come suo aiutante di campo durante la sua presidenza nella Seconda repubblica francese e lo mantenne in tale carica anche dopo il colpo di stato del 2 dicembre 1851 che fece assurgere il Bonaparte al ruolo di imperatore. Fu lo stesso Napoleone III a volerlo promosso generale di brigata il 22 dicembre 1851. Qualche tempo dopo, sua moglie venne nominata dama d'onore dell'imperatrice.\nNominato generale di divisione (28 dicembre 1855), nel 1861 venne incaricato di una missione a Roma presso papa Pio IX. Nel 1862 venne nominato comandante del corpo d'occupazione in Italia Nel 1863, il corpo d'occupazione venne ridotto ad una sola divisione di tre brigate e un reggimento di cavalleria (il 4\u00b0 ussari).\nRichiamato in patria, dal 1865 il generale di Montebello comand\u00f2 la divisione di cavalleria della Guardia Imperiale e nel 1864 venne nominato Cavaliere di Gran Croce del prestigioso ordine della Legion d'onore. Il 6 gennaio 1867 venne nominato senatore e dal 1869 entr\u00f2 nella riserva dell'esercito.\nMor\u00ec nel castello di Blosseville dove si era ritirato, nel 1870.\nMatrimonio e figli.\nIl general Lannes spos\u00f2 il 18 gennaio 1847 a Parigi, Adrienne (30 ottobre 1826 - Nantes \u2020 8 giugno 1870 - Parigi), dama d'onore dell'imperatrice Eugenia, figlia di Alban de Villeneuve-Bargemont (1784-1850), prefetto, deputato per Var e per il Nord. \nLa coppia ebbe i seguenti figli:"}
{"id": "4799056", "revid": "15756", "url": "https://it.wikipedia.org/wiki?curid=4799056", "title": "Leo Carrillo State Park", "text": "Il Leo Carrillo State Park \u00e8 un Parco Statale della California, parte della Santa Monica Mountains National Recreation Area che preserva una striscia di 2,4\u00a0km di spiaggia ai piedi delle Santa Monica Mountains.\nLa California State Route 1 corre attraverso il parco dove si interseca con la Mulholland Highway.\nIl parco che ha un'estensione di 2513 acri fu stabilito nel 1953 e prende il nome dall'attore Leo Carrillo.\nIl parco offre varie attivit\u00e0 come il Windsurf ed \u00e8 stato utilizzato spesso come location per filmato quali Grease, Per vincere domani - The Karate Kid (1984), Giovani streghe, Point Break - Punto di rottura, I soliti sospetti, Inception e Mega Shark Versus Crocosaurus."}
{"id": "4799063", "revid": "255422", "url": "https://it.wikipedia.org/wiki?curid=4799063", "title": "Act Naturally", "text": "Act Naturally \u00e8 un singolo del cantante Buck Owens con il suo gruppo musicale, i Buckaroos. Fu il primo numero uno in classifica di Owens. \u00c8 stata considerata la centosessantanovesima migliore canzone country nel 2002 dal sito \"Shelly Fabian of About\", che ha stilato la lista \"Top 500 Country Music Songs\". Ha avuto molte \"cover\", fra cui una dei Beatles, di Loretta Lynn ed una di Dwight Yoakam.\nDescrizione.\nOrigine.\nL'autore, Johnny Russel, all'inizio degli anni sessanta, viveva a Freno, in California, e alcuni suoi amici gli chiesero di unirsi a loro per una registrazione che si sarebbe svolta a Los Angeles; la data coincideva con quella di un appuntamento con la sua fidanzata, che dovette disdire. Quando lei gli chiese il motivo, lui risposte che lo avrebbero messo in un film e che lo avrebbero reso una grande star, che sono i versi iniziali del brano. Lo stesso giorno scrisse il brano, e prov\u00f2 a inciderlo con i suoi amici, che per\u00f2 fallirono nell'impresa, per cui decise di farlo da solo. Il suo produttore per\u00f2 rifiut\u00f2 la proposta, pensando che una canzone sul cinema non potesse diventare una \"hit\".\nLa struttura musicale presentava come apertura una strofa, poi il ritornello; il ritornello compariva nuovamente dopo due strofe, e il brano era concluso da un'ultima strofa.\nRegistrazione.\nCirca due anni dopo il rifiuto del produttore, Russell stava componendo con Voni Morrison, che aveva lavorato con Buck Owens. A quest'ultimo Russel la fece ascoltare, e, su proposta della Morrison, la cedette a lui. Owens non apprezzava molto la canzone, mentre gi\u00e0 un membro dei Buckaroos, che aveva ascoltato il \"demo\", l'apprezzava. Dopo aver parlato a telefono con Russel, decise di registrarla e pubblicarla. Il compositore gli diede i diritti d'autore.\nVenne registrata il 12 febbraio 1963 agli studi della Capitol Records di Hollywood, ed il singolo venne pubblicato l'11 marzo dello stesso anno. Poco pi\u00f9 di un mese aprile entr\u00f2 nelle classifiche country di Billboard, e il 15 giugno arriv\u00f2 al primo posto, dove stazion\u00f2 per quattro settimane. In totale \u00e8 stata 28 settimane sulle classifiche. Fu seguita da altri venti \"numeri uno\" per Owens.\nVersione dei Beatles.\nRingo Starr, per tradizione, aveva in ogni album dei Beatles un brano da cantante, con rarissime eccezioni. Per il film \"Help!\", volendo dare un'esecuzione anche al batterista, Lennon e McCartney composero \"If You've Got Trouble\", un brano che scartarono e che venne da loro considerato tanto negativamente da non venire donato a nessun artista, \"prassi\" degli \"scarti\" dei Beatles. Non disponendo di materiale originale, i Beatles chiesero a Ringo di trovare una canzone che gli sarebbe piaciuto cantare. Starr scelse \"Act Naturally\", canzone tra l'altro in sintonia con il suo ruolo da protagonista nel film \"Help!\". La canzone venne inclusa in molti \"live\" dei Beatles, fra cui quello al Shea Stadium e quello dell'\"Ed Sullivan Show\"; il brano veniva alternato con la canzone \"I Wanna Be Your Man\". Fu l'ultima cover dei Beatles ad essere incisa fino alle \"Get Back/ Let It Be Sessions\" del 1969. Venne registrata il 17 giugno 1965 su 13 nastri; il mix, sia mono che stereo, venne svolto l'indomani sull'ultimo nastro registrato. I Beatles non avevano mai eseguito il brano prima di quel momento. Gli accordi utilizzati dalla band erano Re maggiore settima, Sol maggiore e Do maggiore nel ritornello, mentre nella strofa Re maggiore, La maggiore settima e Sol maggiore. Sia l\"'intro\" che l'assolo sono formati da Sol maggiore e Re settima maggiore.\nIn Europa la canzone venne pubblicata sull'album \"Help!\". La versione americana dell'album includeva solo le canzoni presenti sul film, per cui venne lasciata fuori. La Capitol Records per\u00f2 pubblic\u00f2 il singolo \"Yesterday/Act Naturally\"; il lato B arriv\u00f2 al quarantasettesimo posto. Non vennero pubblicati su nessun album fino a \"Yesterday and Today\". Nella ristampa della Apple Records del 1971, i lati furono invertiti. La versione dei Beatles \u00e8 nella tonalit\u00e0 del Sol maggiore\nFormazione.\nA Ringo Starr sono state accreditate, in alcuni casi, anche le bacchette o ad Harrison il raddoppio della chitarra solista.\nDuetto Owens - Starr.\nIl 27 marzo 1989, Buck Owens e Ringo Starr, i due pi\u00f9 celebri interpreti della canzone, si incontrarono per registrarne una nuova versione, prodotta da Jerry Crutchfield e Jim Shaw. Tra il 23 e il 29 giugno dello stesso anno venne registrato il videoclip, con Starr e Owens vestiti da \"cowboys\". Al lato B del singolo c'era una cover, registrata dal solo Owens, del brano \"The Key's in the Mailbox\". Il brano apparve nelle classifiche country al ventisettesimo posto, e fu candidato a vari premi, che per\u00f2 non vinse. In Canada arriv\u00f2 al cinquantesimo posto. Non era la prima volta che un \"beatle\" appariva sulle classifiche country: i Wings di McCartney, a met\u00e0 degli anni settanta, vi entrarono con la canzone \"Sally G.\".\nRingo Starr.\nRingo Starr ha eseguito spesso la canzone nei suoi \"live\", e l'ha inclusa negli album \"The Anthology..So Far\" (2001), \"King Biscuit Flower Hour Presents Ringo &amp; His New All-Starr Band\" (2002), \"Extended Versions\" (2003), \"Ringo Starr and Friends\" (2006), \"\" (2007), \"Ringo Starr &amp; His All Starr Band Live 2006\" (2008) e \"Live at the Greek Theatre 2008\" (2010). Ringo Starr era un grande amante del genere country &amp; western, tanto da pubblicare \"Beaucoups of Blues\", un album di \"cover\" country; come ricorda John Lennon, a Liverpool prima si era diffuso il country &amp; western, il blues e il folk, e solo successivamente il rock."}
{"id": "4799064", "revid": "287204", "url": "https://it.wikipedia.org/wiki?curid=4799064", "title": "DeSoto K-Series", "text": "La K-Series \u00e8 un'autovettura prodotta dalla DeSoto dal 1929 al 1930. \u00c8 stato il primo modello prodotto dalla casa automobilistica statunitense.\nStoria.\nLa K-Series fu presentata il 6 agosto 1928 e venne distribuita da 500 concessionari.\nIl modello era equipaggiato da un motore a sei cilindri e valvole laterali da 2.866 cm\u00b3 di cilindrata che erogava 55 CV di potenza a 3.000 giri al minuto. L'alesaggio e la corsa erano, rispettivamente, 76,2 mm e 104,8 mm. Il cambio era manuale a tre velocit\u00e0 e la trazione era posteriore. Le ruote erano a raggi e i freni erano idraulici. La K-Series venne offerta in versione coup\u00e9 due porte, roadster due porte, berlina due e quattro porte e phaeton quattro porte.\nLa K-Series \u00e8 stata prodotta in 62.191 esemplari."}
{"id": "4799069", "revid": "767487", "url": "https://it.wikipedia.org/wiki?curid=4799069", "title": "A Country Cupid", "text": "A Country Cupid \u00e8 un cortometraggio muto del 1911 diretto da D.W. Griffith.\nTrama.\nEdith rompe con il fidanzato ma poi gli scrive una lettera di riconciliazione. Indecisa sul da farsi, per\u00f2, butta via il foglio che \u00e8 recuperato da uno dei suoi allievi. Senza che lei ne sappia niente, lo studente spedisce la lettera.\nProduzione.\nIl film fu prodotto dalla Biograph Company. Venne girato nel New Jersey, a Westfield.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 24 luglio 1911.\nCopia della pellicola sopravvive in un positivo 16\u00a0mm conservato negli archivi della Library of Congress."}
{"id": "4799072", "revid": "767487", "url": "https://it.wikipedia.org/wiki?curid=4799072", "title": "Amagon (Arkansas)", "text": "Amagon \u00e8 una citt\u00e0 nella contea di Jackson, nello Stato americano dell'Arkansas. Nel censimento del 2010 aveva una popolazione di 98 abitanti e una densit\u00e0 abitativa di 340,88 abitanti per km\u00b2.\nGeografia fisica.\nAmagon si trova alle coordinate .\nAmagon ha una superficie totale di 0,29\u00a0km\u00b2 dei quali 0,29 sono di terra ferma e 0,00\u00a0km\u00b2 sono di acqua."}
{"id": "4799073", "revid": "1494169", "url": "https://it.wikipedia.org/wiki?curid=4799073", "title": "Naram-Sin (disambigua)", "text": ""}
{"id": "4799078", "revid": "767487", "url": "https://it.wikipedia.org/wiki?curid=4799078", "title": "Anthonyville", "text": "Anthonyville \u00e8 una citt\u00e0 nella contea di Crittenden, nello Stato americano dell'Arkansas. Nel censimento del 2010 aveva una popolazione di 161 abitanti e una densit\u00e0 abitativa di 550,11 abitanti per km\u00b2.\nGeografia fisica.\nAnthonyville si trova alle coordinate .\nAnthonyville ha una superficie totale di 0,29\u00a0km\u00b2 dei quali 0,29 sono di terra ferma e 0,00\u00a0km\u00b2 sono di acqua."}
{"id": "4799079", "revid": "1745361", "url": "https://it.wikipedia.org/wiki?curid=4799079", "title": "Nati per la Musica", "text": "Nati per la Musica \u00e8 un progetto italiano per la diffusione della musica da 0 a 6 anni, promosso dalla Associazione Culturale Pediatri (ACP), in collaborazione con il Centro per la Salute del Bambino (CSB). Nel 2007 ha ottenuto il patrocinio del Ministero dei beni e delle attivit\u00e0 culturali e del turismo.\n\u00c8 stato avviato nel 2005, sulla scia del progetto Nati per Leggere, anch'esso promosso dai pediatri dell'ACP e del CSB, in collaborazione con l'Associazione Italiana Biblioteche (AIB) e presentato ufficialmente al Congresso Nazionale ACP nel 2006 ad Asolo (TV) e al Convegno Nazionale SIEM 2007 a Modena. Cos\u00ec come Nati per Leggere, anche Nati per la Musica si inserisce nell'ambito del sostegno alla genitorialit\u00e0, una delle quattro priorit\u00e0 dell'ACP.\n\u00c8 stato infatti considerato che anche la musica, come la lettura, dovrebbe essere una pratica quotidiana, coltivata fin dalla primissima infanzia, utile a favorire uno sviluppo equilibrato e armonico dell'individuo. L'evidenza scientifica di ci\u00f2, a seguito di studi nell'ambito delle neuroscienze che, con crescente frequenza nel corso degli ultimi decenni, hanno rilevato l'importanza della musica in relazione allo sviluppo neuronale, ha particolarmente convinto i pediatri della necessit\u00e0 di avviare questo progetto interamente dedicato alla musica.\nObiettivi.\nNati per la Musica, come dichiarato nella presentazione del progetto, che compare sul sito ufficiale, \u00absi propone di sostenere \u2013 con il coinvolgimento di pediatri, genitori, ostetriche, personale che opera in consultori, asili e scuole \u2013 attivit\u00e0 che mirino ad accostare precocemente il bambino al mondo dei suoni e alla musica. L'apporto dei pediatri \u00e8 fondamentale al fine di sensibilizzare le famiglie di tutti i bambini sull'importanza della musica quale componente irrinunciabile per la crescita dell'individuo inteso nella sua globalit\u00e0\u00bb. Di recente anche i bibliotecari e le biblioteche si stanno rivelando ambasciatori efficaci del progetto, che viene proposto in questi ambiti, sovente abbinato a Nati per Leggere.\nViene sottolineata l'importanza degli \"interventi precoci\" ovvero quelli che, attuati nelle fasi di particolare sensibilit\u00e0 dello sviluppo del sistema nervoso centrale (primi 3 anni), possono avere effetti a lungo termine in pi\u00f9 sfere:\nSecondo R. Zatorre, uno dei massimi esperti a livello internazionale nell'ambito delle neuroscienze della musica: \"ascoltare e produrre musica coinvolge un allettante mix di ogni funzione cognitiva umana\".\n\u00c8 significativo che si ponga l'attenzione sul momento della nascita (\"da zero a sei anni\"), ma in realt\u00e0 le azioni del progetto si spingono in et\u00e0 precedente alla nascita e partono dal terzo trimestre di gravidanza, periodo in cui il bambino inizia a percepire suoni e rumori. Per tale motivo le future mamme possono essere sensibilizzate a queste tematiche dagli operatori dei consultori gi\u00e0 durante i corsi pre-parto. Viene poi auspicato che la pratica della musica continui ovviamente anche dopo il sesto anno di vita, tuttavia \u00e8 proprio quello dell'infanzia il momento migliore per fissare le basi sintattiche e linguistiche della musica e del pensiero musicale, basi che permetteranno ai bambini di diventare ascoltatori consapevoli e sensibili e di poter praticare, se lo desiderano, in vario modo la musica, a livello amatoriale o professionale.\nCome per il progetto Nati per Leggere, anche per Nati per la Musica i pediatri sottolineano l'importanza della pratica musicale in un ambito affettivamente ricco e partecipato, per il bambino, al fine di favorire l'instaurarsi di una positiva relazione in famiglia. L'atto del cantare assieme, del muoversi liberamente all'ascolto della musica, del ballare, oltre al senso di unione e di fusione delle voci delle persone che partecipano, concorre infatti a stabilire un legame pi\u00f9 intenso e continuo e a modulare la comunicazione genitore-figlio su pi\u00f9 canali, sensoriali e linguistici.\nAzioni positive.\nNati per la Musica si sviluppa attraverso il coinvolgimento dei pediatri, degli operatori dei servizi delle aziende sanitarie locali e dei consultori familiari, dei sistemi bibliotecari e delle singole biblioteche, delle istituzioni educative per l'infanzia e degli operatori musicali, accreditati singolarmente per l'efficacia del loro operato di diffusione del Progetto o operativi all'interno di associazioni e istituzioni musicali accreditate dal Coordinamento del progetto.\nLe azioni concrete consistono nella sensibilizzazione dei genitori, degli insegnanti, dei bibliotecari, dei pediatri stessi e di altri operatori per l'infanzia, oltre che delle istituzioni, al fine di creare una rete in sinergia per l'informazione e l'organizzazione di attivit\u00e0.\nPer quanto riguarda i materiali a disposizione, oltre al materiale informativo disponibile sul sito Nati per la Musica, si pu\u00f2 far riferimento a una letteratura specifica sull'argomento, pubblicata principalmente sui Quaderni ACP e i cui riferimenti sono disponibili alla voce \"Pubblicazioni\" del sito ufficiale. Il Coordinamento del progetto ha stilato una bibliografia (sempre in via di aggiornamento) di libri o libri e CD, adatti alle varie fasce d'et\u00e0; inoltre a partire dal 2013, cos\u00ec come \u00e8 gi\u00e0 prassi per Nati per Leggere, su alcuni materiali compare il logo \"Nati per la Musica\" quale riconoscimento di qualit\u00e0 e validit\u00e0 del prodotto. Le azioni in cui si esplica il progetto Nati per la Musica sono principalmente: corsi per bambini della fascia 0-6 anni; pubblicazioni scientifiche o divulgative; incontri informativi, trasmissioni radiofoniche e televisive, conferenze, convegni; concerti per bambini.\nCome accade per Nati per Leggere, per il sostentamento delle attivit\u00e0, il progetto effettua una selezione dei possibili finanziatori, escludendo tutti quei soggetti commerciali portatori di interessi o di potenziali condizionamenti come, in particolare, le aziende del settore farmaceutico e dell'alimentazione infantile.\nNei numeri della rivista \"Medico e Bambino\" di novembre e dicembre 2013, si \u00e8 dato ampio ampio spazio ad una serie di contributi che mettono in luce l'utilit\u00e0 della musica e dell'ambiente musicale per lo sviluppo del bambino."}
{"id": "4799083", "revid": "1598666", "url": "https://it.wikipedia.org/wiki?curid=4799083", "title": "Nomenclatura delle unit\u00e0 territoriali per le statistiche del Regno Unito", "text": "La nomenclatura delle unit\u00e0 territoriali per le statistiche (NUTS) del Regno Unito \u00e8 usata per fini statistici a livello dell'Unione europea. I codici NUTS del paese lo dividono in tre livelli:\nCodici NUTS.\nNella versione del 2003, North Eastern Scotland (che allora comprendeva parte di Moray) era codificato \"UKM1\" mentre Highlands e Isole era codificato \"UKM4\".\nL'attuale livello NUTS 1 codici iniziano con \"UKC\" piuttosto che \"UK1\" perch\u00e9 il nuovo elenco riflette le regioni rivisitate d'Inghilterra e cambiamenti di governo locali in tutto il Regno Unito; \"UK1-UKB\" era stato utilizzato per le 11 regioni del sistema di codifica precedente.\nNel 2010:\nUnit\u00e0 amministrativa locale.\nSubordinati ai livelli NUTS, i due livelli LAU (\"Local Administrative Units\") sono:\nI due livelli LAU sono mantenuti dall'Ufficio Nazionale di Statistica britannico all'interno del sistema di codifica ONS.\n\"I codici LAU del Regno Unito possono essere scaricati qui:\""}
{"id": "4799085", "revid": "63289714", "url": "https://it.wikipedia.org/wiki?curid=4799085", "title": "Nemesi di Jacob", "text": ""}
{"id": "4799086", "revid": "729019", "url": "https://it.wikipedia.org/wiki?curid=4799086", "title": "Edgar Napol\u00e9on Henry Ney", "text": "Biografia.\nFiglio quartogenito del celebre maresciallo napoleonico Michel Ney, ispirato dalla figura paterna entr\u00f2 come volontario nell'esercito frances nel 1832 ottenendo il rango di sottotenente del 5\u00ba reggimento di ussari, corpo di cavalleria. Promosso tenente gi\u00e0 dal 1836, divenne capitano nel 1843 e capo squadrone del 1\u00ba reggimento ussari nel 1844. \nDal 1849 fu tenente colonnello del 3\u00ba reggimento di ussari e venne prescelto quale ufficiale d'ordinanza da Luigi Napoleone Bonaparte, allora presidente della Seconda repubblica francese il quale gli concesse anche l'incarico di recapitare a papa Pio IX la famosa lettera del 18 agosto 1849 nella quale il presidente francese si offriva di assistere lo Stato Pontificio nella sua restaurazione temporale purch\u00e9 il pontefice avesse approvato delle riforme liberali.\nNel 1852 venne nominato colonnello del 6\u00b0 ussari dal gennaio del 1852 e ricopr\u00ec l'incarico di aiutante di campo dell'imperatore.\nNel 1857 succedette al fratello nel titolo di principe della Moscova, creato per il padre durante l'impero di Napoleone I e riconfermato da Napoleone III.\nPromosso generale di brigata, prese parte con Napoleone III alla Seconda guerra d'indipendenza italiana ed alla Battaglia di Magenta, a seguito della quale venne nominato rappresentante per il dipartimento di Charente-Inf\u00e9rieure e senatore dell'impero. Pass\u00f2 al rango di generale di divisione nel 1863 e nel 1865 venne nominato \"grand veneur\" (gran cacciatore) di Francia.\nPrigioniero di guerra a seguito della sconfitta francese nella Battaglia di Sedan nell'ambito dell Guerra franco-prussiana, dal 2 settembre 1870 accompagn\u00f2 Napoleone III dapprima nella sua prigion\u00eca e poi nel suo esilio, salvo poi tornare in Francia ove mor\u00ec nel 1882.\nSpos\u00f2 a 57 anni Clotilde de La Rochelambert, contessa di Labedoy\u00e8re, nel 1869, ma da quest'unione non nacquero figli."}
{"id": "4799089", "revid": "767487", "url": "https://it.wikipedia.org/wiki?curid=4799089", "title": "The Last Drop of Water", "text": "The Last Drop of Water: A Story of the Great American Desert \u00e8 un cortometraggio muto del 1911 diretto da D.W. Griffith.\nTrama.\nSulla via del West, mentre sta attraversando un deserto, una carovana viene attaccata dagli indiani. Esaurite le scorte, l'ultima speranza per i viaggiatori \u00e8 che uno di loro riesca a trovare l'acqua che potr\u00e0 salvarli dal morire di sete.\nProduzione.\nIl film fu prodotto dalla Biograph Company. Venne girato in California a Lookout Mountain e nel Topanga Canyon, Woodland Hills.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 27 luglio 1911. Nel 1915, ne venne fatta una riedizione.\nLa copia ancora esistente della pellicola \u00e8 stata distribuita dalla Reel Media International e dall'American Mutoscope &amp; Biograph, masterizzata in DVD. Nel 2002, il film - in una versione di 13 minuti - \u00e8 stato inserito in un'antologia di cortometraggi di Griffith girati per la Biograph dal 1908 al 1914. Uscito sul mercato americano in NTSC, il DVD ha una durata complessiva di 362 minuti."}
{"id": "4799090", "revid": "767487", "url": "https://it.wikipedia.org/wiki?curid=4799090", "title": "Antoine (Arkansas)", "text": "Antoine \u00e8 una citt\u00e0 nella contea di Pike, nello Stato americano dell'Arkansas. Nel censimento del 2010 aveva una popolazione di 5.419 abitanti e una densit\u00e0 abitativa di 375,64 abitanti per km\u00b2.\nGeografia fisica.\nAntoine si trova alle coordinate .\nAntoine ha una superficie totale di 1,31\u00a0km\u00b2 dei quali 1,29 sono di terra ferma e 0,02\u00a0km\u00b2 sono di acqua."}
{"id": "4799093", "revid": "767487", "url": "https://it.wikipedia.org/wiki?curid=4799093", "title": "Bald Knob", "text": "Bald Knob \u00e8 una citt\u00e0 nella contea di White, nello Stato americano dell'Arkansas. Nel censimento del 2010 aveva una popolazione di 3.210 abitanti e una densit\u00e0 abitativa di 272,0 abitanti per km\u00b2.\nGeografia fisica.\nBald Knob si trova alle coordinate .\nBald Knob ha una superficie totale di 11,80\u00a0km\u00b2 dei quali 11,60 sono di terra ferma e 0,20\u00a0km\u00b2 sono di acqua."}
{"id": "4799098", "revid": "339392", "url": "https://it.wikipedia.org/wiki?curid=4799098", "title": "Associazione Sportiva Viterbese Calcio", "text": ""}
{"id": "4799106", "revid": "385321", "url": "https://it.wikipedia.org/wiki?curid=4799106", "title": "Mehran Nasseri", "text": ""}
{"id": "4799107", "revid": "767487", "url": "https://it.wikipedia.org/wiki?curid=4799107", "title": "Banks (Arkansas)", "text": "Banks \u00e8 una citt\u00e0 nella contea di Bradley, nello Stato americano dell'Arkansas. Nel censimento del 2010 aveva una popolazione di 124 abitanti e una densit\u00e0 abitativa di 124,35 abitanti per km\u00b2.\nGeografia fisica.\nBanks si trova alle coordinate .\nBanks ha una superficie totale di 1\u00a0km\u00b2 dei quali 1 sono di terra ferma e 0,00\u00a0km\u00b2 sono di acqua."}
{"id": "4799110", "revid": "767487", "url": "https://it.wikipedia.org/wiki?curid=4799110", "title": "Barling", "text": "Barling \u00e8 una citt\u00e0 nella contea di Sebastian, nello Stato americano dell'Arkansas. Nel censimento del 2010 aveva una popolazione di 4.176 abitanti e una densit\u00e0 abitativa di 0,07 abitanti per km\u00b2.\nGeografia fisica.\nBarling si trova alle coordinate .\nBarling ha una superficie totale di 57,10\u00a0km\u00b2 dei quali 56,80 sono di terra ferma e 0,30\u00a0km\u00b2 sono di acqua."}
{"id": "4799113", "revid": "111433", "url": "https://it.wikipedia.org/wiki?curid=4799113", "title": "Michael Gr\u00e4tzel", "text": "Ha cittadinanza elvetica, professore presso l'\u00c9cole polytechnique f\u00e9d\u00e9rale de Lausanne (EPFL) dove dirige il Laboratory of Photonics and Interfaces.\nBiografia.\nSi laurea in chimica nel 1968 alla Universit\u00e0 libera di Berlino conseguendo poi il PhD nel 1971 dalla Universit\u00e0 tecnica di Berlino, svolge il ruolo di ricercatore associato dal 1969 al 1972 presso il Hahn-Meitner Institute a Berlino. Dal 1972 al 1974 \u00e8 stato Postdoctoral Fellow presso il Radiation Laboratory, University of Notre Dame, Indiana (USA). Divenne poi Scientific Staff Member dell'Istituto Hahn-Meitner a Berlino (1974-1976) ricevendo in seguito l'abilitazione all'insegnamento in Chimica Fisica nel 1976 presso l'Universit\u00e0 Libera di Berlino. \u00c8 stato Professore Associato presso il Politecnico di Losanna, in Svizzera, dal 1977 al 1981. Dal 1981 \u00e8 professore ordinario di Chimica Fisica presso la stessa istituzione, dove ha prestato servizio come Direttore del Dipartimento di Chimica 1983-1985 e 1991-1993. \nHa aperto la strada all'uso di materiali mesoscopici in sistemi di conversione dell'energia, in particolare celle fotovoltaiche, batterie agli ioni di litio e dispositivi foto-elettrochimici per la scissione dell'acqua in idrogeno e ossigeno sfruttando la luce del sole. Ha scoperto un nuovo tipo di cella solare detta appunto Cella di Gr\u00e4tzel (DSSC), particolare cella fotoelettrochimica costituita due vetrini conduttori, che fungono da elettrodi, separati da uno strato di biossido di titanio (TiO2), dal materiale attivo e dalla soluzione elettrolitica.\nAutore di oltre 900 pubblicazioni, due libri e inventore di oltre 50 brevetti, il suo lavoro \u00e8 stato citato pi\u00f9 di 107'000 volte (h-index 151), ci\u00f2 fa di lui di lui uno dei dieci chimici pi\u00f9 citati al mondo. \nRiconoscimenti e premi.\nHa conseguito numerosi prestigiosi riconoscimenti, tra cui il Premio Balzan, la Medaglia Galvani, la Medaglia Faraday, il premio Harvey, il Gerischer Award, il Dutch Havinga Award and Medal, il Premio Internazionale della Societ\u00e0 Giapponese di coordinamento Chimica, il Premio Energia ENI-Italgas e il Gran Premio dell'Innovazione europea 2000. I suoi pi\u00f9 recenti riconoscimenti includono il 2012 Albert Einstein World Award of Science, 2011 Gutenberg Research Award, 2011 Paul Karrer Gold Medal e il Millennium Technology Grand Prize 2010. \u00c8 stato selezionato da Scientific American, come uno dei 50 migliori ricercatori del mondo.\nHa ricevuto lauree ad honorem da ben 11 universit\u00e0: Universit\u00e0 di Liegi, Belgio(2013); Rskilde Univ., Danimarca (2012); Huazhong Univ. of Sci. &amp; Tech., Wuhan, Cina (2011); Nangyang Tech. Univ (NTU), Singapore (2011); Universit\u00e0 di Lund, Svezia (2011); Universit\u00e0 di Nova Gorica, Slovenia (2010); Universit\u00e0 di Hasselt, Belgio (2009); Delft Univ. of Technology, Paesi Bassi (2006); Universit\u00e0 di Torino, Italia (2004) e Universit\u00e0 di Uppsala, Svezia (1996).\n\u00c8 stato Professore Invitato presso l'Universit\u00e0 di Berkeley, l'Ecole Nationale de Chachan (Parigi) e la Delft University of Technology. Nel 2009 \u00e8 stato nominato Distinguished Honorary Professor della Accademia Cinese delle Scienze (Changchun) e dell'Universit\u00e0 Huazhong della Scienza e della Tecnologia. \u00c8 membro della Swiss Chemical Society nonch\u00e9 dell'Accademia Europea delle Scienze, Fellow della Royal Society of Chemistry e fu eletto membro onorario della Soci\u00e9t\u00e9 Vaudoise des Sciences Naturelles e dell'Accademia Bulgara delle Scienze."}
{"id": "4799114", "revid": "287204", "url": "https://it.wikipedia.org/wiki?curid=4799114", "title": "Cassina de' Bracchi", "text": "Cassina de' Bracchi \u00e8 una frazione geografica del comune di Casatenovo in provincia di Lecco posta a sudest del centro abitato, verso Usmate.\nStoria.\nRegistrato agli atti del 1751 come un villaggio milanese di 115 abitanti, pochi anni dopo incorpor\u00f2 la frazione di \"Cassina Galgiana\" con 257 anime complessive, e alla proclamazione del Regno d'Italia nel 1805 risultava avere 423 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Casatenovo, ma il Comune di Cassina de' Bracchi fu poi ripristinato con il ritorno degli austriaci. L'abitato crebbe poi discretamente, tanto che nel 1853 risult\u00f2 essere popolato da 638 anime, salite a 941 nel 1871. Nel 1874 un decreto di Vittorio Emanuele II, dopo che lo stesso comune lo aveva chiesto, decret\u00f2 l'unione a Casatenovo.\nLocalit\u00e0.\nLa frazione di Cassina de' Bracchi dista circa 3,5\u00a0km dal centro del paese ed \u00e8 una delle pi\u00f9 piccole di Casatenovo.\nCassina de' Bracchi \u00e8 nota perch\u00e9 ospita sul suo territorio la chiesa di Sant'Anna, sorta negli anni cinquanta, e l'omonima statua, datata 1909. Nel mese di luglio, in occasione della festa del paese, gli abitanti erano soliti organizzare la \"settimana paesana\", una sette giorni di festa in onore della patrona. L'ultima edizione risale al luglio 1984 Poi ripresa nel 2009 dai ragazzi locali. La frazione fa parte, con la frazione Galgiana, della Comunit\u00e0 Pastorale Maria Regina di tutti i Santi di Casatenovo.\nManifestazioni.\nLa frazione di Cassina de Bracchi \u00e8 molto ricca di manifestazioni, diverse sono le gare di ciclismo organizzate dalla squadra locale U.S. Cassina de Bracchi, attiva sul territorio dal 1976 per la promozione del ciclismo giovanile; e che fino agli anni 90 organizzava la \"Festa paesana\" allo scopo di raccolta fondi e di festa del paese. La festa \u00e8 stata reintrodotta nel 2009 in concomitanza con la festa del patrono (Sant'Anna) con una sagra dedicata organizzata dal Sant'Anna Social Club e che da anni riscuote un grande successo. Il gruppo organizza anche la Kasaterfest, festa dedicata alle birre bavarese nel mese di settembre."}
{"id": "4799122", "revid": "1543377", "url": "https://it.wikipedia.org/wiki?curid=4799122", "title": "Liaoning Sheng Zuqiu Dui 1980", "text": "Questa voce raccoglie le informazioni riguardanti il Liaoning Football Club nelle competizioni ufficiali della stagione 1980.\nOrganigramma societario.\nArea tecnica"}
{"id": "4799123", "revid": "110157", "url": "https://it.wikipedia.org/wiki?curid=4799123", "title": "Cereda (La Valletta Brianza)", "text": "Cereda \u00e8 una frazione geografica del comune di La Valletta Brianza in provincia di Lecco (da non confondere con l'omonima localit\u00e0 nel comune di Lecco) posta in posizione rialzata a sudest del centro abitato di Perego, comune cui apparteneva prima dell'istituzione del comune attuale, sulla strada verso Merate.\nStoria.\nRegistrato agli atti del 1751 come un villaggio milanese di 100 abitanti, pochi anni dopo incorpor\u00f2 porzioni del territorio fiscale di Perego e di \"Roncaria\", e alla proclamazione del Regno d'Italia nel 1805 risultava avere 154 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Sirtori, ma il Comune di Cereda fu poi ripristinato con il ritorno degli austriaci. L'abitato crebbe poi discretamente, tanto che nel 1853 risult\u00f2 essere popolato da 205 anime, salite a 245 nel 1861. Fu nel 1870 che un decreto di Vittorio Emanuele II caus\u00f2 la soppressione definitiva del comune unendolo a Perego."}
{"id": "4799124", "revid": "106990", "url": "https://it.wikipedia.org/wiki?curid=4799124", "title": "Verschiedene Canones \u00fcber die ersten acht Fundamental-Noten vorheriger Arie", "text": ""}
{"id": "4799130", "revid": "106990", "url": "https://it.wikipedia.org/wiki?curid=4799130", "title": "Variazioni canoniche su un canto natalizio BWV 769", "text": ""}
{"id": "4799132", "revid": "767487", "url": "https://it.wikipedia.org/wiki?curid=4799132", "title": "Bassett (Arkansas)", "text": "Bassett \u00e8 una citt\u00e0 nella contea di Mississippi, nello Stato americano dell'Arkansas. Nel censimento del 2010 aveva una popolazione di 173 abitanti e una densit\u00e0 abitativa di 276,02 abitanti per km\u00b2.\nGeografia fisica.\nBassett si trova alle coordinate .\nBassett ha una superficie totale di 0,63\u00a0km\u00b2 dei quali 0,63 sono di terra ferma e 0,00\u00a0km\u00b2 sono di acqua."}
{"id": "4799133", "revid": "1494169", "url": "https://it.wikipedia.org/wiki?curid=4799133", "title": "Edenton", "text": ""}
{"id": "4799136", "revid": "599013", "url": "https://it.wikipedia.org/wiki?curid=4799136", "title": "Lenoir", "text": ""}
{"id": "4799137", "revid": "228587", "url": "https://it.wikipedia.org/wiki?curid=4799137", "title": "Morganton", "text": ""}
{"id": "4799138", "revid": "1494169", "url": "https://it.wikipedia.org/wiki?curid=4799138", "title": "Newland", "text": ""}
{"id": "4799143", "revid": "1305772", "url": "https://it.wikipedia.org/wiki?curid=4799143", "title": "Ukiah", "text": " \nUkiah pu\u00f2 riferirsi a:"}
{"id": "4799147", "revid": "228587", "url": "https://it.wikipedia.org/wiki?curid=4799147", "title": "Hanford", "text": ""}
{"id": "4799148", "revid": "606039", "url": "https://it.wikipedia.org/wiki?curid=4799148", "title": "Dupatya nitens", "text": ""}
{"id": "4799150", "revid": "606039", "url": "https://it.wikipedia.org/wiki?curid=4799150", "title": "Eriocaulon filiforme", "text": ""}
{"id": "4799154", "revid": "599013", "url": "https://it.wikipedia.org/wiki?curid=4799154", "title": "Oroville", "text": ""}
{"id": "4799155", "revid": "606039", "url": "https://it.wikipedia.org/wiki?curid=4799155", "title": "Eriocaulon maximiliani", "text": ""}
{"id": "4799156", "revid": "606039", "url": "https://it.wikipedia.org/wiki?curid=4799156", "title": "Eriocaulon nitens", "text": ""}
{"id": "4799160", "revid": "606039", "url": "https://it.wikipedia.org/wiki?curid=4799160", "title": "Paepalanthus nitens", "text": ""}
{"id": "4799163", "revid": "606039", "url": "https://it.wikipedia.org/wiki?curid=4799163", "title": "Syngonanthus flavipes", "text": ""}
{"id": "4799166", "revid": "606039", "url": "https://it.wikipedia.org/wiki?curid=4799166", "title": "Syngonanthus kuhlmannii", "text": ""}
{"id": "4799170", "revid": "1501558", "url": "https://it.wikipedia.org/wiki?curid=4799170", "title": "Central African Football Federations' Union", "text": "La Central African Football Federations' Union (in francese Union des F\u00e9d\u00e9rations de Football d'Afrique Centrale, in portoghese Uni\u00e3o das Federa\u00e7\u00f5es Centroafricanas de Futebol, in spagnolo Uni\u00f3n de Federaciones de F\u00fatbol de \u00c1frica Central, in italiano Unione delle Federazioni Calcistiche dell'Africa Centrale), meglio nota con l'acronimo di UNIFFAC, \u00e8 un'associazione di nazionali di calcio dell'Africa centrale. L'UNIFFAC \u00e8 anche affiliata con la CAF. L'attuale presidente Iya Mohammed \u00e8 stato rieletto nel 2008.\nCompetizioni.\nLa reintroduzione del Club Cup, torneo di calcio femminile, \u00e8 stato annunciato nel gennaio 2011."}
{"id": "4799180", "revid": "256896", "url": "https://it.wikipedia.org/wiki?curid=4799180", "title": "SIP - Societ\u00e0 Italiana per l'esercizio telefonico", "text": ""}
{"id": "4799181", "revid": "196390", "url": "https://it.wikipedia.org/wiki?curid=4799181", "title": "SIP - Societ\u00e0 italiana per l'esercizio delle telecomunicazioni", "text": ""}
{"id": "4799182", "revid": "256896", "url": "https://it.wikipedia.org/wiki?curid=4799182", "title": "SIP - Societ\u00e0 Idroelettrica Piemontese", "text": ""}
{"id": "4799186", "revid": "486946", "url": "https://it.wikipedia.org/wiki?curid=4799186", "title": "Radio audizioni italiane", "text": ""}
{"id": "4799188", "revid": "1494169", "url": "https://it.wikipedia.org/wiki?curid=4799188", "title": "King Salmon", "text": ""}
{"id": "4799192", "revid": "1494169", "url": "https://it.wikipedia.org/wiki?curid=4799192", "title": "Noatak", "text": ""}
{"id": "4799198", "revid": "1494169", "url": "https://it.wikipedia.org/wiki?curid=4799198", "title": "Skagway", "text": ""}
{"id": "4799200", "revid": "1494169", "url": "https://it.wikipedia.org/wiki?curid=4799200", "title": "Unalaska", "text": ""}
{"id": "4799202", "revid": "599013", "url": "https://it.wikipedia.org/wiki?curid=4799202", "title": "White Mountain", "text": ""}
{"id": "4799203", "revid": "256896", "url": "https://it.wikipedia.org/wiki?curid=4799203", "title": "SIP - Societ\u00e0 italiana per l'esercizio telefonico", "text": ""}
{"id": "4799222", "revid": "1494169", "url": "https://it.wikipedia.org/wiki?curid=4799222", "title": "Robbinsville", "text": ""}
{"id": "4799224", "revid": "1494169", "url": "https://it.wikipedia.org/wiki?curid=4799224", "title": "Wilkesboro", "text": ""}
{"id": "4799227", "revid": "1494169", "url": "https://it.wikipedia.org/wiki?curid=4799227", "title": "Bentonville", "text": ""}
{"id": "4799238", "revid": "1494169", "url": "https://it.wikipedia.org/wiki?curid=4799238", "title": "Lavaca", "text": ""}
{"id": "4799246", "revid": "1494169", "url": "https://it.wikipedia.org/wiki?curid=4799246", "title": "Walnut Ridge", "text": ""}
{"id": "4799258", "revid": "63290867", "url": "https://it.wikipedia.org/wiki?curid=4799258", "title": "Cattedrale di San Trofimo", "text": ""}
{"id": "4799262", "revid": "1566286", "url": "https://it.wikipedia.org/wiki?curid=4799262", "title": "John Gallaudet", "text": "Nel corso della sua carriera televisiva partecip\u00f2 a oltre 60 produzioni dal 1950 al 1974. Partecip\u00f2 inoltre a pi\u00f9 di 130 film per gli schermi cinematografici dal 1934 al 1969.\nBiografia.\nJohn Gallaudet nacque a Filadelfia il 23 agosto 1903. Inizi\u00f2 a lavorare come attore in teatro e fece parte di diverse produzioni a Broadway fin dagli anni trenta. Debutt\u00f2 al cinema a met\u00e0 dello stesso decennio e in televisione agli inizi degli anni cinquanta. La sua lunga serie di partecipazioni per la televisione si compone di numerose interpretazioni in serie televisive. Tra i personaggi comparsi in pi\u00f9 di un episodio si possono trovare Chamberlain in sei episodi della serie \"Mayor of the Town\" nel 1954, Johnny Clark in due episodi della serie \"Lucy ed io\" nel 1955, il giudice in 21 episodi della serie \"Perry Mason\" dal 1959 al 1966, Harmon in un doppio episodio della serie \"Johnny Midnight\" nel 1960, Bob Anderson in otto episodi della serie \"Io e i miei tre figli\" dal 1969 al 1972 (pi\u00f9 altri cinque episodi con altri ruoli), il dottor Horsely in tre episodi della serie \"Sotto accusa\" nel 1963 e Cortland in due episodi della serie \"Batman\" nel 1966. Inanell\u00f2 molte altre partecipazioni dagli anni cinquanta agli anni 70 in veste di guest star o di interprete di personaggi perlopi\u00f9 minori in numerosi episodi e spesso interpretando pi\u00f9 personaggi per serie. Si possono altres\u00ec citare due episodi di \"I segreti della metropoli\", due episodi di \"General Electric Theater\", tre episodi di \"Climax!\", tre episodi di \"The Millionaire\", due episodi di \"Vita da strega\" e quattro episodi di \"Adam-12\".\nPer gli schermi cinematografici interpret\u00f2 negli anni trenta diverse produzioni di serie B della Universal e continu\u00f2 per tutti gli anni quaranta, cinquanta e sessanta ad interpretare ruoli da caratterista.\nLa sua ultima apparizione per il piccolo schermo avvenne nell'episodio \"Operation Fastball\" della serie televisiva \"Temperatures Rising\", andato in onda il 19 settembre 1972, che lo vede nel ruolo di Almont, mentre per gli schermi cinematografici l'ultima interpretazione risale al film \"Lieto fine\" del 1969 in cui interpreta, non accreditato, uno dei passeggeri di un aereo. Fu sposato con Constance Helen Gallaudet (1910-1991). Mor\u00ec a Los Angeles il 5 novembre 1983 e fu seppellito al Pacific View Memorial Park di Corona del Mar."}
{"id": "4799263", "revid": "1568601", "url": "https://it.wikipedia.org/wiki?curid=4799263", "title": "Monte Constitution", "text": "Il monte Constitution \u00e8 una montagna situata ad Orcas Island, \u00e8 il punto pi\u00f9 elevato delle San Juan Islands. \nDescrizione.\nUna torre di osservazione in pietra edificata a somiglianza delle torri medievali \u00e8 situata sulla cima della montagna ed \u00e8 stata edificata nel 1936 dal Civilian Conservation Corps. La torre offre una vista panoramica delle isole circostanti, della Catena delle Cascate e di molte citt\u00e0 americane a canadesi. Nei giorni senza nuvole \u00e8 possibile vedere il monte Baker, monte Rainier, l'isola di Saturna e le citt\u00e0 di Vancouver e Victoria nella Columbia Britannica. Il monte Constitution si estende su 20,20\u00a0km\u00b2 del Moran State Park.\nIl nome venne assegnato da Charles Wilkes durante la United States Exploring Expedition tra il 1838-1842 sulla USS Constitution."}
{"id": "4799268", "revid": "76963", "url": "https://it.wikipedia.org/wiki?curid=4799268", "title": "Rex Holman", "text": "Recit\u00f2 dal 1960 al 1989 in oltre 20 film e dal 1959 al 1985 in oltre 80 produzioni televisive. Nel corso della sua carriera, fu accreditato anche con i nomi Roye Baker e Roy Baker.\nBiografia.\nRex Holman nacque a Denver, in Colorado, il 19 novembre 1928. Debutt\u00f2 al cinema agli inizi degli anni 60 e in televisione alla fine degli anni cinquanta. Si dedic\u00f2 ad una lunga carriera televisiva dando vita a numerosi personaggi per varie serie, collezionando diverse apparizioni come guest star e come interprete di pi\u00f9 parti per singola serie, dagli anni cinquanta agli anni ottanta, come in due episodi di \"Lawman\", due episodi di \"Ripcord\", tre episodi di \"The Rifleman\", quattro episodi di \"Carovane verso il west\", tre episodi di \"Gli uomini della prateria\", tre episodi di \"Death Valley Days\", due episodi di \"Laredo\", tre episodi di \"I sentieri del west\", tre episodi di \"Organizzazione U.N.C.L.E.\", due episodi di \"Daniel Boone\", sei episodi di \"La grande vallata\", quattro episodi di \"Il grande teatro del west\", sei episodi di \"Il virginiano\", cinque episodi di \"Mod Squad, i ragazzi di Greer\", ben 16 episodi di \"Gunsmoke\" (tra cui anche il doppio episodio \"The Guns of Cibola Blanca\" della ventesima e ultima stagione) e due episodi di \"Professione pericolo\". Prese parte anche ad un episodio della serie classica di \"Ai confini della realt\u00e0\", intitolato nella versione in italiano \"La via del ritorno\", trasmesso in prima televisiva nel 1961, e ad un episodio della serie classica di \"Star Trek\", intitolato nella versione in italiano \"Lo spettro di una pistola\", trasmesso in prima televisiva nel 1968.\nCollezion\u00f2 inoltre diverse presenze per gli schermi cinematografici recitando in ruoli pi\u00f9 o meno secondari, come Lloyd in \"La famiglia assassina di M\u00e0 Barker\" del 1960, Zack in \"Il pistolero Jessie James\" del 1960, Flip Johnson in \"The Choppers\" del 1961, Mickey in \"Il giorno dopo la fine del mondo\" del 1962, Rick Morrison in \"Pistola veloce\" del 1964, Charley Bybee in \"Your Cheatin' Heart\" del 1964, Sunstroke Kid in \"The Outlaws Is Coming\" del 1965, Charles in \"Joy in the Morning\" del 1965, J.B. in \"Missione compiuta stop. Bacioni Matt Helm\" del 1968, Mark in \"Due ragazzi e... un leone\" del 1972, Neil Swenson in \"Quando le leggende muoiono\" del 1972, Sergei in \"Quando soffia il vento del nort\" del 1974, Dimmler in \"Hindenburg\" del 1975, l'informatore in \"Il tesoro di Matecumbe\" del 1976, Reno in \"La banda delle frittelle di mele 2\" del 1979 e J'onn (la sua ultima interpretazione cinematografica) in \"Star Trek V - L'ultima frontiera\" del 1989. Per gli schermi televisivi la sua ultima interpretazione risale all'episodio \"Well Known Secret\" della serie televisiva \"Wildside\", trasmesso il 21 marzo 1985, in cui d\u00e0 vita al personaggio del tenente Swag."}
{"id": "4799270", "revid": "123456323", "url": "https://it.wikipedia.org/wiki?curid=4799270", "title": "Orcas Village", "text": "Orcas Village (chiamato anche solo Orcas) \u00e8 un'area non incorporata situata nell'angolo sud-est del bacino di West Sound su Orcas Island nella Contea di San Juan (Washington). \u00c8 il posto in cui i traghetti della Washington State Ferry attraccano sull'isola, e di conseguenza viene attraversato da tutto il traffico veicolare da e per l'isola. \nNonostante l'isola possa essere raggiunta anche attraverso l'Aeroporto di Orcas Island o tramite barche private, la connessione con il traghetto assicura il maggiore traffico di passeggeri attraverso questo piccolo agglomerato, che, di conseguenza, accoglie molti ristoranti e negozi di souvenir. Vi \u00e8 anche siruato l'Orcas Hotel, edificato nel 1904 e inserito nel \"National Register of Historic Places\" gi\u00e0 dal 1982. Oltre all'approdo dei traghetti \u00e8 presente un approdo pubblico, un piccolo porticciolo turistico, una pompa di benzina per le barche e un parcheggio d'interscambio. L'area \u00e8 inserita tra quelle a futura crescita commerciale dalla contea di San Juan."}
{"id": "4799273", "revid": "409613", "url": "https://it.wikipedia.org/wiki?curid=4799273", "title": "Moran State Park", "text": "Moran State Park \u00e8 un parco nazionale situato ad Orcas Island nello Stato di Washington che si estende per oltre 12 ettari di foresta (buona parte di essa storica) con oltre 50\u00a0km di tracciati per escursioni. \u00c8 il pi\u00f9 vasto parco pubblico delle San Juan Islands. Il parco dispone di attrezzature per escursioni in barca, escursionismo, escursioni in bici ed a cavallo e campeggio. Il Monte Constitution (che si eleva fino a 734 metri) \u00e8 il punto focale del parco e principale attrazione. La vista in cima al monte \u00e8 considerata tra le pi\u00f9 belle viste al mondo. Una strada ed un percorso per escursionismo conducono in cima alla montagna dove si ha una vista a 360 gradi delle montagne della regione e del circondario marittimo. Una torre d'osservazione, costruita negli anni trenta con lo stile delle torri medievali caucasiche, permette una visione completa.\nStoria.\nL'area dell'original Moran State Park venne donata nel 1921 dal sindaco di Seattle e armatore marittimo Robert Moran. A causa di problemi di salute, Moran si spost\u00f2 ad Orcas Island tra il 1906 ed il 1909 dove costru\u00ec la sua tenuta alla quale diede il nome di \"Rosario\", trasformata poi in un hotel, ed \u00e8 il pi\u00f9 grande hotel delle San Juan Islands, \u00e8 inserito nel National Register of Historic Places. L'edificio principale include anche un museo in onore di Robert Moran, nel quale sono visionabili i mobili originali della tenuta. Nella stanza della musica si trovano un organo del 1913 ed un pianoforte del 1910 entrambi gli strumenti sono suonati tutt'oggi per i visitatori dell'hotel. Durante gli anni 30, il Civilian Conservation Corps ha costruito la maggior parte dei percorsi, delle strade e dei ponti presenti attualmente nel parco. Per costruire gli edifici della tenuta Moran sono stati utilizzati materiali da costruzione presenti sull'isola stessa.\nAttivit\u00e0 e servizi.\nIl parco dispone di oltre di percorsi per il trekking, le escursioni in bici e le passeggiate a cavallo. E' possibile fare escursioni su imbarcazioni non motorizzate da due approdi e cameggiare in 5 diverse aree. La torre di osservazione Mount Constitution propone il punto di osservazione pi\u00f9 elevato delle isole San Juan."}
{"id": "4799274", "revid": "6923", "url": "https://it.wikipedia.org/wiki?curid=4799274", "title": "San Juan Islands", "text": "Le isole San Juan (inglese: San Juan Islands) costituiscono un arcipelago situato nell'angolo nord-occidentale degli Stati Uniti d'America, al confine con il Canada ed a poca distanza dall'isola di Vancouver; fanno parte dello Stato di Washington.\nNell'arcipelago quattro isole sono accessibili dai visitatori tramite il servizio di traghetti del Washington State Ferries.\nLo \"United States Geological Survey\" (\"USGS\") ha definito le isole San Juan come l'arcipelago situato a nord dello stretto di Juan de Fuca, ad ovest dello stretto di Rosario, ad est dello stretto di Haro e a sud del Boundary Pass. A nord di esso si trova il mare aperto verso lo stretto di Georgia. Tutti questi bacini fanno parte del mare di Salish.\nLa definizione data dal \"USGS\" dell'arcipelago di San Juan coincide con quella data dalla Contea di San Juan. Le isole che non fanno parte della contea non fanno parte dell'arcipelago secondo la definizione dello \"USGS\".\nLista delle isole.\nQuesta lista include solo le isole che fanno parte della contea di San Juan cos\u00ec come definita dal governo, delimitate dallo Stretto di Juan de Fuca, Stretto Haro, Stretto Rosario, il Passaggio Boundary, e lo Stretto di Georgia. La popolazione stimata per isola nel 2016 \u00e8 tra parentesi, anche se alcune hanno grosse differenze stagionali. Le isole protette come parchi dello stato di Washington sono segnate da un asterisco. Una lista addizionale delle piccole rocce \u00e8 presente tra i San Juan Islands National Monument."}
{"id": "4799279", "revid": "28592", "url": "https://it.wikipedia.org/wiki?curid=4799279", "title": "Akhiok (Alaska)", "text": ""}
{"id": "4799281", "revid": "83242497", "url": "https://it.wikipedia.org/wiki?curid=4799281", "title": "Muhib Efendi", "text": "Biografia.\nNel febbraio 1806, a seguito della notevole vittoria di Napoleone alla Battaglia di Austerlitz del dicembre 1805 e al conseguente smembramento dell'Impero asburgico, l'imperatore ottomano Selim III si rifiut\u00f2 di ratificare la alleanze con russi e inglesi, e riconobbe Napoleone imperatore, formalmente optando per un'alleanza con la Francia \"nostro alleato sincero e naturale\" e per la guerra con la Russia e l'Inghilterra. \nMuhib Efendi venne inviato come ambasciatore a Parigi (1806\u20131811), succedendo ad Halet Efendi. La presenza di Muhib Efendi a Parigi coincise con quella dell'ambasciatore persiano Askar Khan Afshar, che era a Parigi dal luglio 1808 all'aprile 1810. \nLa decisione di Selim III di allearsi alla Francia innesc\u00f2, nel 1806 la guerra russo-turca e nel 1807 la guerra anglo-turca."}
{"id": "4799282", "revid": "682087", "url": "https://it.wikipedia.org/wiki?curid=4799282", "title": "Jamie Perkins", "text": ""}
{"id": "4799284", "revid": "287204", "url": "https://it.wikipedia.org/wiki?curid=4799284", "title": "Off the Wall (film)", "text": ""}
{"id": "4799288", "revid": "28592", "url": "https://it.wikipedia.org/wiki?curid=4799288", "title": "North Pole (Alaska)", "text": ""}
{"id": "4799292", "revid": "1149807", "url": "https://it.wikipedia.org/wiki?curid=4799292", "title": "Russell Johnson (attore)", "text": "Nel corso della sua carriera televisiva recit\u00f2 in oltre 110 produzioni dal 1950 al 1997. Partecip\u00f2 inoltre a una quarantina di film per il cinema dal 1952 al 1988. Conosciuto principalmente per i suoi ruoli televisivi nelle serie \"Black Saddle\" e \"L'isola di Gilligan\", fu accreditato anche con il nome Russell D. Johnson.\nBiografia.\nDopo aver partecipato alla seconda guerra mondiale con l'aviazione degli Stati Uniti come bombardiere, inizi\u00f2 la sua carriera al cinema e in televisione agli inizi degli anni cinquanta. Tra i suoi ruoli televisivi pi\u00f9 noti, quello dello sceriffo Gib Scott in 42 episodi della serie \"Black Saddle\" (1959-1960), del narratore in 13 episodi della serie \"La grande avventura\" (1964) e del professor Roy Hinkley in 98 episodi della serie \"L'isola di Gilligan\" (1964-1967).\nDal 1974 al 1977 prest\u00f2 la voce al personaggio di Hinkley nella serie animata \"L'isola delle 1000 avventure\" e nel 1987 riprese il ruolo del professore in un episodio della seconda stagione della serie \"Alf\". Altri personaggi televisivi degni di nota sono l'assistente del procuratore distrettuale Brenton Grant in otto episodi della serie \"Difesa a oltranza\" (1971-1973) e Mac Steel in un doppio episodio della serie \"I Jefferson\" (1982). Collezion\u00f2 molte altre partecipazioni dagli anni cinquanta agli anni novanta in veste di guest star o di interprete di parti perlopi\u00f9 minori in numerosi episodi e spesso interpretando pi\u00f9 personaggi per serie.\nApparve inoltre in tre episodi di \"Crossroads\", due episodi di \"Cavalcade of America\", tre episodi di \"The Silent Service\", tre episodi di \"Lux Video Theatre\", cinque episodi di \"Laramie\", tre episodi di \"Death Valley Days\", quattro episodi di \"Lassie\" e tre episodi di \"F.B.I.\". Prese parte anche a due episodi della serie classica di \"Ai confini della realt\u00e0\". \nJohnson, inoltre, fu accreditato in diverse produzioni per gli schermi cinematografici nelle quali interpret\u00f2 personaggi pi\u00f9 o meno secondari, come Ky Walker in \"For Men Only\" (1952), Charlie Thompson in \"Banditi senza mitra\" (1952), il contrabbandiere Johnny Redondo in \"Back at the Front\" (1952), Herman in \"Furore sulla citt\u00e0\" (1952), il tenente Hamilton in \"Seminole\" (1953), Jimmy Johnson in \"Il giustiziere\" (1953), il caporale Biddle in \"Il tenente dinamite\" (1953), George in \"Destinazione Terra\" (1953), Greiner in \"L'ultimo dei comanches\" (1953), Lam Blanden in \"I senza legge\" (1953) e Jed Ringer in \"La mano vendicatrice\" (1954).\nNello stesso anno prest\u00f2 poi la voce come narratore per il film \"Il figlio di Kociss\" e interpret\u00f2 uno dei gladiatori in \"Demetrio e i gladiatori\", Emory in \"Bolide rosso\" e Howard Sloane in \"Pioggia di piombo\". Nel 1955 diede vita ai personaggi di Banks in \"Un napoletano nel Far West\", Shadduck in \"La straniera\", Eddie Nelson in \"Ma and Pa Kettle at Waikiki\" e Steve Carlson in \"Cittadino dello spazio\". Interpret\u00f2 poi Jigger in \"Rock tutta la notte\" (1957), Ben Farraday in \"Courage of Black Beauty\" (1957), Joe Gamble in \"I figli dello spazio\" (1958), Sundance in \"I tre sceriffi\" (1958) e Hook in \"La vendetta del tenente Brown\" (1958).\nFu poi il capitano Brinker in \"Far West\" (1964), John Medford in \"Invito ad una sparatoria\" (1964), Scribe in \"La pi\u00f9 grande storia mai raccontata\" (1965), Gaines in \"Cry for Poor Wally\" (1969), Linaver in \"The Man from Independence\" (1974), il capitano J.W. Shaw in \"Hitch Hike to Hell\" (1977), l'ammiraglio Ernest J. King in \"MacArthur il generale ribelle\" (1977), il professor Benson in \"Tuono rosso\" (1980). Per la televisione la sua ultima interpretazione risale all'episodio \"Mommy 'n' Meego\" della serie televisiva \"Meego\", trasmesso il 1\u00ba gennaio 1997 mentre per gli schermi cinematografici l'ultimo ruolo che interpret\u00f2 fu quello di Mr. Martin nel film \"Blue Movies\" (1988). Mor\u00ec nel 2014 all'et\u00e0 di 89 anni per insufficienza renale.\nDoppiatori italiani.\nDa doppiatore \u00e8 sostituito da:"}
{"id": "4799293", "revid": "287204", "url": "https://it.wikipedia.org/wiki?curid=4799293", "title": "Russell Johnson", "text": ""}
{"id": "4799297", "revid": "287204", "url": "https://it.wikipedia.org/wiki?curid=4799297", "title": "117781 Jamesfisher", "text": "117781 Jamesfisher \u00e8 un asteroide della fascia principale. Scoperto nel 2005, presenta un'orbita caratterizzata da un semiasse maggiore pari a 2,7407465\u00a0UA e da un'eccentricit\u00e0 di 0,0566771, inclinata di 4,54895\u00b0 rispetto all'eclittica.\nL'asteroide \u00e8 dedicato al professore statunitense James Randall Fisher."}
{"id": "4799298", "revid": "123352397", "url": "https://it.wikipedia.org/wiki?curid=4799298", "title": "Halet Efendi", "text": "Biografia.\nFu ambasciatore a Parigi dal 1803 al 1806 e successivamente favorito e ministro degli interni del sultano Mahmud II. Fu ambasciatore alla corte di Napoleone Bonaparte fino al 1806 e venne sostituito nel ruolo da Muhib Efendi, che fu ambasciatore dal 1806 al 1811.\nNel 1819 Halet Efendi entr\u00f2 nelle grazie del sultano Mahmud II per avergli fatto notare l'accrescimento del potere di Al\u00ec Pasci\u00e0 di Tepeleni in Albania e Grecia. Mahmud II invi\u00f2 un esercito contro Ali Pasci\u00e0 e quest'ultimo rispose incoraggiando una ribellione contro il potere ottomano in Grecia. Questi eventi portarono alla guerra d'indipendenza greca nel 1821. Halet Efendi fu quindi considerato in parte responsabile della ribellione e, di conseguenza, strangolato e decapitato a Konya."}
{"id": "4799301", "revid": "124123", "url": "https://it.wikipedia.org/wiki?curid=4799301", "title": "Fr\u00e9d\u00e9ric Mar\u00e9chal", "text": "Il Minor Planet Center gli accredita la scoperta di due asteroidi, effettuate tra il 1997 e il 1998, entrambe in collaborazione con Philippe Dupouy."}
{"id": "4799304", "revid": "599013", "url": "https://it.wikipedia.org/wiki?curid=4799304", "title": "Carlos Garcia (pugile)", "text": "Carriera.\nQuattro volte campione nazionale, categoria pesi leggeri nel 1981 e superleggeri nel 1982, 1983 e 1985; vinse il titolo mondiale a Monaco nel 1982. Non pot\u00e9 partecipare alle Olimpiadi di Los Angeles del 1984 a causa del boicottaggio attuato dalle nazioni in orbita sovietica."}
{"id": "4799310", "revid": "86599", "url": "https://it.wikipedia.org/wiki?curid=4799310", "title": "133537 Mariomotta", "text": "133537 Mariomotta \u00e8 un asteroide della fascia principale. Scoperto nel 2003, presenta un'orbita caratterizzata da un semiasse maggiore pari a 2,3584233\u00a0UA e da un'eccentricit\u00e0 di 0,0899907, inclinata di 25,84770\u00b0 rispetto all'eclittica.\nL'asteroide \u00e8 dedicato all'astrofilo italiano Mario Motta."}
{"id": "4799311", "revid": "6923", "url": "https://it.wikipedia.org/wiki?curid=4799311", "title": "Roncopianigi", "text": "Roncopianigi \u00e8 un borgo situato nel comune di Villa Minozzo, 500 metri a ovest dal borgo di Febbio sulla via per Monte Orsaro e anticamente con il nome di \"Roncopianisio\".\nStoria e territorio.\nLa posizione del borgo \u00e8 dovuta sia alla presenza degli alpeggi pastorali che alla caratteristica pianeggiante del suo territorio. Nel 1600 il paese contava 151 persone in 27 famiglie. L'attivit\u00e0 principale era l'agricoltura: segale e patate. Percorrendo le vie, delimitate da parti di muro a secco molto antiche, si nota un patrimonio architettonico rurale del quale si citano due case a pianta quadrata, nei cui muri, chiuse in nicchie, sono collocate due figure zoomorfe. Secondo le credenze del tempo, tali figure impedivano l'accesso agli spiriti maligni e sono datate 1857. L'angolo principale del paese vede collocata una Madonna in marmo del 1793. Si narra che anche Domenico Amorotto, un famoso brigante italiano, venne a fare visita al paese, fermandosi prima di entrarvi perch\u00e9 incontr\u00f2 \"gente dal grugno duro\". A sud-ovest del borgo si notano coltivazioni su strisce di terra o a terrazza, come anticamente si usava fare in Toscana."}
{"id": "4799316", "revid": "1543377", "url": "https://it.wikipedia.org/wiki?curid=4799316", "title": "ASB Classic 2014 - Doppio", "text": "Il doppio dell'ASB Classic 2014 \u00e8 stato un torneo di tennis facente parte del WTA Tour 2014.\nLe detentrici del titolo erano Cara Black e Anastasija Rodionova, solo la prima ha difeso il titolo con Marina Erakovi\u0107, ma sono state eliminate al primo turno dalla coppia australiana Guthrie-Jones. Il titolo \u00e8 stato vinto dalla coppia Sharon Fichman-Maria Sanchez che ha battuto in finale Lucie Hradeck\u00e1 e Micha\u00eblla Krajicek per 2-6, 6-0, [10-4]."}
{"id": "4799320", "revid": "547034", "url": "https://it.wikipedia.org/wiki?curid=4799320", "title": "Riparotonda", "text": "Riparotonda \u00e8 un borgo situato nel comune di Villa Minozzo, a 1500 metri dal borgo di Case Balocchi, sulla carrozzabile in direzione del Monte Orsaro, lambito dall'omonimo rio. Il nome del borgo, per la sua posizione geografica, significa, \"Riva Rotonda\".\nStoria.\nDa un carteggio del XVII\u00b0 secolo risulta che Roncopianigi fosse il paese pi\u00f9 popolato della Val d'Asta, composto da 35 famiglie e 160 abitanti. Le leggi di allora imponevano, per chi partiva senza permesso, e stava via pi\u00f9 di una stagione, che gli venisse sequestrato il campicello, e per questo, moltissimi abitanti, per sbarcare il lunario, partivano militari. Era prevalentemente un borgo dedito alla pastorizia, un mestiere che ancor oggi resiste.\nTerritorio.\nCome tutti i paesi addossati all'Alpe, a Riparatonda si coltivava segale e grano marzuolo , mentre dalla vicina Toscana giunse la coltivazione delle patate. Un'altra attivit\u00e0 molto fiorente era la falciatura dell'erba, condotta principalmente nelle praterie della Vallestrina : l'erba veniva trasportata in \"Bercie\", fasciate di frasche attraverso il tratturo che dal paese porta alla \"via maremmana\". A nord-est del borgo, anticamente, si poteva incontrare un portico e una scalinata in granito, ora restaurati, di epoca medioevale. Un po' pi\u00f9 in alto, della stessa epoca, troviamo un basso porticato sostenuto da una colonna e travi in legno con una copertura a lastre. Nel centro, si trova una casa a pianta quadrata, con un portale in arenaria e un terrazzo di buona fattura. All'interno una scalinata a semicerchio, anch'essa in arenaria, ci porta al piano superiore. Nel sottotetto \u00e8 visibile una bella \"madonnina col bambino\". Le attivit\u00e0 erano sostenute dall'artigianato locale con la lavorazione della pietra, del legno e della produzione di campane in bronzo."}
{"id": "4799324", "revid": "767487", "url": "https://it.wikipedia.org/wiki?curid=4799324", "title": "The Sorrowful Example", "text": "The Sorrowful Example \u00e8 un cortometraggio muto del 1911 diretto da D.W. Griffith.\nTrama.\nUn uomo lascia la moglie per una ragazza italiana che ignora che lui sia gi\u00e0 sposato. La moglie, alla quale l'uomo ha rubato i poveri risparmi che lei metteva da parte per il futuro del loro bambino, si mette sulle loro tracce per recuperare il denaro. Ma, nell'inseguirli, cade da un dirupo restando mortalmente ferita. La donna riesce a ritornare vicino al suo bambino dove muore. Il marito, vedendo una scia di sangue, la segue, trovando il cadavere della moglie riversa sulla culla del figlio. Quando la ragazza italiana scopre la verit\u00e0, respinge l'uomo che le ha rivelato l'orribile verit\u00e0.\nProduzione.\nIl film fu prodotto dalla Biograph Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 14 agosto 1911."}
{"id": "4799328", "revid": "767487", "url": "https://it.wikipedia.org/wiki?curid=4799328", "title": "Out from the Shadow", "text": "Out from the Shadow \u00e8 un cortometraggio muto del 1911 diretto da D.W. Griffith.\nProduzione.\nIl film fu prodotto dalla Biograph Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 3 agosto 1911."}
{"id": "4799334", "revid": "599013", "url": "https://it.wikipedia.org/wiki?curid=4799334", "title": "Ottavio Piccinini", "text": "Carriera.\nDal 1925 al 1927 ha allenato il Derthona in coppia con Oddone, ottenendo anche una promozione in Prima Divisione, che all'epoca era il secondo livello del campionato italiano. Dal 1927 al 1931 ha invece allenato in solitaria il club piemontese, ottenendo una promozione in Serie B (che aveva sostituito la Prima Divisione come secondo livello del campionato italiano) nella stagione 1929-1930. Nel 1931 venne sostituito in panchina da Giovanni Battista Rebuffo, al cui posto subentr\u00f2 nuovamente nel 1932, ottenendo un'ulteriore promozione in Serie B, categoria in cui allen\u00f2 nella stagione 1933-1934 e nella stagione 1934-1935, chiusa con una retrocessione in Serie C. Nella stagione 1936-1937 allen\u00f2 l'Alessandria in Serie A in coppia con Elvio Banchero, e dopo la retrocessione in Serie B dei \"grigi\" torn\u00f2 per una stagione al Derthona, in Serie C. Allen\u00f2 i bianconeri anche nella stagione 1947-1948, sempre in terza serie. Nella stagione 1949-1950 ha allenato la Vogherese in Serie C terminando il campionato all'ultimo posto in classifica."}
{"id": "4799337", "revid": "767487", "url": "https://it.wikipedia.org/wiki?curid=4799337", "title": "Dan the Dandy", "text": "Dan the Dandy \u00e8 un cortometraggio muto del 1911 diretto da D.W. Griffith.\nTrama.\nDan, finiti gli studi e tornato a casa dopo l'universit\u00e0, si dimostra pigro e senza iniziative. Il padre, preoccupato, assolda un vagabondo per mettere sotto pressione il figlio, ma il metodo ha scarso successo. Solo quando l'ex vagabondo comincia a corteggiare una giovane ereditiera, Dan si sveglia e si mette in competizione con il rivale, soffiandogli la ragazza.\nProduzione.\nIl film fu prodotto dalla Biograph Company. Venne girato a Fort Lee, nel New Jersey, dove si trovava la sede della casa di produzione.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 18 settembre 1911."}
{"id": "4799339", "revid": "767487", "url": "https://it.wikipedia.org/wiki?curid=4799339", "title": "Emilio Grossi", "text": "Carriera.\nHa allenato il Parma in Serie B nelle stagioni 1929-1930 e 1931-1932. In seguito ha allenato gli emiliani (dei quali era stato presidente durante la stagione 1928-1929) anche nella stagione 1935-1936."}
{"id": "4799346", "revid": "1363832", "url": "https://it.wikipedia.org/wiki?curid=4799346", "title": "Lorenzo Revojera", "text": "Biografia.\nAll'et\u00e0 di vent'anni, nel 1950, fu il primo milanese ad entrare a far parte dell'Opus Dei, dove conobbe personalmente il fondatore San Josemar\u00eda Escriv\u00e1, che segu\u00ec sia a Milano che a Roma. \nLaureato in Ingegneria presso il Politecnico di Milano nel 1956, inizi\u00f2 la sua attivit\u00e0 lavorativa nella realizzazione di grandi imprese di costruzione.\nNel 1970 divent\u00f2 Segretario Generale della Fondazione RUI, e si trasfer\u00ec a Roma.\nCome segretario della Fondazione RUI, si occup\u00f2 per 30 anni nello sviluppo di iniziative per la popolazione universitaria, fra le quali: programmi internazionali di borse di studio, collane editoriali per l'orientamento universitario, ricerche sociologiche sulla condizione studentesca.\nFu consulente del Ministero della Pubblica Istruzione e membro della delegazione italiana a Bruxelles per il progetto Erasmus, dal 1987 al 1995.\nCome scrittore d'alpinismo, fece parte del Gruppo italiano scrittori di montagna, collaborando con periodici e pubblicando parecchi libri a soggetto alpino.\nEra membro di Commissioni presso la sede centrale del Club Alpino Italiano e socio benemerito della sezione di Milano del Club Alpino Italiano.\n\u00c8 morto il 24 gennaio 2022 a Milano."}
{"id": "4799347", "revid": "120771490", "url": "https://it.wikipedia.org/wiki?curid=4799347", "title": "Marion Sunshine", "text": "Biografia.\nInsieme alla sorella Florence Tempest, Marion form\u00f2 un duo - le \"Sunshine and Tempest\" - che si afferm\u00f2 sui palcoscenici del vaudeville, arrivando nel 1907 ad esibirsi nelle spettacolari riviste di Florenz Ziegfeld.\nNel 1908, debutt\u00f2 sullo schermo per la Biograph, una delle case di produzioni pi\u00f9 importanti di quegli anni, dove venne diretta da David W. Griffith. Dopo otto film in cui ricopriva ruoli minori, nel 1910 le venne affidata la parte della protagonista in \"Sunshine Sue\". Si trov\u00f2 a recitare a fianco di attrici come Mary Pickford, Blanche Sweet, Mabel Normand.\nNella sua carriera di attrice cinematografica, che dur\u00f2 fino al 1916, Marion Sunshine gir\u00f2 ventisei pellicole. In una di queste, \"Sunshine and Tempest\", prodotta nel 1915 dalla Gaumont Company, apparve per l'unica volta sullo schermo insieme alla sorella Florence.\nProsegu\u00ec a recitare in teatro, cantando e ballando. Fu anche compositrice e paroliera. A lei si devono la versione in inglese di alcuni brani di musica cubana, tra i quali va ricordato il popolarissimo \"El Manisero\" che, in inglese, prese il titolo \"The Peanut Vendor\". Insieme al marito Eusebio e al cognato Don Azpiaz\u00fa, Marion Sunshine prese parte come cantante a un tour della band cubana di Azpiaz\u00fa che introdusse sul suolo nordamericano i ritmi dell'isola caraibica diffondendone per la prima volta la musica negli Stati Uniti.\nVita privata.\nMarion si spos\u00f2 il 5 dicembre 1930 con il musicista cubano Eusebio Santiago Azpiazu.\nMor\u00ec a New York il 25 gennaio 1963 all'et\u00e0 di 68 anni."}
{"id": "4799348", "revid": "1318658", "url": "https://it.wikipedia.org/wiki?curid=4799348", "title": "Valle dei geyser", "text": "La Valle dei Geyser (in russo \u0414\u043e\u043b\u0438\u043d\u0430 \u0433\u0435\u0439\u0437\u0435\u0440\u043e\u0432, \"Dolina Geyserov\") \u00e8 un campo di geyser situato nella penisola di Kronockij sulla costa orientale della penisola della Kam\u010datka, nell'Estremo Oriente russo, nella Russia orientale. \nDescrizione.\n\u00c8 la seconda maggiore concentrazione di geyser del mondo: questo bacino di 6 km di lunghezza ospita circa 90 geyser e numerose sorgenti calde, situati per lo pi\u00f9 sulla riva sinistra del fiume Geysernaja, le cui acque geotermali sgorgano dai fianchi di uno stratovulcano relativamente giovane, il Kichpiny\u010d. \nAd una profondit\u00e0 di 500 metri sotto la caldera, sono state misurate temperature di 250\u00a0\u00b0C. La Valle dei Geyser si trova all'interno della riserva naturale di Kronockij, una delle sei localit\u00e0 della penisola classificate dall'UNESCO come Patrimonio dell'umanit\u00e0 con il nome di \u00abVulcani della Kam\u010datka\u00bb. Molto remota, la valle \u00e8 difficilmente raggiungibile con l'elicottero (dopo un volo di circa 200 km dall'eliporto pi\u00f9 vicino) e le autorizzazioni per le visite sono limitate a 48 ore. Ciononostante, circa 3000 turisti la visitano ogni anno.\nStoria.\nLa Valle dei Geyser venne scoperta da due scienziati locali, Tatiana Ivanovna Ustinova (1913-2009) e Anissifor Pavlovi\u010d Krupenin (1912-1990), il 14 aprile 1941. La loro scoperta venne annunciata quattordici anni pi\u00f9 tardi, ma la prima esplorazione scientifica della zona risale solamente al 1972. Uno studio sistematico venne effettuato attorno alla met\u00e0 degli anni '70, mentre un monitoraggio automatico venne introdotto nel 1990. \nSono pi\u00f9 di trenta i geyser che hanno ricevuto un nome: \"Bol\u0161oj\" (\u00abil grande\u00bb), \"Velikan\" (\u00abil gigante\u00bb), \"Krepost\" (\u00abla fortezza\u00bb), \"Bastion\" (\u00abil bastione\u00bb), \"Fontan\" (\u00abla fontana\u00bb), \"Vanna\" (\u00abla vasca da bagno\u00bb), \"\u017dem\u010du\u017enyy\" (\u00abla perla\u00bb), \"Pla\u010d\u0161anitsa\" (\u00abil sudario\u00bb). Il \"Velikan\" \u00e8 in grado di produrre un getto d'acqua che pu\u00f2 raggiungere i 40 m ogni 2-6 ore. A partire dagli anni '80, la zona venne promossa in seno all'URSS come una delle principali attrazioni turistiche della Kam\u010datka e dell'Estremo Oriente russo. \nI turisti stranieri vennero ammessi nella valle solamente in seguito alla caduta dell'URSS nel 1991. Oggi circa 3000 turisti visitano il sito ogni anno.\nLa frana.\nIl 3 giugno 2007 una frana di 22,7 milioni di m\u00b3 ricopr\u00ec i due terzi della valle. Oleg Mitvol del Ministero delle Risorse naturali e della Protezione dell'ambiente dichiar\u00f2: \u00abAbbiamo assistito a un evento naturale unico nel suo genere, ma le conseguenze di una tale catastrofe naturale sono irreversibili\u00bb. Anche dalla sede dell'UNESCO furono lanciate voci di profonda preoccupazione in seguito alla frana. \u00abSi tratta di una tragedia per l'umanit\u00e0, nel senso che abbiamo perso una delle grandi meraviglie naturali del mondo\u00bb, dichiar\u00f2 il portavoce dell'UNESCO. Il 5 giugno nella parte superiore della valle si form\u00f2 uno sbarramento alto 60 metri che blocc\u00f2 le acque del fiume Geysernaja, portando alla creazione del lago Geysernoje (\"Ozero Geysernoje\"). La frana ebbe luogo durante le riprese del documentario \"Wild Russia\", le cui immagini mostrano il sito prima e dopo la catastrofe.\nLa natura irreversibile dei cambiamenti topografici indotti dalla frana non \u00e8 stata ancora provata ed \u00e8 possibile che il danno sia meno importante di quanto inizialmente temuto. Il 9 giugno 2007 le acque iniziarono a ritirarsi, riportando alla luce alcune zone sommerse. \nIl geyser \"Velikan\", il pi\u00f9 imponente della valle (con un pennacchio di 35 m di altezza), non venne coperto ed \u00e8 attivo ancora oggi. Altri grandi geyser sono ancora visibili: il \"Bol\u0161oj\" (12 m) \u00e8 stato cancellato, il \"Gorizontalnyy\" (con un pennacchio inclinato di 45\u00b0 che arriva fino a 10 m di altezza) \u00e8 ancora attivo, e lo stesso vale per il \"Grot\" (un geyser molto irregolare il cui pennacchio pu\u00f2 raggiungere i 60 m) e lo \"\u017dem\u010du\u017enyy\" (6 m di altezza).\nAl contrario, il geyser \"Pervenets\" \u00e8 stato in parte ostruito. Mentre in precedenza il suo pennacchio, malgrado l'inclinazione di 45\u00b0, poteva raggiungere i 20 m di altezza, oggi supera a malapena un metro.\nNon lontano dalla valle, il geyser \"Shaman\", l'unico geyser della caldera di Uzon, a 16 km di distanza dall'apparato geotermale, raggiunge gli 8 m di altezza. L'altezza del pennacchio \u00e8 andata crescendo durante l'inizio degli anni 2010."}
{"id": "4799349", "revid": "1851848", "url": "https://it.wikipedia.org/wiki?curid=4799349", "title": "Mario Ceriani", "text": "Carriera.\nInizia la carriera nel Derthona, con cui nella stagione 1934-1935 gioca 4 partite in Serie B; a stagione in corso viene ceduto alla Pro Patria, con cui gioca altre 14 partite in serie cadetta. A fine anno la squadra retrocede in Serie C, categoria in cui Ceriani gioc\u00f2 per tre stagioni consecutive. Nella stagione 1938-1939 \u00e8 in rosa al Genova 1893, squadra di Serie A, ma viene utilizzato esclusivamente in partite con la squadra riserve e mai con la prima squadra in massima serie. A fine stagione viene ceduto al Liguria, con cui nella stagione 1939-1940 riesce ad esordire in massima serie, il 21 aprile 1940 in una sconfitta casalinga per 2-0 contro il Milan. A fine anno passa al Varese, con cui gioca una stagione in Serie C, per poi concludere la carriera con due campionati consecutivi di Serie B con le maglie di Reggiana e Savona.\nIn carriera ha giocato complessivamente una partita in Serie A e 43 partite in Serie B."}
{"id": "4799350", "revid": "287204", "url": "https://it.wikipedia.org/wiki?curid=4799350", "title": "Alexandre Picard (difensore di hockey su ghiaccio)", "text": "Carriera.\nPicard inizi\u00f2 la propria carriera con la maglia degli Halifax Mooseheads nella QMJHL, giungendo alla finale del campionato nel corso della stagione 2002\u201303, stagione in cui fu scelto al Draft dai Philadelphia Flyers. Nella stagione successiva fu trasferito ai Cape Breton Screaming Eagles, per poi concludere la propria avventura ancora ad Halifax nel 2005.\nPrima della fine dell'anno Picard fu chiamato d'emergenza per sostituire un difensore infortunato dei Philadelphia Phantoms, squadra della AHL affiliata ai Flyers che stava giocando le finali della Calder Cup. Egli pot\u00e9 giocare due partite contribuendo al successo sui Chicago Wolves. Nelle stagioni successive dopo essere stato ingaggiato ufficialmente dai Flyers altern\u00f2 presenze fra la NHL e la AHL.\nPicard concluse la stagione 2007-08 con i Tampa Bay Lightning dopo uno scambio con i Flyers che coinvolse l'attaccante V\u00e1clav Prospal. Nell'estate del 2008 Picard pass\u00f2 agli Ottawa Senators insieme a Filip Kuba e una prima scelta al draft in cambio di Andrej Mesz\u00e1ro\u0161. Nel febbraio del 2010 Picard fu ceduto ai Carolina Hurricanes in cambio di Matt Cullen.\nNella stagione 2010-11 Picard gioc\u00f2 con i Montreal Canadiens. L'anno successivo milit\u00f2 invece nei Pittsburgh Penguins, giocando anche in AHL.\nNel 2012 si trasfer\u00ec in Europa giocando in Kontinental Hockey League con il Lev Praga. Nell'estate del 2013 si trasfer\u00ec nella EBEL con gli austriaci del Graz 99ers. Dopo una stagione in DEL con i campioni di Germania dell'ERC Ingolstadt Picard si trasfer\u00ec in Svizzera per andare a giocare con l'HC Fribourg-Gott\u00e9ron."}
{"id": "4799351", "revid": "1543377", "url": "https://it.wikipedia.org/wiki?curid=4799351", "title": "Alexandre Picard (attaccante di hockey su ghiaccio)", "text": "Carriera.\nPicard fu selezionato al primo giro, in ottava posizione assoluta, in occasione dell'NHL Entry Draft 2004 da parte dei Columbus Blue Jackets. In precedenza aveva giocato per quattro stagioni nella Quebec Major Junior Hockey League, con i Sherbrooke Faucons ed i Lewiston Maineiacs. Divenuto professionista nel 2005 Picard entr\u00f2 a far parte del farm tam dei Blue Jackets in AHL, i Syracuse Crunch. Esord\u00ec in National Hockey League con i Blue Jackets nella stessa stagione. Nelle stagioni successive si altern\u00f2 fra NHL e AHL, giocando soprattutto con i Crunch.\nIl 3 marzo 2010 Picard fu ceduto dai Blue Jackets ai Phoenix Coyotes in cambio di Chad Kolarik. Una volta cambiata squadra rimase in AHL giocando con la formazione affiliata dei San Antonio Rampage.\nIl 7 luglio 2011 Picard firm\u00f2 un contratto annuale con i Tampa Bay Lightning. Ancora una volta gioc\u00f2 soltanto in AHL con i Norfolk Admirals, tuttavia fece parte della squadra capace di vincere la prima Calder Cup nella storia della franchigia, mentre a livello personale Picard vince il Jack A. Butterfield Trophy come miglior giocatore dei playoff, con 16 punti in 18 gare disputate.\nPicard nell'estate del 2012 trov\u00f2 un contratto in Europa, trasferendosi nella Lega Nazionale A svizzera con la maglia del Gen\u00e8ve-Servette HC. Al termine dell'anno il suo contratto fu prolungato anche per la stagione 2013-2014. Nel 2013 con il Ginevra conquist\u00f2 la prima Coppa Spengler nella storia della squadra romanda.\nNella stagione 2015-16 non trov\u00f2 pi\u00f9 spazio nella rosa ginevrina, e per cercare visibilit\u00e0 accett\u00f2 di disputare la Coppa Spengler 2015 con Davos. Pochi giorni dopo la fine del torneo convinse la dirigenza grigionese a proporgli un contratto fino al termine della stagione."}
{"id": "4799352", "revid": "767487", "url": "https://it.wikipedia.org/wiki?curid=4799352", "title": "T\u00fcrkiye 1. Basketbol Ligi 2002-2003", "text": "La T\u00fcrkiye 1. Basketbol Ligi 2002-2003 \u00e8 stata la 37\u00aa edizione del massimo campionato turco di pallacanestro maschile. La vittoria finale \u00e8 stata ad appannaggio dell'Efes Pilsen."}
{"id": "4799359", "revid": "434395", "url": "https://it.wikipedia.org/wiki?curid=4799359", "title": "Hanna Brodin", "text": ""}
{"id": "4799364", "revid": "307923", "url": "https://it.wikipedia.org/wiki?curid=4799364", "title": "Alexandre Picard", "text": ""}
{"id": "4799367", "revid": "599013", "url": "https://it.wikipedia.org/wiki?curid=4799367", "title": "Armando Bollana", "text": "Carriera.\nCresciuto nel Pola, inizia la carriera nel Molfetta; dopo una stagione in Serie C al Pavia, nella stagione 1946-1947 gioca 35 partite in Serie B nel , mentre l'anno seguente colleziona 33 presenze nella serie cadetta con il , societ\u00e0 in cui gioca anche nella stagione 1948-1949 in Serie C. Nella stagione 1949-1950 passa all'Arsenaltaranto, con cui gioca 34 partite in Serie B senza mai segnare; rimane con i rossoblu fino al 1952, giocando altre 8 partite in Serie C nell'arco di due stagioni."}
{"id": "4799370", "revid": "74173", "url": "https://it.wikipedia.org/wiki?curid=4799370", "title": "Il Popolano", "text": "Il Popolano fu un quotidiano pubblicato a Firenze dall'8 gennaio 1848 al 5 maggio 1849. \u00c8 la continuazione del periodico \"Il Sabatino\". Dopo la legge granducale sulla stampa del 6 maggio 1847 \"Il Sabatino\" cerc\u00f2 di cambiare nome ma la censura granducale non glielo permise. Dopo \"Guardia Nazionale\", \"Ciompo\", \"Balilla\", fu infine autorizzato a chiamarsi \"Il Popolano\". Lo diresse Enrico Montazio ed era proprietario \"Francesco Piros\". Fu un quotidiano \"avverso agli aristocratici, ai gesuiti, agli oscurantisti, ai retrogradi.\", prometteva \"cuor di popolo, nulla altro\". Patriottico e inneggiante all'Indipendenza Italiana, antiaustriaco, fu colpito dalla censura, il Montazio fu licenziato dal proprietario del giornale. La nuova redazione era composta da Napoleone Giotti direttore, da Torquato Menichelli, direttore dopo il \"Giotti\", dal Busi. \"Il Popolano\" si moder\u00f2, fu unitario e fautore dell'indipendenza. Il Giotti lasci\u00f2 la redazione quando \"Il Popolano\" attacc\u00f2 Carlo Alberto. Contrast\u00f2 il Ministro Ridolfi e si avvicin\u00f2 al Capponi. Il Montazio ritorna a scrivere per \"Il Popolano\" il 2 ottobre 1848 come collaboratore. \"Il Popolano\" fu definitivamente soppresso il 18 maggio 1849.\nVi collaborarono: Gustavo Modena, Antonio Caccianiga, Achille Gennarelli, Augusto Zagnoni, G. B. Niccolini, Demetrio Ciofi."}
{"id": "4799372", "revid": "599013", "url": "https://it.wikipedia.org/wiki?curid=4799372", "title": "Denis Devaux", "text": "Carriera.\nNazionale.\nHa collezionato una presenza con la propria Nazionale."}
{"id": "4799373", "revid": "767487", "url": "https://it.wikipedia.org/wiki?curid=4799373", "title": "T\u00fcrkiye 1. Basketbol Ligi 2001-2002", "text": "La T\u00fcrkiye 1. Basketbol Ligi 2001-2002 \u00e8 stata la 36\u00aa edizione del massimo campionato turco di pallacanestro maschile. La vittoria finale \u00e8 stata ad appannaggio dell'Efes Pilsen."}
{"id": "4799376", "revid": "682976", "url": "https://it.wikipedia.org/wiki?curid=4799376", "title": "Alcimene", "text": ""}
{"id": "4799378", "revid": "1543377", "url": "https://it.wikipedia.org/wiki?curid=4799378", "title": "Premio AFI", "text": "Il premio AFI \u00e8 un riconoscimento musicale assegnato dal 1952, in occasione della Rassegna della canzone d'autore di Sanremo conferito dall'Associazione fonografici italiani a cantanti, artisti, giornalisti, personaggi dello spettacolo e del settore fonografico.\nIl premio riguarda non soltanto gli artisti musicali, ma anche coloro che s'impegnano nel sostenere attivit\u00e0 di promozione ed eventi riguardanti la musica italiana."}
{"id": "4799379", "revid": "729019", "url": "https://it.wikipedia.org/wiki?curid=4799379", "title": "Napol\u00e9on Louis de M\u00e9neval", "text": "Biografia.\nFiglio del barone Claude Fran\u00e7ois de M\u00e9neval, segretario personale e memorialista di Napoleone Bonaparte, Napol\u00e9on Louis nacque a Parigi sul finire dell'epopea napoleonica nel 1813. Fu lo stesso imperatore a ricoprire il ruolo di padrino di battesimo.\nEntrato come artigliere nell'esercito francese, nel 1849 divenne ufficiale d'ordinanza di Luigi Napoleone Bonaparte, allora presidente della repubblica francese, che lo nomin\u00f2 a seguito del colpo di stato del 1851 suo prefetto del Palazzo, promuovendolo al rango di colonnello nel 1863 a seguito dei trionfi ottenuti in Italia ed alla sua partecipazione alla Battaglia di Magenta nell'ambito della Seconda guerra d'indipendenza italiana per la quale si guadagn\u00f2 riconoscimenti non solo dalla Francia (legion d'onore e medaglia della campagna), ma anche dal neonato stato italiano dal quale venne nominato commendatore dell'Ordine dei Santi Maurizio e Lazzaro.\nMatrimoni e figli.\nNell'aprile del 1843 spos\u00f2 Sophie Louise de Co\u00ebhorn (1813 - 14 novembre 1858), figlia di Louis Jacques, barone di Co\u00ebhorn. Da quest'unione nacque un solo figlio:\nSi rispos\u00f2 il 2 febbraio 1859 con Emma Wash (\u271d 22 novembre 1899)."}
{"id": "4799381", "revid": "1226", "url": "https://it.wikipedia.org/wiki?curid=4799381", "title": "Altri Mondi", "text": ""}
{"id": "4799387", "revid": "287204", "url": "https://it.wikipedia.org/wiki?curid=4799387", "title": "Roberta Pedranzini", "text": "\u00c8 l'atleta italiana pi\u00f9 titolata nella storia di questa disciplina dall'avvento della coppa del mondo."}
{"id": "4799388", "revid": "1573940", "url": "https://it.wikipedia.org/wiki?curid=4799388", "title": "Coris variegata", "text": "Coris variegata () \u00e8 un pesce di acqua salata appartenente alla famiglia Labridae.\nDistribuzione e habitat.\nProviene dalle barriere coralline dell'ovest dell'oceano Indiano e del Mar Rosso. Nuota sia nelle zone ricche di coralli che nelle aree con fondali sabbiosi poco al di fuori di esse, spesso ricche di vegetazione acquatica.\nDescrizione.\nSomiglia molto ad una specie tipica dell'oceano Pacifico, \"C. batuensis\". Presenta un corpo abbastanza allungato, alto, e con la testa dal profilo appuntito. Gli esemplari giovani sono meno tozzi degli adulti. La lunghezza massima registrata \u00e8 di 20 cm.\nI giovani hanno una colorazione prevalentemente verdastra, pi\u00f9 scura sul dorso, con diverse macchie piccole arancioni sull'addome. La pinna dorsale e la pinna anale sono verdi chiare, ma sulla prima sono presenti due macchie rotonde blu cerchiate di arancione e giallo.\nGli esemplari adulti, invece, sono grigi chiari con delle striature bianche sottili e verticali sul dorso. Le macchie sulla pinna dorsale sbiadiscono molto. La pinna caudale \u00e8 chiara con il margine dritto.\nBiologia.\nAlimentazione.\nLa sua dieta \u00e8 composta prevalentemente da piccoli invertebrati acquatici.\nRiproduzione.\n\u00c8 oviparo e probabilmente ermafrodita. La fecondazione \u00e8 esterna e non ci sono cure dei genitori verso le uova, che sono planctoniche.\nConservazione.\nQuesta specie viene pescata raramente ed \u00e8 diffusa in diverse aree marine protette, quindi viene classificata come \"a rischio minimo\" (LC) dalla lista rossa IUCN."}
{"id": "4799399", "revid": "599013", "url": "https://it.wikipedia.org/wiki?curid=4799399", "title": "Daniel Rodighiero", "text": "Carriera.\nNazionale.\nHa collezionato due presenze con la propria Nazionale."}
{"id": "4799404", "revid": "1226", "url": "https://it.wikipedia.org/wiki?curid=4799404", "title": "John W. Campbell Memorial Award", "text": ""}
{"id": "4799413", "revid": "767487", "url": "https://it.wikipedia.org/wiki?curid=4799413", "title": "The Rose of Kentucky", "text": "The Rose of Kentucky \u00e8 un cortometraggio muto del 1911 diretto da D.W. Griffith.\nTrama.\nDopo la morte di sua madre, un'orfana viene protetta e allevata da un agricoltore che le paga gli studi. Quando la giovane \u00e8 in et\u00e0 da marito, il suo tutore la incoraggia a scegliersi come compagno il proprio fratello. Ma quest'ultimo si dimostrer\u00e0 un vigliacco e la ragazza rivolger\u00e0 invece le sue attenzioni verso il fratello maggiore.\nProduzione.\nIl film fu prodotto dalla Biograph Company. Venne girato a Coytesville, nel New Jersey e a Hartford, nel Connecticut.\nDistribuzione.\nDistribuito dalla General Film Company, il film, un cortometraggio di una bobina, usc\u00ec nelle sale cinematografiche statunitensi il 24 agosto 1911."}
{"id": "4799415", "revid": "729019", "url": "https://it.wikipedia.org/wiki?curid=4799415", "title": "Louis Fran\u00e7ois L\u00e9on Friant", "text": "Biografia.\nLouis Fran\u00e7ois L\u00e9on Friant era membro della famiglia Friant e precisamente era figlio del conte Jean-Fran\u00e7ois Friant, comandante della guardia nazionale ed aiutante di campo del re Luigi Filippo che segu\u00ec in esilio dopo la caduta della monarchia. Suo padrino di battesimo fu Louis Friant, generale di divisione, pari di Francia, governatore del Lussemburgo ed ex ciambellano dell'imperatore Napoleone I.\nEntrato all'accademia militare di Saint-Cyr nel 1842 pass\u00f2 dal 1844 alla scuola di cavalleria di Saumur. Nel 1846 venne compreso nel 7\u00ba reggimento corazzieri di stanza a Meaux. Il 25 ottobre 1851 venne promosso capitano e venne col suo reggimento inviato a Versailles.\nIl colpo di stato di Luigi Napoleone Bonaparte gli permise di divenire aiutante di campo nel 1852 e nel 1858 divenne ufficiale d'ordinanza. Prese parte con queste qualifiche alla campagna d'Italia (1859) partecipando alle battaglie di Magenta e Solferino. Tornato in patria, rimase a Versailles ed il 23 maggio 1860 venne promosso capo squadrone del 1\u00ba carabinieri. Nel 1866 ottenne il comando della cavalleria della guardia imperiale. Tenente Colonnello dal 1867, comand\u00f2 un reggimento alla Battaglia di Sedan, combatt\u00e9 a Metz ed a Rezonville nel 1870 nell'ambito della Guerra franco-prussiana. Prese parte nuovamente all'assedio di Metz del 1870 ed allo scontro di Saint-Privat. La capitolazione dell'esercito francese lo obblig\u00f2 a deporre le armi ed a rimanere in prigion\u00eca assieme ad altri ufficiali francesi.\nRilasciato in libert\u00e0, accett\u00f2 di servire sotto la terza repubblica ed il 22 luglio 1871 venne promosso Colonnello del 9\u00ba reggimento ussari di stanza a Lunel. Il 30 settembre 1875 venne promosso Generale di Brigata ed ottenne il comando della 1\u00aa brigata di cavalleggeri di \u00c9pinal. Tra il 1876 ed il 1877 comand\u00f2 la 1\u00aa brigata di cavalleggeri della 6\u00aa divisione di cavalleria. Dal 1878 al 1881 ottenne il comando della 6\u00aa brigata. Il generale Friant trasfer\u00ec il proprio quartier generale a Gray presso il 1\u00b0 dragoni e comand\u00f2 il 9\u00b0 ussari. Nel 1882 comand\u00f2 la 2\u00aa brigata di dragoni e la 1\u00aa divisione di cavalleria. Il 28 maggio 1883 venne promosso Generale di Divisione e Ispettore Generale Permanente della Cavalleria.\nIl 20 dicembre 1886 venne promosso commendatore della Legion d'Onore.\nIn pensione dal 27 maggio 1887, si ritir\u00f2 nel suo domicilio parigino di rue Vignon al n. 5 ove mor\u00ec il 22 agosto 1899 all'et\u00e0 di 67 anni."}
{"id": "4799416", "revid": "729019", "url": "https://it.wikipedia.org/wiki?curid=4799416", "title": "Leduc 0.10", "text": "Il Leduc 0.10 fu il primo aereo al mondo a volare, il 21 aprile del 1949, spinto da uno statoreattore.\nStoria del progetto.\nIl progetto di un aereo spinto da uno statoreattore (o \"ramjet\") fu studiato dall'ingegnere francese Ren\u00e9 Leduc a partire dal 1938 presso gli stabilimenti della Soci\u00e9t\u00e9 anonyme des ateliers d'aviation Louis Breguet. Durante la seconda guerra mondiale, a seguito dell'invasione da parte dell'esercito tedesco, Leduc spost\u00f2 prima le attivit\u00e0 nel sud della Francia e, verso la fine del 1940, sospese lo sviluppo nascondendo i componenti fino ad allora costruiti in vari stabilimenti nei dintorni di Tolosa. Dopo la guerra Leduc riprese la costruzione del suo prototipo che fu completato nel 1947.\nDal momento che uno statoreattore non pu\u00f2 generare una spinta a punto fisso (o comunque a velocit\u00e0 relativamente basse), fu necessario studiare un sistema di trasporto e sgancio in volo da un aereo-madre, un Sud-Est Languedoc appositamente modificato, in grado di permettergli di raggiungere la velocit\u00e0 minima di funzionamento del motore.\nDopo i primi voli vincolati, il 21 ottobre 1947 iniziarono le prove in volo planato. Il 21 aprile 1949 il motore fu acceso in volo, per dodici minuti a met\u00e0 potenza, spingendo il velivolo ad una velocit\u00e0 di 680 km/h. Successivamente l'aereo dimostr\u00f2 l'efficacia della propulsione ramjet applicata ad un velivolo raggiungendo una velocit\u00e0 di Mach 0,84 e ratei di salita (39,6 m/s) superiori ai migliori aerei da caccia del tempo.\nDei due prototipi di 0.10 originariamente costruiti, uno fu distrutto in un incidente nel 1951 e l'altro gravemente danneggiato l'anno successivo.\nIl progetto continu\u00f2 con il Leduc 0.21 che inizi\u00f2 le prove in volo il 16 maggio del 1953.\nTecnica.\nL'abitacolo del pilota era ricavato nella struttura pi\u00f9 interna della fusoliera, che costituiva anche la spina centrale della presa d'aria dello statoreattore. Era pressurizzato e, in caso di emergenza, poteva essere sganciato dal resto del velivolo. Per garantire un minimo di visuale laterale al pilota furono ricavate delle piccole aperture vetrate nella parete della fusoliera pi\u00f9 esterna, struttura dello statoreattore vero e proprio.\nL'aria in ingresso al motore era rallentata e compressa dalla geometria della presa d'aria. A causa della notevole portata richiesta, fu appositamente sviluppata dalla Soci\u00e9t\u00e9 Jacottet una turbopompa in grado di garantire la quantit\u00e0 di combustibile necessaria ad alimentare la camera di combustione.\nLa velocit\u00e0 minima alla quale il motore era in grado di fornire una spinta era di 322 km/h che veniva raggiunta, una volta sganciatosi dal velivolo madre, dopo una breve picchiata.\nIl carrello di atterraggio era costituito da una coppia di ruotini retrattili disposti in tandem assistiti da un pattino posteriore.\n0.16.\nPer migliorare il controllo dell'aereo all'atterraggio (quando il motore ramjet non \u00e8 in grado di fornire una spinta) fu progettata una versione dotata di due piccoli motori turbogetto Turbomeca Marbore I installati sulle estremit\u00e0 alari che, comunque, non erano in grado di garantire la spinta necessaria ad un decollo autonomo. Il primo esemplare di questa versione vol\u00f2 l'8 febbraio del 1951, ma dopo pochi mesi, in seguito a problemi di sincronizzazione dei motori e flessione delle ali, fu riconvertito alla versione 0.10. Questo esemplare \u00e8 attualmente esposto al Mus\u00e9e de l'Air et de l'Espace di Le Bourget."}
{"id": "4799417", "revid": "1363832", "url": "https://it.wikipedia.org/wiki?curid=4799417", "title": "Robert P\u00e9ri", "text": "Carriera.\nNazionale.\nHa collezionato tre presenze con la propria Nazionale."}
{"id": "4799418", "revid": "1605525", "url": "https://it.wikipedia.org/wiki?curid=4799418", "title": "Autopsia virtuale", "text": "Autopsia virtuale (\"Port Mortuary\") \u00e8 un romanzo della scrittrice statunitense Patricia Cornwell pubblicato nel 2010.\nTrama.\nPort Mortuary - letteralmente il porto dei morti - \u00e8 il luogo in cui vengono smistati i cadaveri dei caduti in guerra della base dell'Aeronautica militare di Dover. \u00c8 qui che Kay Scarpetta sta seguendo un corso di addestramento sulle autopsie virtuali quando, in una fredda sera di febbraio, viene richiamata in tutta fretta dalla nipote Lucy e dall'investigatore Pete Marino al CFC di Boston, il nuovo centro di medicina forense civile e militare da lei diretto. Qualcosa di molto grave e inspiegabile \u00e8 appena accaduto, qualcosa che potrebbe rovinarla sia professionalmente che personalmente, travolgendo nello scandalo la struttura sperimentale di cui \u00e8 a capo. Un giovane uomo, morto apparentemente per un malore e custodito nella cella frigorifera del CFC, viene trovato in un lago di sangue, e ci\u00f2 avalla l'ipotesi che fosse ancora vivo quando vi \u00e8 stato rinchiuso. L'autopsia sul suo cadavere rivela la presenza di agghiaccianti lesioni interne, complicando ulteriormente il quadro. La situazione \u00e8 tanto pi\u00f9 seria in quanto Jack Fielding, vicecapo del centro, \u00e8 scomparso nel nulla dopo essere stato indagato per un suo presunto coinvolgimento in altre morti sospette. Kay Scarpetta si trova di fronte a un caso estremamente difficile e pericoloso che ha pesanti riflessi non solo sulla sicurezza nazionale, ma anche sulla sua vita privata. In una frenetica corsa contro il tempo deve affrontare un nuovo nemico scaltro e crudele e fare i conti con una vicenda che coinvolge i fantasmi di un passato mai sopito.\nTecnica narrativa.\nDopo molti anni di narrazione in terza persona, la voce narrante torna ad essere quella della protagonista; la trama \u00e8 spezzettata per rendere pi\u00f9 alta la tensione narrativa."}
{"id": "4799420", "revid": "599013", "url": "https://it.wikipedia.org/wiki?curid=4799420", "title": "Vittorio Zucca", "text": "Prese parte ai Giochi olimpici di Anversa 1920 dove fu eliminato durante i quarti di finale dei 100 metri piani dopo aver vinto la propria batteria. Non and\u00f2 meglio nella staffetta 4\u00d7100 metri, corsa insieme a Giovanni Orlandi, Giorgio Croci e Mario Riccoboni, squalificata in semifinale. Partecip\u00f2 anche alle Olimpiadi di Parigi 1924, sempre nei 100 metri piani, ma non super\u00f2 il primo turno eliminatorio."}
{"id": "4799424", "revid": "1543377", "url": "https://it.wikipedia.org/wiki?curid=4799424", "title": "Fronte Nazionale (Colombia)", "text": "Il Fronte Nazionale (spagnolo: \"Frente Nacional\") o semplicemente FN \u00e8 stata una coalizione politica colombiana di centro-destra tra il 1958 e il 1974.\nLa coalizione si basava su un patto di alternanza del potere fra il Partito Liberale Colombiano e il Partito Conservatore Colombiano.\nIn Colombia ci si riferisce al \"Frente Nacional\" anche come periodo storico, identificando con il patto di coalizione nei 16 anni di storia del paese intercorsi sotto di esso."}
{"id": "4799426", "revid": "31886", "url": "https://it.wikipedia.org/wiki?curid=4799426", "title": "Klotho (biologia)", "text": "Klotho \u00e8 una proteina che nell'uomo \u00e8 codificata dal gene KL localizzato sul cromosoma 13.\nQuesto gene codifica per una proteina di membrana di tipo 1, composta da una porzione intracellulare e transmembrana molto piccole. La funzione principale \u00e8 svolta dalla porzione extracellulare composta da due domini KL1 e KL2.\nLa proteina ha propriet\u00e0 simili alle beta-glucosidasi. Nei pazienti affetti da malattia renale cronica \u00e8 stata osservata una riduzione dell'espressione della proteina: questo potrebbe essere uno dei fattori implicati nei processi degenerativi che si accompagnano alla malattia renale cronica come l'arteriosclerosi, l'osteoporosi e l'atrofia della cute. Inoltre alcune mutazioni di questa proteina sono state associate con l'invecchiamento e con la perdita di tessuto osseo. \nI topi transgenici che iperesprimono Klotho vivono pi\u00f9 a lungo dei topi normali.\nFunzione.\nKlotho \u00e8 una proteina transmembrana che, tra le sue varie funzioni, controlla la sensibilit\u00e0 delle cellule all'insulina e sembra coinvolta nell'invecchiamento. \u00c8 stata scoperta nel 1997 dal gruppo di Kuro-o. Il nome deriva dalla mitologia greca e fa riferimento a Cloto, una delle Moire. \nLa proteina Klotho \u00e8 una beta-glucosidasi (numero EC 3.2.1.31) in grado di idrolizzare i glucuronidi steroidei. \u00c8 espressa in particolare a livello dei plessi coroidei dell'encefalo e nel tubulo distale del rene. Alcune sue varianti sono state associate con l'invecchiamento nell'uomo e la proteina Klotho, identificabile come un fattore circolante nel sangue, ha una concentrazione che si riduce con l'et\u00e0.\nI topi affetti da carenza di Klotho manifestano una sindrome che simula l'invecchiamento umano accelerato e sviluppano una arteriosclerosi rapidamente progressiva; mostrano inoltre un difetto nella vasodilatazione endotelio-dipendente e nell'angiogenesi, suggerendo che la proteina Klotho possa proteggere il sistema cardiovascolare mediante la vasodilatazione indotta dall'ossido nitrico.\nSebbene la maggioranza degli studi si sia concentrata sulla carenza di Klotho, \u00e8 stato dimostrato che un'iperespressione del gene nel topo pu\u00f2 prolungarne la vita fra il 19% e il 31% rispetto ai topi normali.\nIl meccanismo d'azione di Klotho non \u00e8 ancora del tutto compreso, ma si sa che modifica l'omeostasi cellulare del calcio, rispettivamente aumentando e riducendo l'espressione e l'attivit\u00e0 dei canali cationici TRPV5 e TRPC6.\nAumenta inoltre l'espressione sulla membrana cellulare del canale ROMK. I topi con carenza di Klotho producono pi\u00f9 vitamina D del normale ed \u00e8 stato ipotizzato che l'alterazione del metabolismo minerale possa essere una delle cause dell'invecchiamento precoce, poich\u00e9 la riduzione dei livelli di vitamina D ottenuta modificando l'alimentazione pu\u00f2 invertire il processo di invecchiamento precoce e prolungare la vita dei topi portatori della mutazione. Questi risultati suggeriscono che il fenotipo caratterizzato da invecchiamento rapido sia la conseguenza dell'ipervitaminosi D indotta dalla carenza di Klotho.\nD'altro canto, la somministrazione di 1-25-OH-vitamina D (calcitriolo) nei topi induce l'espressione di klotho a livello renale; ci\u00f2 fa parte di un circuito di regolazione nel quale klotho blocca la produzione di eccessive quantit\u00e0 di vitamina D attiva agendo sull'1-alfa-idrossilasi renale."}
{"id": "4799439", "revid": "729019", "url": "https://it.wikipedia.org/wiki?curid=4799439", "title": "Henri Espivent de la Villesboisnet", "text": "Biografia.\nIscrittosi alla scuola speciale militare di Saint-Cyr dal 1830, venne promosso al rango di sottotenente nel 1832, tenente dal 1835 e capitano dal 1839.\nPart\u00ec dunque alla volta dell'Africa ove divenne aiutante di campo del generale Bedeau, prendendo parte alla Battaglia d'Isly e venendo immortalato in un quadro sullo scontro dipinto da Horace Vernet che attualmente si trova presso il castello di Versailles.\nCapo squadrone nel 1847, prese parte alla spedizione di Roma come aiutante di campo del generale Oudinot, venendo incaricato dei preparativi per lo sbarco delle truppe a Civitavecchia per soccorrere le truppe pontificie in difesa dello stato papale contro i fervori della Repubblica romana.\nNominato tenente colonnello nel 1849 dopo il successo delle operazioni in Italia, pass\u00f2 al grado di colonnello nel 1852, col quale prese poi parte alla campagna in Italia nell'ambito della Seconda guerra d'indipendenza del 1859, prendendo parte alla Battaglia di Magenta. Dopo la vittoria in Italia, venne promosso Generale di brigata nel 1860 e dieci anni dopo fu Generale di divisione.\nNel 1871 venne inviato a Marsiglia per reprimere i movimenti insurrezionali della Comune di Marsiglia che stava modellandosi sulla Comune di Parigi.\nDopo i fervori rivoluzionari, rimase alla testa del 15\u00ba corpo d'armata di stanza a Marsiglia dal 28 settembre 1873 al 28 settembre 1876 per poi passare all'11\u00ba corpo d'armata di stanza a Nantes dal 28 settembre 1876 al 31 marzo 1878. Nel frattempo, dal 30 gennaio 1876 venne nominato senatore della terza repubblica francese sotto la quale aveva prestato giuramento, rimanendo in carica per ben 21 anni.\nMor\u00ec a Parigi il 25 gennaio 1908."}
{"id": "4799444", "revid": "767487", "url": "https://it.wikipedia.org/wiki?curid=4799444", "title": "Casa dello Scheletro", "text": "La casa dello Scheletro \u00e8 una casa di epoca romana, sepolta durante l'eruzione del Vesuvio del 79 e ritrovata a seguito degli scavi archeologici dell'antica Ercolano: deve il suo nome al ritrovamento di uno scheletro umano al suo interno.\nStoria e descrizione.\nLa casa venne sepolta durante l'eruzione del Vesuvio nel 79 sotto una coltre di fango a seguito delle colate piroclastiche; fu quindi esplorata tra il 1830 ed il 1831 da Carlo Bonucci, riportando alla luce il primo scheletro della citt\u00e0: lo scavo venne poi completato nel 1927 da Amedeo Maiuri.\nLa casa ha accesso lungo il \"cardo\" III ed ha un'estensione di quattrocentodieci metri quadrati, frutto del risultato dell'unione di tre abitazioni pi\u00f9 piccole: su due livelli, si \u00e8 conservato solo il piano terra. Superate le fauci d'ingresso, pavimentate a mosaico in bianco e nero, si accede all'atrio testudinato, senza \"impluvium\": sull'atrio si aprono diversi ambienti, come un piccolo tablino, una sala che d\u00e0 anche accesso all\"'oecus\" ed un ninfeo, con due vasche rettangolari, una pseudo grotta rivestita in finto \"opus quadratum\" con frammenti di calcare in rosso e incorniciata con tessere azzurre e fregio abbellito da sette pennelli a mosaico, di cui solo tre originali, mentre gli altri sono delle copie, tra i quali si riconosce il sacrificio di un ariete ed un offerente. Sempre dall'atrio un corridoio conduce al triclinio: questo ha una decorazione in terzo stile, con pannelli in rosso e arancio, che tendono a riprodurre elementi architettonici, mentre il pavimento \u00e8 in \"opus sectile\"; l'ambiente, che presenta anche un'abside sulla parete nord, \u00e8 illuminato da una grossa finestra che affaccia direttamente sul tablino. Dal triclinio, un'ampia apertura, porta ad piccolo cortile, chiuso dall'alto con una grata in ferro, probabilmente un espediente contro i ladri, con un larario decorato a mosaico, sovrastato da una tavoletta in marmo, raffigurante una figura alata. Un altro corridoio dal lato sud dell'atrio conduce invece ad ambienti di servizio, illuminati da diversi pozzi di luce: tra le varie stanze si distinguono due cubicoli, uno decorato in terzo stile con zoccolatura in nero e parte mediana in rosso, con una zona del pavimento rialzato, mentre l'altro presenta sempre decorazioni in terzo stile, con diverse tonalit\u00e0 di nero."}
{"id": "4799445", "revid": "131145", "url": "https://it.wikipedia.org/wiki?curid=4799445", "title": "Ettore Tavernari", "text": "Biografia.\nPrese parte ai Giochi olimpici di nella gara degli 800 metri piani, ma fu eliminato durante le batterie; eliminazione che si ripet\u00e9 anche nella gara della staffetta 4\u00d7400 metri, corsa insieme a Giacomo Carlini, Luigi Facelli e Guido Cominotto.\nFu il primatista mondiale dei 500 metri piani con il tempo di 1'03\"0, rimasto imbattuto per cinque anni, realizzato a Budapest il 15 giugno 1929, togliendo il record all'olandese Adriaan Paulen (1'03\"8) conseguito nel 1924 al Bislett di Oslo (quando ancora la citt\u00e0 si chiamava \"Kristiania\")."}
{"id": "4799456", "revid": "599013", "url": "https://it.wikipedia.org/wiki?curid=4799456", "title": "Gian Mario Beltrami", "text": "Biografia.\nNacque a Roma il 20 gennaio 1893, figlio di un militare ma dopo un solo anno di vita si trasfer\u00ec con la famiglia a Torino. Frequent\u00f2 la Regia Accademia militare di Artiglieria e Genio di Torino, da cui usc\u00ec con il grado di sottotenente d'artiglieria nel marzo 1913.\nLa prima guerra mondiale.\nDestinato al 27\u00ba Reggimento d'artiglieria di Milano, dopo l'entrata in guerra dell'Italia, il 24 maggio 1915, pass\u00f2 al 2\u00ba gruppo del 42\u00ba Reggimento d'artiglieria operante in zona di guerra. Attratto dal mondo dell'aviazione segu\u00ec un breve corso di Osservatore militare presso la Scuola di Volo di Nettuno, appartenente al Servizio Aeronautico del Regio Esercito. Ottenuto il brevetto fu destinato alla 2\u00aa e 3\u00aa Squadriglia per l'artiglieria di aviazione per l'artiglieria appartenenti alla 3\u00aa Armata, operanti dal campo di aviazione di Gonars. Nel compiere il pericoloso lavoro di osservatore d'aeroplano si distinse per il coraggio, e per le sue virt\u00f9 militari, tanto da ottenere numerose attestazioni scritte dai suoi superiori. \nPromosso tenente, per le operazioni compiute sul Carso tra il luglio e il dicembre 1915, fu decorato con una prima medaglia di bronzo al valor militare. Durante un volo ebbe modo di provare un velivolo Macchi Parasol di cui riport\u00f2 una pessima impressione per la tendenza dell'aereo ad entrare in vite da cui era difficile uscirne. Assunto il comando della 44\u00aa Squadriglia del V Gruppo Aeroplani, equipaggiata con i Caudron G.3, si distinse durante le operazioni sul Carso avvenute tra il marzo ed il settembre 1916, che gli valsero l'assegnazione di una seconda medaglia di bronzo al valor militare e la promozione a capitano. Il 24 maggio 1917 esegu\u00ec con la sua squadriglia una ricognizione sul campo d'aviazione austro-ungarico di Prosecco, coordinando nel contempo l'azione dell'artiglieria di due monitori inglesi che, posizionati lungo la costa, bombardarono con la propria artiglieria l'aeroporto nemico. Tutti gli aerei impegnati nell'azione furono colpiti ripetutamente dal tiro contraereo avversario, tra cui quello del comandante, e per tale azione gli fu conferita una medaglia d'argento al valor militare, cui il 31 maggio segu\u00ec un Encomio solenne da parte del Comando del VII Corpo d'armata.\nData la mancanza di notizie esatte sulla posizione delle prime linee nemiche, unite all'incertezza sulle intenzioni del comando austro-ungarico, venne deciso di far eseguire due missioni di due ricognizioni sul fronte che andava dal Monte Santo al Mare Adriatico. L'incarico venne affidato a due comandanti dell'aviazione per artiglieria, il tenente Porro e il capitano Beltrami. Approfittando della quota e della semioscurit\u00e0 dovuta al tramonto, unite alla perfetta conoscenza della zona, i due osservatori rilevarono le vampe del fuoco d'artiglieria che partiva da dietro le linee austro-ungariche, individuando le nuove posizioni delle batterie nemiche assunte dopo il ripiegamento. I due velivoli effettuarono un atterraggio notturno, alla sola luce di fal\u00f2 improvvisati con stracci e paglia, e la sera del 9 agosto 1917 il comandante della 3\u00aa Armata, il Duca d'Aosta, e il comandante dell'artiglieria d'armata, ebbero una chiara visione del nuovo schieramento assunto dalle artiglierie nemiche.\nIl 25 settembre dello stesso anno inizi\u00f2 a frequentare il corso per Ufficiali di Stato maggiore che si teneva a Verona, ma dopo la disfatta di Caporetto chiese subito di essere rinviato al fronte. Durante un'ispezione sull'argine del Piave presso ponte della Priula, avvenuta verso mezzogiorno del 12 novembre, rimase due volte ferito al ginocchio destro da una scheggia di granata. Per quattro giorni venne trasferito da un ospedale da campo all'altro, seguendo le varie fasi della ritirata italiana, prima di essere inviato presso l'ospedale di Imola dove rimase ricoverato per 18 mesi. Nel corso del 1919, ultimato il servizio come osservatore d'aeroplano, rientro in servizio come Aiutante Maggiore presso il 27\u00ba Reggimento artiglieria da campagna.\nLa Scuola di Guerra e gli incarichi di Stato Maggiore.\nNel settembre 1921 lasci\u00f2 il comando di una batteria per frequentare i corsi della Scuola di guerra di Torino. Alla fine del primo anno si classific\u00f2 ai primi posti della graduatoria e in quell'estate prest\u00f2 servizio presso il 7\u00ba Reggimento fanteria di Milano, dove comand\u00f2 una compagnia. Nell'estate del 1923 fu mandato presso il 3\u00ba Reggimento \"Savoia Cavalleria\" dove, pur occupandosi delle questioni relative all'impiego tattico di quell'Arma, partecip\u00f2, con l'incarico di capo di stato maggiore di una Divisione di manovra, alle grandi manovre con i quadri dei Corpi d'armata. Nell'ottobre 1923 aveva appena iniziato il secondo anno di frequenza alla Scuola di guerra, quando venne invitato ad entrare nella neocostituita Regia Aeronautica. Appena ricevuta la comunicazione non esit\u00f2 a fare domanda di trasferimento, abbandonando la carriera nel Regio Esercito per entrare a far parte dei ruoli della nuova Arma costituita in data 28 marzo 1923. \nUscito dalla Scuola di guerra venne nominato comandante di squadriglia, e per ottenere l'idoneit\u00e0 al servizio di Stato maggiore rimase per tutto il 1924 presso lo Stato Maggiore Centrale del Ministero della Guerra a Roma. Col grado di maggiore ricopr\u00ec anche l'incarico di Segretario particolare del Sottosegretario di Stato all'Aeronautica, generale Alberto Bonzani. Nel corso del 1924 diede alle stampe l'interessante saggio \"L'aeronautica militare e la guerra terrestre\", edito a Roma presso la Tipografia del Senato. Il 28 gennaio 1926 divenne Ufficiale dell'Ordine della Corona d'Italia.\nAiutante di Campo di Sua Maest\u00e0 il Re.\nNel 1927 Sua Maest\u00e0 il Re Vittorio Emanuele III lo volle come Aiutante di campo, e ricopr\u00ec tale incarico fino al 1\u00ba febbraio 1930. Durante il periodo trascorso come aiutante di campo del Re prese parte anche alla Crociera nel Mediterraneo orientale Nel 1927, con il grado di tenente colonnello, scrisse l'articolo \"L'aviazione nella manovra strategica e tattica degli eserciti italiano e tedesco\", pubblicata sulla \"Rivista Aeronautica\". Dopo aver lasciato l'incarico di Aiutante di campo venne destinato al 13\u00ba Stormo di Gorizia, nella specialit\u00e0 ricognizione, rimanendovi per un anno e mezzo prima di passare al 2\u00ba Stormo Caccia Terrestre di Torino. Ritorn\u00f2 nuovamente a Roma per un anno, prima di ricevere l'incarico di Capo di Stato maggiore della I\u00aa Zona Aerea Territoriale di Milano alle dipendenze del generale Gennaro Tedeschini Lalli. Nel 1933 venne elevato al rango di generale di brigata aerea. Verso la fine del 1935, su sua richiesta, ricevette il comando della 4\u00aa Brigata Area, ma dopo solo tre mesi rimase vittima di un grave incidente aereo. Il 10 aprile 1936 decoll\u00f2 per un volo notturno dal campo d'aviazione di Lonate Pozzolo a bordo di un Caproni Ca.100, ma il suo velivolo si schiant\u00f2 a circo 800 m a nord della pista di atterraggio in un terreno boschivo. Il pilota decedette sul colpo. Quasi un anno dopo, il 4 aprile 1937, il Capo del Governo Benito Mussolini lo decor\u00f2 con una medaglia d'argento al valor aeronautico. Il 27 marzo 1938 gli fu intitolato l'aeroporto di Torino-Caselle, che nel dopoguerra fu trasformato in aeroporto civile per essere ribattezzato con il nome di Alessandro Pertini dopo la morte di quest'ultimo."}
{"id": "4799459", "revid": "287204", "url": "https://it.wikipedia.org/wiki?curid=4799459", "title": "Fl\u00e1vio Saretta", "text": "Carriera.\nOttiene buoni risultati a livello giovanile, nel 1998 vince il torneo di Santa Croce su Guillermo Coria mentre raggiunge i quarti di finale al Roland Garros e a Wimbledon chiudendo l'anno al dodicesimo posto.\nTra i professionisti ha vinto un solo torneo, nel doppio maschile insieme a Jos\u00e9 Acasuso nel 2004. Negli Slam \u00e8 avanzato fino ai quarti di finale dell'Australian Open 2004 in coppia con Andr\u00e9 S\u00e1 ma sono stati sconfitti dai gemelli Mike e Bob Bryan.\nIn Coppa Davis ha giocato quindici match con la squadra brasiliana vincendone dieci.\nNel 2007 ha dichiarato di aver ricevuto e rifiutato un'offerta di 100\u00a0000$ per combinare il risultato dell'incontro al Roland Garros 2006 contro Potito Starace."}
{"id": "4799461", "revid": "1566286", "url": "https://it.wikipedia.org/wiki?curid=4799461", "title": "Alix Koromzay", "text": "Biografia.\nHa iniziato la sua carriera nel 1990, ed \u00e8 nota per il film \"Haunting - Presenze\" ed ha continuato fino al 2006, anno in cui decise di ritirarsi.\nHa una figlia, Sasha, nata nel 2001."}
{"id": "4799470", "revid": "599013", "url": "https://it.wikipedia.org/wiki?curid=4799470", "title": "Vidadi Rzayev", "text": "Carriera.\nClub.\nHa giocato nella massima serie del campionato sovietico, azero e turco.\nNazionale.\nDebutta nel 1992 con la nazionale azera, giocando 35 partite fino al 2001."}
{"id": "4799471", "revid": "123888132", "url": "https://it.wikipedia.org/wiki?curid=4799471", "title": "Ponte dei zogatoli", "text": "Il ponte dei zogatoli (fino a giugno 2018 ponte San Giovanni Grisostomo) \u00e8 un ponte di Venezia, situato nel sestiere di Cannaregio, poco distante dal ponte di Rialto.\nDescrizione.\n\u00c8 chiamato \"dei zogatoli\" in memoria della pluridecennale presenza di Molin, un fornito e frequentatissimo negozio di giochi e giocattoli, la cui attivit\u00e0, aperta nel 1865, \u00e8 terminata nel 2007.\nSopra al \"nizioleto\" posto in campo Flaminio Corner e che indica il nome del ponte, vi \u00e8 una finestra in cui fa bella mostra di s\u00e9 dall'ultimo quarto del XX secolo una grande scultura di mattoncini Lego, alta circa un metro, che raffigura il personaggio disneyano Quo, nipote di Paperino. Nell'immaginario collettivo, il \"soldato Quo\" rappresenta l'emblema del cittadino veneziano che resiste e lotta contro l'impoverimento culturale e il degrado della sua citt\u00e0, soffocata dai turisti e negozi di souvenir e paccottiglia."}
{"id": "4799472", "revid": "579714", "url": "https://it.wikipedia.org/wiki?curid=4799472", "title": "Celebrazione delle grandi strutture processionali a spalla", "text": ""}
{"id": "4799474", "revid": "1573940", "url": "https://it.wikipedia.org/wiki?curid=4799474", "title": "Aetosaurus", "text": "L'aetosauro (gen. Aetosaurus ) \u00e8 un rettile estinto, appartenente agli aetosauri. Visse nel Triassico superiore (Norico, circa 215 - 212 milioni di anni fa) e i suoi resti fossili sono stati ritrovati in Europa, Groenlandia e Nordamerica.\nDescrizione.\nQuesto animale non superava il metro e mezzo di lunghezza e, rispetto ad altri aetosauri, era piccolo e primitivo. Al contrario di altri aetosauri evoluti come \"Desmatosuchus\" e \"Typothorax\", il carapace di \"Aetosaurus\" era lungo e stretto e non possedeva spuntoni laterali. Erano presenti grandi scudi ossei che coprivano il dorso (una fila su ogni lato delle vertebre), molto pi\u00f9 larghi che lunghi. Gl scudi laterali, invece, si trovavano al di sotto degli scudi dorsali e formavano una fila su ciascun lato dell'animale, e non portavano alcuna proiezione o spina. Il muso era allungato e sostanzialmente sprovvisto del \"grugno\" tipico di altri aetosauri.\nTassonomia.\nIl genere \"Aetosaurus\" venne descritto per la prima volta nel 1877, con la specie tipo Aetosaurus ferratus, dal paleontologo tedesco Oskar Fraas. I fossili rinvenuti comprendevano 22 scheletri articolati, rinvenuti in associazione nello Stubensandtein inferiore in Germania. Trent'anni dopo il figlio di Fraas, Eberhard, descrisse un'altra specie, A. crassicauda, proveniente sempre dalla Germania. Quest'ultima specie pu\u00f2 essere distinta da \"A. ferratus\" dalla taglia pi\u00f9 grande: \"A. crassicauda\" poteva raggiungere il metro e mezzo di lunghezza, mentre \"A. ferratus\" non superava i 90 centimetri. Secondo Schoch (2007) \"A. crassicauda\" \u00e8 da considerarsi un sinonimo di \"A. ferratus\".\nOltre ai fossili tedeschi, \"A. ferratus\" \u00e8 noto anche grazie a resti rinvenuti nel Calcare di Zorzino presso Cene (Bergamo), in Italia (Wild, 1989); altri resti probabilmente attribuibili a questa specie sono stati ritrovati in Groenlandia, nella formazione Fleming Fjord, e negli Stati Uniti sudoccidentali, nel gruppo Chinle (questi ultimi fossili sono stati attribuiti a un genere a s\u00e9 stante, \"Stenomyti\" in Small e Martz, 2013). \nNel 1998, il genere Stegomus venne posto in sinonimia con \"Aetosaurus\" (Lucas et al., 1998). Stegomus arcuatus venne descritto per la prima volta da Othniel Charles Marsh nel 1896, sulla base di un calco naturale fossile di un aetosauro, noto come YPM 1647, proveniente dalla formazione New Haven nei pressi di Fairfield, in Connecticut (USA). Questo fossile consisteva nel carapace dorsale, ma successivamente vennero descritti altri fossili pi\u00f9 completi, comprendenti anche il cranio e la coda, ritrovati nella formazione Passaic (contea di Hinterdon e contea di Somerset, New Jersey) e nella formazione Sanford inferiore (contea di Durham, Carolina del Nord). Lo studio del 1998 indic\u00f2 \"Stegomus arcuatus\" come sinonimo di \"Aetosaurus\" sulla base di alcune somiglianze, tra le quali la mancanza di spine laterali e un particolare tipo di sviluppo radiale dei solchi su alcuni scudi caudali.\nAetosaurus arcuatus possedeva scudi dorsali molto pi\u00f9 ampi che lunghi, anche in confronto alle altre specie di \"Aetosaurus\". La superficie degli scudi possedeva pochi solchi, anche se la porosit\u00e0 dell'arenaria che costituisce i calchi naturali \u00e8 stata scambiata per questi solchi (Lull, 1953). La coda, dopo una zona iniziale molto larga, si restringeva sensibilmente. Il carapace era particolarmente stretto davanti alla pelvi. \nNella maggior parte degli studi riguardanti gli aetosauri, \"Aetosaurus\" \u00e8 considerato il membro pi\u00f9 basale di questo gruppo (o comunque uno dei pi\u00f9 basali), a causa delle caratteristiche morfologiche primitive come la piccola taglia, il carapace lungo e stretto, l'assenza di spine laterali e il muso non specializzato (Parrish 1994; Heckert e Lucas, 1999; Harris et al., 2002; Desojo et al., 2012)."}
{"id": "4799477", "revid": "716642", "url": "https://it.wikipedia.org/wiki?curid=4799477", "title": "R\u0259\u015fad \u018fb\u00fclf\u0259z Sad\u0131qov", "text": "Carriera.\nClub.\nHa sempre giocato nella massima serie del campionato azero con varie squadre.\nNazionale.\nDebutta nel 2006 con la nazionale azera."}
{"id": "4799479", "revid": "112855684", "url": "https://it.wikipedia.org/wiki?curid=4799479", "title": "Markus Ryffel", "text": ""}
{"id": "4799480", "revid": "1543377", "url": "https://it.wikipedia.org/wiki?curid=4799480", "title": "PTT Pattaya Open 2014", "text": "Il PTT Pattaya Open 2014 \u00e8 stato un torneo femminile di tennis giocato sul cemento. \u00c8 stata la 23\u00aa edizione del PTT Pattaya Open (formalmente conosciuto come \"Pattaya Women's Open\") che fa parte della categoria International nell'ambito del WTA Tour 2014. Si \u00e8 giocato al Dusit Thani Hotel di Pattaya in Thailandia dal 25 gennaio al 2 febbraio 2014.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Ekaterina Makarova ha battuto in finale Karol\u00edna Pl\u00ed\u0161kov\u00e1 con il punteggio 6-3, 7-67.\nDoppio.\n Peng Shuai / Zhang Shuai hanno battuto in finale Alla Kudrjavceva / Anastasija Rodionova con il punteggio di 3-6, 7-65, [10-6]."}
{"id": "4799483", "revid": "599013", "url": "https://it.wikipedia.org/wiki?curid=4799483", "title": "Narvik S\u0131rxayev", "text": "Carriera.\nClub.\nHa giocato nelle prime quattro serie del campionato russo, chiudendo la carriera con una presenza con l'Olimpik Baku nel campionato azero.\nNazionale.\nDebutta nel 1997 con la nazionale azera, giocando 17 partite fino al 1999."}
{"id": "4799489", "revid": "775372", "url": "https://it.wikipedia.org/wiki?curid=4799489", "title": "Zell Miller", "text": "Biografia.\nNato e cresciuto nella Georgia, Miller prest\u00f2 servizio nel corpo dei marines per tre anni e successivamente si dedic\u00f2 alla politica con il Partito Democratico.\nDopo essere stato sindaco della sua citt\u00e0, Miller venne eletto all'interno della legislatura statale della Georgia e successivamente si candid\u00f2 per due volte alla Camera dei Rappresentanti, senza riuscire a farsi eleggere. Nel 1974 vinse le elezioni per la carica di vicegovernatore della Georgia e rimase in carica per sedici anni, finch\u00e9 nel 1990 venne eletto governatore.\nSebbene durante la campagna elettorale avesse promesso di servire un solo mandato, Miller non mantenne l'impegno e si ricandid\u00f2 per un secondo mandato, che gli venne poi affidato dagli elettori. Nel 1999 lasci\u00f2 il seggio, ma poco pi\u00f9 di un anno dopo venne nominato senatore in sostituzione di Paul Coverdell, che era morto improvvisamente nel luglio del 2000. Nello stesso anno vinse anche le elezioni speciali che erano state indette per trovare un sostituto definitivo e rimase in carica fino alla fine del mandato, nel 2005.\nNel corso degli anni, l'ideologia di Miller si spost\u00f2 gradualmente da posizioni moderatamente liberali verso posizioni centriste e talvolta conservatrici. A partire dal 2004 Miller manifest\u00f2 pubblicamente il suo sostegno a favore di alcuni politici repubblicani a discapito di candidati del suo partito e in occasione delle elezioni presidenziali support\u00f2 sempre i candidati repubblicani (George W. Bush, John McCain, Mitt Romney)."}
{"id": "4799492", "revid": "110157", "url": "https://it.wikipedia.org/wiki?curid=4799492", "title": "Res divina", "text": "Nell'antica Roma, res divinae, singolare res divina (in latino per \"questioni divine\", cio\u00e8, a servizio degli d\u00e8i), erano le leggi che si riferiscono ai doveri religiosi dello stato e dei suoi magistrati. Il Diritto romano era diviso nella \"res divina\" e \"res publica\", le sfere divine e pubbliche o politiche, quest'ultima frase essendo l'origine della parola italiana \"Repubblica\". \"Res divina\" significa anche, come un termine tecnico, sacrificio rituale.\nNell'insieme di credenze romane, \"religio\" era il riconoscimento dei superiori attraverso \"honores\" (lodi). \"Caelestes honores\" (\"onori celesti\") sono stati offerti agli d\u00e8i, e molto occasionalmente ai mortali le cui azioni avevano apportato grandi benefici per l'umanit\u00e0. Le Gerarchie terrene riflettono l'ordine celeste.\nCicerone, che era sia un senatore che un augure, indaga la natura della \"res divinae\" e \"res humanae\" (cose umane) nel suo trattato \"De natura deorum\" (\"Sulla natura degli d\u00e8i\"). Egli non fa alcun tentativo di sviluppare un sistema internamente coerente in cui i riti della \"res divinae\" possano essere modificati da \u201cverit\u00e0 superiori\u201d della dottrina o da una rivelazione. Egli conclude che, anche se la natura e l'esistenza degli d\u00e8i non possa essere provata senza ombra di dubbio, \u00e8 saggio e pragmatico onorarli offrendo i riti santificati da tempo. I continui successi di Roma potrebbero dipendere da questo. Il ragionamento di Cicerone offre un netto contrasto con le successive definizioni giudaico-cristiane della religione come spirituale e piamente in contrasto - o di opposizione - alle cose considerate come materiali e temporali.\n\"Res divina\" \u00e8 un esempio di antica terminologia religiosa romana che \u00e8 stata fatta propria e ridefinita per scopi cristiani, in questo caso da Sant'Agostino. Nel linguaggio agostiniano, \"res divina\" \u00e8 una \"realt\u00e0 divina\" rappresentata da un \"sacrum signum\" (\"sacro segno\") come un sacramento.\nLa \"Res Divinae\" di Varrone.\nLa raccolta di volumi \"Antiquitates rerum humanarum et divinarum\" era una delle principali opere di Marco Terenzio Varrone (I secolo a.C.), che era la principale fonte sulla religione romana tradizionale per i Padri della Chiesa. Era un particolare bersaglio della polemica di Sant'Agostino, che conserva tra l'altro gran parte di ci\u00f2 che \u00e8 noto per il suo contenuto e la struttura. Varrone dedica 25 libri delle \"Antiquitates\" a \"res humanae\" (\"questioni umane\") e 16 alle \"res divinae\". La sua enfasi \u00e8 voluta; egli considera il culto e il rituale come costrutti umani, e divide la \"res divinae\" in tre tipi:\nQuesto schema \u00e8 stoico in origine, ma Varrone lo adatta alla politica e cultura del suo tempo.\nSfondo religioso.\nIl cuore dell'ordine naturale di Roma \u00e8 stata la citt\u00e0 di Roma, che ospita gli dei di stato, i loro culti e i loro alti sacerdoti-funzionari, che nella Repubblica sono stati i consoli regnanti. Il Dio pi\u00f9 potente di Roma, \"Jupiter Optimus Maximus\" (Giove Ottimo Massimo - Giove pi\u00f9 grande e migliore) favor\u00ec la \u201csua\u201d citt\u00e0 perch\u00e9 il suo potere e lo status sono stati costruiti dal diritto romano, riti e sacrifici che lo hanno elevato e lo onorano. Gli stessi principi costruiscono i vari poteri e gli onori di tutte le altre divinit\u00e0 del pantheon dello stato. I culti pubblici (\"sacra publica\") sono stati finanziati dallo Stato, almeno in linea di principio, e la maggior parte dei Sacerdozi occupati dai cittadini di alto rango.\nRoma arcaica era parte di una civilt\u00e0 pi\u00f9 ampia che comprendeva i Latini, coloni greci (Magna Grecia) ed elementi cartaginesi, dominata dagli Etruschi - i riti del\"'aruspice\", per esempio, erano quasi certamente etruschi. Nella sua ascesa dal potere locale a quello imperiale, Roma pragmaticamente ha abbracciato i culti locali delle citt\u00e0 e dei suoi villaggi vicini, poi delle citt\u00e0-stato e province. Il Culto locale \u00e8 diventato uno strumento dell'amministrazione romana, gestito da sacerdoti ufficiali eletti localmente. I loro d\u00e8i \"stranieri\" non sono mai diventati divinit\u00e0 dello stato romano nel suo complesso, ma erano una caratteristica essenziale delle relazioni reciproche tra Roma e le sue province. Circa nel 155 d.C., Publio Elio Aristide avrebbe rimarcato che i suoi d\u00e8i preferiti, Asclepio, Iside e Serapide, erano ampiamente venerati nell'Impero \"a causa\" del loro favore mostrato a Roma."}
{"id": "4799494", "revid": "761672", "url": "https://it.wikipedia.org/wiki?curid=4799494", "title": "Cronologia degli anni di piombo e della strategia della tensione in Italia", "text": ""}
{"id": "4799500", "revid": "729019", "url": "https://it.wikipedia.org/wiki?curid=4799500", "title": "Open GDF Suez 2014", "text": "L'Open GDF Suez 2014 \u00e8 stato un torneo di tennis giocato sul cemento indoor. \u00c8 stata la 22\u00aa edizione dell'Open GDF Suez (formalmente conosciuto come \"Open Gaz de France\") che faceva parte della categoria Premier nell'ambito del WTA Tour 2014. Si \u00e8 giocato allo Stade Pierre de Coubertin di Parigi in Francia dal 25 gennaio al 2 febbraio 2014.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Anastasija Pavlju\u010denkova ha sconfitto in finale Sara Errani per 3-6, 6-2, 6-3.\nDoppio.\n Anna-Lena Gr\u00f6nefeld / Kv\u011bta Peschke hanno sconfitto in finale T\u00edmea Babos / Kristina Mladenovic per 67-7, 6-4, [10-5]."}
{"id": "4799502", "revid": "124123", "url": "https://it.wikipedia.org/wiki?curid=4799502", "title": "Giovanna di Marle", "text": "La giovinezza.\nGiovanna nacque nel 1415 da Robert di Bar, Conte di Marle e Soisson (1390-25 ottobre 1415) e Jeanne de B\u00e9thune. Suoi nonni paterni erano, Henri di Bar (1362 circa-ottobre 1397) e Marie I di Coucy, contessa di Soissons, mentre per parte di madre Giovanna era nipote di Robert VIII de B\u00e9thune, Visconte di Meaux e Isabelle de Ghistelles. Attraverso la nonna paterna Giovanna discendeva da Edoardo III d'Inghilterra e Filippa di Hainaut, essendo la loro figlia Isabella andata in sposa a Enguerrand VII di Coucy. \nIl 25 ottobre 1415 suo padre Robert venne ucciso alla Battaglia di Agincourt lasciando Giovanna, poco pi\u00f9 che neonata, quale sola erede dei possedimenti e dei titoli paterni. Nel 1418 sua madre si rispos\u00f2 con Giovanni II di Lussemburgo-Ligny, figlio di Margaret, contessa di Brienne, questo secondo matrimonio fu senza figli.\nNel 1430 fu il suo patrigno a tenere in custodia Giovanna d'Arco presso il suo castello di Beaurevoir e Giovanna, di soli tre anni pi\u00f9 giovane della Pulzella, fu posta a sua custodia insieme alla madre e alla zia di suo padre, Joan, Contessa di Ligny (morta 18 settembre 1430). Le tre donne tentarono di rendere comoda la sua prigionia e inutilmente tentarono di persuaderla ad abbandonare i propri abiti maschili per indossare vesti femminili, per quanto non abbiano avuto successo si guadagnarono la riconoscenza della Pulzella per la loro gentilezza. A dispetto dei sentimenti amichevoli che albergavano in Giovanna e nelle sue parenti il suo patrigno decise di vendere la prigioniera agli inglesi per 10.000 Livre tournois.\nIl matrimonio e i figli.\nIl 16 luglio 1435 Giovanna, all'et\u00e0 di vent'anni, venne data in moglie a Luigi di Lussemburgo-Saint-Pol, egli era il figlio maggiore di Pietro I di Lussemburgo-Saint Pol e di Margherita del Balzo (1394-15 novembre 1469). Sorella maggiore di Luigi era Giacometta di Lussemburgo che divenne, attraverso il suo secondo matrimonio con Richard Woodville, la madre di Elisabetta Woodville che divenne moglie di Edoardo IV d'Inghilterra. Luigi era stato allevato da uno degli zii paterni, che altri non era che il patrigno di Giovanna, ed \u00e8 probabile che i due si conoscessero quindi gi\u00e0 da molto tempo e Giovanni design\u00f2 Luigi quale erede per le contee di Ligny e di Guisa, ma, alla sua morte avvenuta nel 1441, Carlo VII di Francia li sequestr\u00f2 a beneficio della corona. Solo pi\u00f9 tardi a Luigi venne restituito il contado di Ligny, mentre quello di Guisa and\u00f2 alla sorella minore Isabella (morta 1472), che a sua volta li pass\u00f2 al marito Carlo IV d'Angi\u00f2.\nGiovanna, oltre al titolo di contessa di Soissons, eredit\u00f2 anche quello di contessa di Marle, alla morte della madre avvenuta nel tardo 1450.\nDal matrimonio di Giovanna e Luigi nacquero:\nGiovanna mor\u00ec il 14 maggio 1462 all'et\u00e0 di 47 anni circa, e Luigi si rispos\u00f2 quattro anni dopo con Maria di Savoia, sorella di sua nuora Margherita, da cui ebbe altri tre figli. Diversi anni dopo Luigi venne imprigionato presso la Bastiglia e decapitato con l'accusa d'aver tradito Luigi XI di Francia."}
{"id": "4799507", "revid": "31789", "url": "https://it.wikipedia.org/wiki?curid=4799507", "title": "Fascia principale", "text": "La fascia principale degli asteroidi \u00e8 la regione del sistema solare situata grossomodo tra le orbite di Marte e di Giove. \u00c8 occupata da numerosi corpi di forma irregolare chiamati asteroidi o pianeti minori. Circa met\u00e0 della massa della fascia \u00e8 contenuta nei quattro asteroidi pi\u00f9 grandi, Cerere, Vesta, Pallade, e Igea. Gli ultimi tre hanno diametri medi di oltre 400\u00a0km, mentre Cerere, l'unico pianeta nano della fascia, ha un diametro medio di circa 950\u00a0km. I restanti corpi hanno dimensioni pi\u00f9 ridotte, fino a quelle di un granello di polvere. Il materiale asteroidale \u00e8 distribuito in modo estremamente diradato; numerosi veicoli spaziali senza equipaggio l'hanno attraversato senza incidenti.\nGeneralit\u00e0.\nTra gli asteroidi pi\u00f9 grandi possono verificarsi collisioni che possono formare una famiglia di asteroidi i cui membri hanno caratteristiche orbitali e composizioni simili. Un tempo si riteneva che fossero le collisioni tra gli asteroidi a produrre quella polvere fine che contribuisce maggiormente a formare la luce zodiacale. Nesvorny e Jenniskens (2010 Astrophysical Journal), per\u00f2, hanno attribuito l'85% della polvere della luce zodiacale a frammentazioni di comete della famiglia di Giove piuttosto che a collisioni tra asteroidi. I singoli asteroidi della fascia sono classificati in base al loro spettro. La maggior parte rientra in tre gruppi fondamentali: a base di carbonio (tipo C), a base di silicati (tipo S), a base di metalli (tipo M).\nSecondo la teoria di Viktor Safronov della cosiddetta ipotesi planetesimale, la fascia degli asteroidi si \u00e8 formata dalla nebulosa solare primordiale come aggregazione di planetesimi, che a loro volta hanno formato i protopianeti. Tra Marte e Giove, tuttavia, le perturbazioni gravitazionali causate da Giove avevano dotato i protopianeti di troppa energia orbitale perch\u00e9 potessero accrescersi in pianeti. Le collisioni diventarono troppo violente, cos\u00ec, invece di aggregarsi, i planetesimi e la maggior parte dei protopianeti si frantumarono. Di conseguenza, il 99,9% della massa iniziale della fascia degli asteroidi and\u00f2 persa nei primi 100 milioni di anni di vita del Sistema Solare. Alla fine, alcuni frammenti si fecero strada verso il Sistema Solare interno, causando impatti meteoritici con i pianeti interni. Le orbite degli asteroidi continuano ad essere sensibilmente perturbate ogni volta che il loro periodo di rivoluzione attorno al Sole entra in risonanza orbitale con Giove. Alle distanze orbitali a cui si trovano, quando essi vengono spinti in altre orbite, si forma una lacuna di Kirkwood.\nIn altre regioni del Sistema Solare esistono altri corpi minori, tra cui: i centauri, gli oggetti della fascia di Kuiper e del disco diffuso, le comete della nube di Oort.\nStoria.\nIn una nota anonima alla sua traduzione di \"Contemplazione de la Nature\" di Charles Bonnet nel 1766, l'astronomo Johann Daniel Titius di Wittenberg aveva notato un'apparente schema nella disposizione dei pianeti. Iniziando una sequenza numerica da 0, poi 3, 6, 12, 24, 48, ecc, raddoppiando ogni volta, sommando quattro a ciascun numero e dividendo per 10, si ottenevano con buona approssimazione i raggi delle orbite dei pianeti allora conosciuti, misurati in unit\u00e0 astronomiche. Questo modello, oggi conosciuto come legge di Titius-Bode, prediceva il semiasse maggiore dei sei pianeti dell'epoca (Mercurio, Venere, Terra, Marte, Giove e Saturno) con l'inserimento di un \"vuoto\" tra le orbite di Marte e Giove. Nella sua nota, Titius si chiedeva: avrebbe mai il Signore Architetto lasciato quello spazio vuoto? Di certo no. Nel 1768, l'astronomo Johann Elert Bode accenn\u00f2 alle relazioni di Titius nel suo \"Anleitung zur Kenntniss des gestirnten Himmels\" (Istruzioni per la conoscenza del cielo stellato), senza accreditare Titius se non nelle edizioni successive. Divenne nota come \"legge di Bode\". Quando William Herschel scopr\u00ec Urano nel 1781, l'orbita del pianeta si adattava quasi perfettamente alla legge, portando gli astronomi a concludere che ci doveva essere un pianeta tra le orbite di Marte e Giove.\nNel 1800 l'astronomo barone Franz Xaver von Zach radun\u00f2 in un club 24 suoi compagni, la Vereinigte Astronomische Gesellschaft (\"Societ\u00e0 Astronomica Unita\"), che egli informalmente chiam\u00f2 la \"Societ\u00e0 Lilienthal\" per le sue riunioni a Lilienthal, una cittadina nei pressi di Brema. Determinato a portare ordine nel Sistema Solare, il gruppo divenne noto come \"Himmelspolizei\", Polizia Celeste. Vi figuravano importanti membri come Herschel, l'astronomo reale britannico Nevil Maskelyne, Charles Messier, e Heinrich Olbers. La Societ\u00e0 assegn\u00f2 a ciascun astronomo una regione di 15\u00b0 dello zodiaco per cercare il pianeta mancante.\nSolo pochi mesi dopo, qualcuno conferm\u00f2 le loro aspettative. Il 1\u00ba gennaio 1801, Giuseppe Piazzi, professore di Astronomia all'Universit\u00e0 di Palermo, scopr\u00ec un minuscolo oggetto in movimento in un'orbita con raggio previsto dalla legge di Titius-Bode. Egli lo chiam\u00f2 Cerere, in onore della dea romana del raccolto e patrona della Sicilia. Inizialmente Piazzi credeva che fosse una cometa, ma la mancanza della chioma stava ad indicare che era un pianeta. Quindici mesi dopo, Heinrich Wilhelm Olbers scopr\u00ec un secondo oggetto nella stessa regione, Pallade. A differenza degli altri pianeti, questi oggetti avevano una luce puntiforme e, anche con il massimo ingrandimento al telescopio, non mostravano un disco. A parte il loro rapido movimento, apparivano indistinguibili dalle stelle. Di conseguenza, nel 1802 William Herschel propose che venissero classificati in una categoria a parte, chiamata asteroidi, dal greco asteroeides, che significa \"stella-simile\". Al termine di una serie di osservazioni di Cerere e Pallade, egli concluse,\nNonostante il termine coniato da Herschel, per diversi decenni rimase pratica comune riferirsi a questi oggetti come a dei pianeti. Entro il 1807, un'ulteriore indagine rivel\u00f2 due nuovi oggetti nella regione: Giunone e Vesta. L'incendio di Lilienthal durante le guerre napoleoniche pose termine a questo primo periodo di scoperte, e solo nel 1845 alcuni astronomi scoprirono un altro oggetto, Astrea. Poco dopo nuovi oggetti vennero trovati ad un ritmo accelerato, e annoverarli tra i pianeti divenne sempre pi\u00f9 macchinoso. Alla fine, furono eliminati dalla lista dei pianeti, come suggerito da Alexander von Humboldt nei primi anni 1850, e la nomenclatura scelta da William Herschel, \"asteroidi\", a poco a poco entr\u00f2 nell'uso comune.\nLa scoperta di Nettuno nel 1846 port\u00f2 al discredito della legge Titius-Bode agli occhi degli scienziati, in quanto la sua orbita non era in alcun punto vicino alle posizioni previste. Non ci sono spiegazioni scientifiche per la legge e la comunit\u00e0 degli astronomi la considera soltanto una coincidenza.\nOrigini.\nFormazione.\nNel 1802, un paio di mesi dopo aver scoperto Pallade, Heinrich Olbers propose a William Herschel l'ipotesi che Cerere e Pallade fossero dei frammenti di un pianeta molto pi\u00f9 grande che aveva subito un'esplosione interna o un impatto con una cometa molti milioni di anni prima. Con il passare del tempo, per\u00f2, questa ipotesi perse credito. L'enorme quantit\u00e0 di energia necessaria per distruggere un pianeta, oltre alla modesta massa globale della fascia, circa il 4% di quella della Luna, non avvalorano l'ipotesi. Inoltre, le differenze chimiche significative tra gli asteroidi sarebbero difficili da spiegare se provenissero dallo stesso pianeta. Oggi, la maggior parte degli scienziati accetta l'idea che, pi\u00f9 che frammenti di un pianeta progenitore, gli asteroidi non abbiano mai formato un pianeta.\nIn generale si ritiene che nel Sistema Solare la formazione dei pianeti sia avvenuta attraverso un processo simile a quello dell'ipotesi nebulare: una nube di polvere e gas interstellari che collassa sotto l'influenza della gravit\u00e0 per formare un disco rotante di materiale che poi si condensa ulteriormente per formare il Sole e i pianeti. Durante i primi milioni di anni del Sistema Solare, un processo di accrescimento caus\u00f2 l'aggregazione di piccole particelle, che gradualmente aumentavano di dimensioni. Una volta raggiunta una massa sufficiente, il materiale aggregato poteva attirare altri corpi per attrazione gravitazionale diventando planetesimi. Questo accrescimento gravitazionale port\u00f2 alla formazione dei pianeti rocciosi e dei giganti gassosi.\nAll'interno della regione che sarebbe poi diventata la fascia degli asteroidi, i planetesimi erano perturbati troppo intensamente dalla gravit\u00e0 di Giove perch\u00e9 potessero formare un pianeta. Continuarono invece a orbitare intorno al Sole, urtandosi di tanto in tanto. In regioni dove la velocit\u00e0 media delle collisioni era troppo elevata, la frantumazione dei planetesimi tendeva a dominare sull'accrescimento, impedendo la formazione di corpi di dimensioni planetarie. Risonanze orbitali si verificavano quando il periodo orbitale di un oggetto della fascia formava una frazione intera con il periodo orbitale di Giove, perturbando l'oggetto in un'orbita diversa; nella regione compresa tra le orbite di Marte e Giove ci sono molte di queste risonanze orbitali. Con la migrazione di Giove verso l'interno del Sistema Solare, queste risonanze avrebbero spazzato la fascia degli asteroidi, eccitando la popolazione dei planetesimi e facendone aumentare le velocit\u00e0 relative.\nDurante le prime fasi del Sistema Solare gli asteroidi fondevano in una certa misura, permettendo agli elementi al loro interno di essere parzialmente o completamente differenziati per massa. Alcuni dei corpi progenitori potevano anche avere subito periodi di vulcanismo esplosivo con formazione di oceani di magma. Tuttavia, a causa delle dimensioni relativamente ridotte dei corpi, il periodo di fusione era stato necessariamente breve (rispetto ai pianeti molto pi\u00f9 grandi), ed era avvenuto nelle prime decine di milioni di anni della formazione del Sistema Solare. Uno studio (agosto 2007) sui cristalli di zircone di un meteorite antartico, che si ritiene originato da Vesta, fa pensare che quest'ultima, e per estensione il resto della fascia degli asteroidi, si era formata piuttosto rapidamente, nel giro di dieci milioni di anni dall'origine del Sistema Solare.\nEvoluzione.\nGli asteroidi non sono campioni del Sistema Solare primordiale. Essi hanno subito una notevole evoluzione dal momento della loro formazione, tra cui il riscaldamento interno (nelle prime decine di milioni di anni), la fusione della superficie da impatti, l'erosione spaziale da radiazioni, e il bombardamento di micro meteoriti. Anche se alcuni scienziati si riferiscono agli asteroidi come a residui di planetesimi, altri li considerano distinti.\nSi ritiene che l'attuale fascia degli asteroidi contenga solo una piccola parte della massa di quella primordiale. Simulazioni al computer indicano che la fascia originale poteva essere costituita da una massa equivalente a quella della Terra. Soprattutto a causa delle perturbazioni gravitazionali, la maggior parte del materiale \u00e8 stato espulso dalla fascia nel giro di un milione di anni circa dalla sua formazione, lasciandosi dietro meno dello 0,1% della massa originaria. Fin dalla loro formazione, le dimensioni degli asteroidi sono rimaste relativamente stabili: non ci sono stati incrementi o decrementi significativi nelle dimensioni tipiche degli asteroidi della fascia principale.\nLa risonanza orbitale 4:1 con Giove, ad un raggio di 2,06\u00a0UA, pu\u00f2 essere considerata il limite interno della fascia di asteroidi. Le perturbazioni di Giove spingono laggi\u00f9 i corpi, a vagare in orbite instabili. La maggior parte dei corpi formati all'interno del raggio di questo divario sono stati spazzati da Marte (che ha un afelio a 1,67\u00a0UA) o allontanati dalle sue perturbazioni gravitazionali ai primordi del Sistema Solare. Gli asteroidi del gruppo di Hungaria si trovano pi\u00f9 vicino al Sole rispetto ai corpi in risonanza 4:1, ma sono protetti avendo orbite con elevata inclinazione.\nQuando la fascia di asteroidi si form\u00f2, a una distanza di 2,7\u00a0UA dal Sole le temperature raggiunsero la frost line, al di sotto del punto di congelamento dell'acqua. Planetesimi formati al di l\u00e0 di questo raggio furono in grado di accumulare ghiaccio.\nNel 2006 venne annunciato che era stata scoperta una popolazione di comete all'interno della fascia di asteroidi, al di l\u00e0 della frost line; tali comete potrebbero avere costituito una fonte d'acqua per gli oceani della Terra. Secondo alcune ipotesi, non c'era sufficiente degassamento d'acqua durante il periodo di nascita della Terra perch\u00e9 gli oceani si potessero formare, evento che avrebbe richiesto una sorgente esterna come un bombardamento cometario.\nCaratteristiche.\nContrariamente all'immaginario popolare, la fascia degli asteroidi \u00e8 perlopi\u00f9 vuota. Gli asteroidi sono distribuiti in un volume cos\u00ec grande che sarebbe poco probabile raggiungerne uno senza un accurato puntamento. Tuttavia, attualmente si conoscono centinaia di migliaia di asteroidi e il numero totale, a seconda del taglio inferiore delle dimensioni, pu\u00f2 raggiungere i milioni. Oltre 200 asteroidi hanno un diametro maggiore di 100\u00a0km, e un'indagine realizzata tramite lunghezze d'onda infrarosse ha dimostrato che la fascia degli asteroidi ne ha 700.000-1.700.000 con un diametro di 1\u00a0km o pi\u00f9. La magnitudine apparente della maggior parte degli asteroidi varia da 11 a 19, con una media di 16 circa.\nLa massa totale della fascia degli asteroidi \u00e8 stimata essere da 2,8\u00d71021a 3,2\u00d71021 kg (il 4% della massa della Luna). I quattro oggetti pi\u00f9 grandi, Cerere, Vesta, Pallade, e Hygiea rappresentano la met\u00e0 della massa totale della fascia, mentre Cerere da solo ne rappresenta quasi un terzo.\nComposizione.\nL'attuale fascia \u00e8 costituita principalmente da tre categorie di asteroidi: tipo C (a base di carbonio), tipo S (a base di silicati), tipo M (a base di metalli).\nGli asteroidi carbonacei, come suggerisce il loro nome, sono ricchi di carbonio e dominano le regioni esterne della fascia. Essi costituiscono oltre il 75% degli asteroidi visibili. Sono di colore pi\u00f9 rosso rispetto agli altri e hanno una bassissima albedo. La composizione della loro superficie \u00e8 simile a quella dei meteoriti di condrite carbonacea. Chimicamente, i loro spettri corrispondono alla composizione primordiale del Sistema Solare, con solo gli elementi pi\u00f9 leggeri e gli elementi volatili rimossi.\nGli asteroidi ricchi di silicati sono pi\u00f9 diffusi verso la regione interna della fascia, entro 2,5\u00a0UA dal Sole. Gli spettri delle loro superfici rivelano la presenza di silicati e di alcuni metalli, mentre la presenza di composti carboniosi \u00e8 modesta. Ci\u00f2 indica che i materiali sono stati significativamente modificati rispetto alla loro composizione primordiale, probabilmente attraverso la fusione. Hanno un'albedo relativamente alta, e formano circa il 17% dell'intera popolazione di asteroidi.\nGli asteroidi ricchi di metalli costituiscono circa il 10% della popolazione totale; i loro spettri assomigliano a quello del ferro-nickel. Si ritiene che alcuni si siano formati dai nuclei metallici di progenitori differenziati che sono stati frantumati in seguito a collisioni. Tuttavia ci sono anche alcuni composti a base di silicati che possono produrre un aspetto simile. Per esempio il grande asteroide di tipo M 22 Kalliope non sembra essere composto principalmente di metallo. All'interno della fascia degli asteroidi la distribuzione degli asteroidi di tipo M raggiunge il livello massimo a una distanza di 2,7\u00a0UA circa.\nUn aspetto non ancora chiarito \u00e8 la relativa rarit\u00e0 degli asteroidi basaltici (tipo V). Le teorie della formazione degli asteroidi predicono che gli oggetti delle dimensioni di Vesta o maggiori dovrebbero formare croste e mantelli, composti principalmente di roccia basaltica; pi\u00f9 della met\u00e0 degli asteroidi dovrebbe quindi essere composta di basalto o di olivina. Le osservazioni, tuttavia, indicano che nel 99 per cento dei casi il materiale basaltico non \u00e8 presente. Fino al 2001, si credeva che molti corpi basaltici scoperti nella fascia degli asteroidi provenissero da Vesta (da qui il loro nome di tipo V). Tuttavia, la scoperta dell'asteroide 1459 Magnya rivel\u00f2 una composizione chimica leggermente diversa dagli altri asteroidi basaltici scoperti fino ad allora, facendo pensare a una diversa origine. Questa ipotesi \u00e8 stata rafforzata dall'ulteriore scoperta nel 2007 di due asteroidi nella fascia esterna, 7472 Kumakiri e , con diversa composizione basaltica che non poteva aver avuto origine da Vesta. Questi ultimi due sono gli unici asteroidi di tipo V scoperti nella fascia esterna ad oggi.\nLa temperatura della fascia di asteroidi varia con la distanza dal Sole. Per le particelle di polvere all'interno della fascia le temperature variano da 200\u00a0 K (\u221273\u00a0\u00b0C) a 2,2\u00a0AU gi\u00f9 fino a 165\u00a0 K (\u2212108\u00a0\u00b0C) a 3,2\u00a0UA. A causa della rotazione, tuttavia, la temperatura superficiale di un asteroide pu\u00f2 variare notevolmente, in quanto i lati sono alternativamente esposti all'irraggiamento solare prima e allo sfondo stellare poi.\nComete della fascia principale.\nDiversi corpi della fascia esterna mostrano un'attivit\u00e0 di tipo cometario. Poich\u00e9 le loro orbite non possono essere spiegate con la cattura di comete classiche, si pensa che molti degli asteroidi esterni possano essere ghiacciati, con il ghiaccio a volte sottoposto a sublimazione attraverso piccoli urti. Le comete della fascia principale potrebbero essere state una delle fonti principali degli oceani della Terra: le comete classiche hanno un rapporto deuterio-idrogeno troppo basso per esserne considerate la fonte principale.\nOrbite.\nLa maggior parte degli asteroidi della fascia ha un'eccentricit\u00e0 orbitale inferiore a 0,4 e un'inclinazione inferiore a 30\u00b0. La loro distribuzione orbitale \u00e8 massima ad un'eccentricit\u00e0 di 0,07 circa e un'inclinazione inferiore a 4\u00b0. Cos\u00ec, mentre un asteroide tipico ha un'orbita quasi circolare e si trova relativamente vicino al piano dell'eclittica, alcuni possono avere orbite molto eccentriche ed estendersi ben al di fuori del piano dell'eclittica.\nA volte il termine \"fascia principale\" \u00e8 usato per indicare solo la regione centrale, dove si trova la pi\u00f9 forte concentrazione di corpi. Questa si trova tra le lacune di Kirkwood 4:1 e 2:1 (a 2,06 e 3,27\u00a0UA rispettivamente), e ad eccentricit\u00e0 orbitali inferiori a 0,33 circa, con inclinazioni orbitali inferiori a 20\u00b0 circa. La regione centrale contiene circa il 93,4% di tutti gli asteroidi numerati del Sistema Solare.\nLacune di Kirkwood.\nIl semiasse maggiore di un asteroide \u00e8 usato per descrivere la sua orbita attorno al Sole, e il suo valore determina il periodo orbitale del pianeta minore. Nel 1866 Daniel Kirkwood annunci\u00f2 la scoperta di lacune nelle distanze delle orbite di questi corpi dal Sole. Esse erano situate in posizioni nelle quali il loro periodo di rivoluzione attorno al Sole era una frazione intera del periodo orbitale di Giove. Kirkwood propose l'ipotesi che le perturbazioni gravitazionali del pianeta causavano l'allontanamento degli asteroidi da queste orbite.\nQuando il periodo orbitale medio di un asteroide \u00e8 una frazione intera di quello di Giove, si genera una risonanza di moto medio con il gigante gassoso sufficiente a perturbare gli elementi orbitali dell'asteroide. Gli asteroidi che erano finiti nelle lacune (sia originariamente a causa della migrazione dell'orbita di Giove, sia a causa di precedenti perturbazioni o collisioni) vengono gradualmente spostati in altre orbite casuali, con un diverso semiasse maggiore.\nLe lacune non sono visibili in una semplice istantanea delle posizioni degli asteroidi in un certo momento, poich\u00e9 le orbite degli asteroidi sono ellittiche, e molti asteroidi attraversano ancora i raggi corrispondenti alle lacune. La densit\u00e0 degli asteroidi in queste lacune non si discosta in modo significativo da quella delle regioni vicine.\nLe principali lacune corrispondono alle seguenti risonanze di moto medio con Giove: 3:1, 5:2, 7:3 e 2:1. Ad esempio, un asteroide nella lacuna di Kirkwood 3:1, per ogni orbita di Giove, orbita tre volte attorno al Sole. Risonanze pi\u00f9 deboli si verificano con altri valori del semiasse maggiore, con un minor numero di asteroidi trovati rispetto alle vicinanze. (Ad esempio, una risonanza 8:3 per asteroidi con un semiasse maggiore di 2,71\u00a0UA).\nLa popolazione principale (o centrale) della fascia degli asteroidi \u00e8 talvolta divisa in tre zone, in base alle lacune pi\u00f9 importanti. La prima zona si trova tra le lacune di Kirkwood con risonanza 4:1 (2,06\u00a0UA) e 3:1 (2,5\u00a0UA). La seconda zona continua a partire dalla fine della prima fino alla lacuna con risonanza 5:2 (2,82\u00a0UA). La terza zona si estende dal bordo esterno della seconda fino alla lacuna con risonanza 2:1 (3.28\u00a0UA).\nLa fascia degli asteroidi pu\u00f2 anche essere divisa in fascia interna ed esterna, dove la fascia interna \u00e8 formata da asteroidi orbitanti pi\u00f9 vicino a Marte della lacuna 3:1 (2.5\u00a0UA), e quella esterna formata da quegli asteroidi pi\u00f9 vicini all'orbita di Giove. (Alcuni autori dividono la fascia interna da quella esterna alla lacuna con risonanza 2:1 (3,3\u00a0UA), mentre altri suddividono in fascia interna, mediana ed esterna.)\nCollisioni.\nLa numerosit\u00e0 della popolazione della fascia principale determina un ambiente molto attivo, dove si verificano spesso collisioni tra asteroidi (su scale di tempo astronomiche). Collisioni tra corpi della fascia principale con altri di raggio medio di 10\u00a0km si verificano una volta ogni 10\u00a0 milioni di anni circa. Una collisione pu\u00f2 frammentare un asteroide in numerosi pezzi pi\u00f9 piccoli (portando alla formazione di una nuova famiglia di asteroidi). Per contro, le collisioni che si verificano a velocit\u00e0 relativamente basse possono anche unire due asteroidi. Dopo pi\u00f9 di 4 miliardi di anni di tali processi, ora i membri della fascia degli asteroidi assomigliano poco alla popolazione originaria.\nOltre agli asteroidi, la fascia principale contiene anche bande di polvere composte da particelle di raggio fino a qualche centinaio di micrometri. Questo fine materiale viene prodotto, almeno in parte, da collisioni tra asteroidi e da impatti di micrometeoriti sugli asteroidi. A causa dell'effetto Poynting-Robertson, la pressione della radiazione solare fa girare lentamente a spirale questa polvere all'interno verso il Sole.\nLa combinazione di questa fine polvere asteroidale, cos\u00ec come il materiale cometario espulso, produce la luce zodiacale. Questo debole bagliore aurorale pu\u00f2 essere visto di notte estendersi dalla direzione del Sole lungo il piano del dell'eclittica. Le particelle che producono la luce zodiacale visibile hanno un raggio medio di 40 micron circa. La vita media di tali particelle \u00e8 di 700.000 anni circa; pertanto, per conservare le bande di polvere, devono essere costantemente prodotte nuove particelle all'interno della fascia degli asteroidi.\nMeteoriti.\nAlcuni dei detriti prodotti dalle collisioni possono formare dei meteoroidi che entrano nell'atmosfera della Terra. Dei 50.000 meteoriti trovati sulla Terra fino ad oggi, si ritiene che il 99,8 per cento abbia avuto origine nella fascia degli asteroidi. Uno studio del settembre 2007 ha ipotizzato che la collisione tra l'asteroide 298 Baptistina e un corpo di grandi dimensioni fece pervenire nel Sistema solare interno un certo numero di frammenti. Si ritiene che gli impatti di questi frammenti abbiano creato sia il cratere Tycho sulla Luna che il cratere di Chicxulub in Messico, il relitto dell'enorme impatto che ha provocato l'estinzione dei dinosauri 65 milioni di anni fa.\nFamiglie e gruppi.\nNel 1918, l'astronomo giapponese Kiyotsugu Hirayama not\u00f2 che le orbite di alcuni asteroidi avevano parametri simili; si pens\u00f2 cos\u00ec di classificarli in famiglie e gruppi.\nCirca un terzo degli asteroidi della fascia principale sono membri di una famiglia di asteroidi. Questi condividono elementi orbitali simili, come il semiasse maggiore, l'eccentricit\u00e0 e l'inclinazione orbitale, cos\u00ec come simili sono le caratteristiche spettrali, ognuna delle quali indica un'origine comune nella frammentazione di un corpo pi\u00f9 grande. Diagrammi di questi elementi mostrano concentrazioni di asteroidi che indicano la presenza di una famiglia. Ci sono circa 20-30 associazioni che sono quasi certamente famiglie di asteroidi. Queste possono essere confermate quando i loro membri mostrano caratteristiche spettrali comuni. Le pi\u00f9 piccole associazioni di asteroidi sono chiamate gruppi o cluster.\nAlcune delle famiglie pi\u00f9 importanti della fascia degli asteroidi (in ordine crescente di semiasse maggiore) sono: Flora, Eunomia, Coronide, Eos, e Temi. La famiglia Flora, una delle pi\u00f9 grandi con pi\u00f9 di 800 membri, potrebbe essersi formata da una collisione meno di un miliardo di anni fa.\nIl pi\u00f9 grande asteroide ad essere un vero membro di una famiglia (al contrario dell'intruso Cerere con la Famiglia Gefion) \u00e8 4 Vesta. Si pensa che la Famiglia Vesta sia stata formata da un impatto (con relativa formazione di un cratere) su Vesta. Anche i meteoriti HED potrebbero essere il risultato di questa collisione.\nAll'interno della fascia degli asteroidi sono stati scoperte tre bande di polvere con inclinazioni orbitali simili a quelle delle famiglie Eos, Koronis e Themis, per cui potrebbero forse essere associate a tali gruppi.\nPeriferia.\nVicino al bordo interno della fascia (a una distanza da 1,78 a 2,0\u00a0UA, con un semiasse maggiore medio di 1,9\u00a0UA) vi \u00e8 il gruppo di Hungaria. Prende il nome dal membro principale, 434 Hungaria, e contiene almeno 52 asteroidi con orbite fortemente inclinate. Alcuni membri appartengono alla categoria degli asteroidi che intersecano l'orbita di Marte, le cui perturbazioni gravitazionali sono probabilmente un fattore che riduce la popolazione totale di questo gruppo.\nUn altro gruppo ad alta inclinazione orbitale nella parte interna della fascia degli asteroidi \u00e8 la famiglia Phocaea. Questi sono composti principalmente da asteroidi di tipo S, mentre la vicina famiglia Hungaria comprende alcuni asteroidi di tipo E. La famiglia Phocaea orbita tra 2,25 e 2,5\u00a0UA dal Sole.\nVicino al bordo esterno della fascia vi \u00e8 il gruppo di Cibele, in orbita tra 3,3 e 3,5\u00a0UA, e con una risonanza orbitale 7:4 con Giove. La famiglia Hilda orbita tra 3,5 e 4,2\u00a0UA, in orbite relativamente circolari e con una risonanza orbitale stabile 3:2 con Giove. Ci sono pochi asteroidi oltre 4,2\u00a0UA, fino all'orbita di Giove. Qui si trovano le due famiglie di asteroidi troiani che, almeno tra oggetti di dimensioni superiori a 1\u00a0km, sono numerosi all'incirca quanto gli asteroidi della fascia principale.\nNuove famiglie.\nAlcune famiglie di asteroidi si sono formati di recente, in termini astronomici. La Famiglia Karin apparentemente formata circa 5,7 milioni di anni fa da una collisione con un asteroide progenitore di raggio di 33\u00a0km. La famiglia Veritas si form\u00f2 circa 8,3 milioni di anni fa, e la prova di questa affermazione \u00e8 costituita da polvere interplanetaria recuperata da sedimenti marini.\nPi\u00f9 di recente, il gruppo Datura sembra essersi formato circa 450\u00a0000 anni fa da una collisione con un asteroide della fascia principale. La stima dell'et\u00e0 si basa sull'ipotesi che, a quel tempo, le orbite dei suoi membri fossero quelle attuali. Questo gruppo e altre formazioni, come ad esempio il gruppo Iannini (circa 1,5 milioni di anni fa), potrebbero essere stati una fonte di materiale per la polvere zodiacale.\nEsplorazioni.\nIl primo veicolo spaziale ad attraversare la fascia degli asteroidi fu Pioneer 10, che entr\u00f2 nella regione il 16 luglio 1972. A quel tempo si temeva che i detriti della fascia potessero rappresentare un rischio per la navicella, ma da allora \u00e8 stata attraversata da 11 veicoli partiti dalla Terra senza alcun incidente. Pioneer 11, Voyager 1 e 2 e Ulysses passarono attraverso la fascia senza riprendere alcun'immagine. Galileo riprese immagini dell'asteroide 951 Gaspra nel 1991 e di 243 Ida nel 1993, NEAR, di 253 Mathilde nel 1997, Cassini, di 2685 Masursky nel 2000, Stardust, di 5535 Annefrank nel 2002, New Horizons, di 132524 APL nel 2006, Rosetta, di 2867 \u0160teins nel 2008. A causa della bassa densit\u00e0 di materiale all'interno della fascia, oggi si stima che, per una sonda, le probabilit\u00e0 di impatto con un asteroide sono meno di una su un miliardo.\nLa maggior parte delle immagini degli asteroidi della fascia provengono da brevi flyby di sonde dirette verso altri obiettivi. Solo le missioni Dawn, NEAR e Hayabusa hanno studiato le orbite e le superfici degli asteroidi per un periodo prolungato. Dawn ha esplorato Vesta dal luglio 2011 al settembre 2012, ed per poi osservare Cerere dal 2015 fino a fine missione. Una possibile visita di Pallade della sonda, a missione conclusa, fu pensata marginalmente, ma risult\u00f2 irrealizzabile per la forte differenza di orbita, mentre la proposta di visitare un altro asteroide fu rifiutata."}
{"id": "4799509", "revid": "92105", "url": "https://it.wikipedia.org/wiki?curid=4799509", "title": "Fuoripista", "text": ""}
{"id": "4799510", "revid": "295921", "url": "https://it.wikipedia.org/wiki?curid=4799510", "title": "Romano Garofalo", "text": " Noto al grande pubblico per essere il padre di Jonny Logan e di Alfonso, \u00e8 stato uno dei pi\u00f9 prolifici autori di fumetti italiani tra gli anni settanta e gli anni ottanta.\n\u00c8 ideatore e autore di molti personaggi con la collaborazione di numerosi disegnatori italiani, tra cui si ricordano: Leone Cimpellin, Giorgio Cavazzano, Giorgio Trevisan, Silvano Sacchetti, Marzio Lucchesi, Giuseppe Scapigliati, Massimo Albini, Magnus, Giovanni Zaccagnini, Silvia Mondini, Silver e Clod.\nCarriera.\nRiminese DOC, dopo il Liceo Classico \u201cGiulio Cesare\u201d di Rimini e dopo essersi laureato in Lettere e Filosofia (Universit\u00e0 di Bologna), continua con gli studi di psicologia alla Statale di Milano e, contemporaneamente, approda al mondo del Fumetto con \"Jonny Logan\", un successo editoriale degli anni settanta, apparso anche in Tv nella popolare serie \"Supergulp\" (Rai Due).\nI suoi personaggi di maggior successo restano Jonny Logan che, oltre ad essere diventato un fumetto di culto, \u00e8 apparso anche nella serie televisiva Supergulp della RAI, e Alfonso (noto anche come \"Mostralfonso\") che \u00e8 stato tradotto e pubblicato in Europa, Sud America e Giappone; nella stagione 87/88 il personaggio diventa il protagonista di un programma televisivo sul circuito nazionale Odeon TV, \"Slurp\"\nI curatori della rivista scandinava \u201c\"Fodring Forbudt\"\u201d scelgono di inserire \"MostrAlfonso\" come \u201ctestimonial\u201d, sempre presente in copertina.\nHa ideato e realizzato, numerosi altri personaggi pubblicati su quotidiani, periodici e giornali per ragazzi in Italia e all'estero.\nOggi Romano Garofalo gestisce con un nutrito gruppo di cartoonist, il quotidiano multimediale interattivo di satira, critica e costume: \"www.italiancomics.it\".\nCritica.\nCarlo Brusati defin\u00ec Jonny Logan \"un antidoto, nel senso che \u00e8 un eroe antieroe. Oppone alla violenza, al crimine legalizzato, ai soprusi, agli eccessi, alla mafia, la sua furbizia latina, la sua abilit\u00e0 nel sapersi trarre d'impaccio con il minimo sforzo, il suo buon senso, il suo dinamismo di povero essere alle prese con gli stimoli della fame\"."}
{"id": "4799515", "revid": "216401", "url": "https://it.wikipedia.org/wiki?curid=4799515", "title": "Vini Caldirola-Longoni Sport", "text": ""}
{"id": "4799517", "revid": "599013", "url": "https://it.wikipedia.org/wiki?curid=4799517", "title": "Castel Maggio", "text": "Castel Maggio (in tedesco \"Mayenburg\") \u00e8 un castello medievale che si trova a Foiana (\"V\u00f6llan\"), frazione del comune di Lana in Alto Adige.\nStoria.\nI primi documenti riguardanti il castello risalgono al 1241, ma il luogo in cui sorge probabilmente ospitava una fortezza gi\u00e0 in epoca preistorica o romana, vista la notevole posizione strategica.\nInizialmente doveva far parte del sistema di fortificazioni difensive dei conti di Appiano ma, dopo la loro caduta, pass\u00f2 ai conti di Tirolo nel 1253.\nNel 1358 si estinse la famiglia dei Mayenburg, che fino ad allora aveva avuto il castello in feudo. Esso pass\u00f2 quindi di mano in mano finch\u00e9 nel 1600 (o nel 1648 secondo altri) divenne di propriet\u00e0 dei conti Brandis.\nCol tempo per\u00f2 il castello perse di importanza e nel 1814 fu venduto a dei contadini del luogo, cosa che ne sanc\u00ec la definitiva rovina.\nIn seguito un medico meranese, Josef Auffinger, lo compr\u00f2 e inizio un limitato restauro per evitarne ulteriori crolli.\nStruttura.\nIl castello \u00e8 circondato da una cinta muraria all'interno della quale si trovano due ampi cortili, il palazzo residenziale, il mastio, la cappella e altri edifici minori.\nTranne il mastio, gli altri edifici sono ormai senza tetto e ridotti alle sole mura perimetrali. Nella cappella sono presenti tracce di affreschi risalenti al XV secolo.\nIl castello \u00e8 normalmente chiuso e non visitabile"}
{"id": "4799525", "revid": "1226", "url": "https://it.wikipedia.org/wiki?curid=4799525", "title": "Hypermedia", "text": ""}
{"id": "4799526", "revid": "124991875", "url": "https://it.wikipedia.org/wiki?curid=4799526", "title": "Jaroslav Posp\u00ed\u0161il", "text": "Carriera.\nFrequenta principalmente il circuito ITF, nel quale ha vinto quindici titoli \"Futures\", e l'ATP Challenger Tour, dove ha vinto tre titoli. Nei tabelloni principali dei tornei dell'ATP Tour ha disputato 7 incontri vincendo solo quello contro Ga\u00ebl Monfils, a quel tempo n\u00ba 31 del ranking ATP, nel primo turno dell'Erste Bank Open 2013 di Vienna. I suoi migliori piazzamenti nel ranking sono stati il 103\u00ba in singolare (23 maggio 2011) e il 115\u00ba in doppio (1\u00ba ottobre 2012).\nAl dicembre 2021 \u00e8 il quarto tennista pi\u00f9 anziano in attivit\u00e0 nel singolare."}
{"id": "4799527", "revid": "287204", "url": "https://it.wikipedia.org/wiki?curid=4799527", "title": "Jaroslav Pospisil", "text": ""}
{"id": "4799528", "revid": "212348", "url": "https://it.wikipedia.org/wiki?curid=4799528", "title": "Vetro scenico", "text": "Il vetro scenico (chiamato anche vetro zucchero) \u00e8 un materiale a base di sciroppo di mais e saccaridi usato nel mondo dello spettacolo per simulare il vetro. I legami chimici di tale composto zuccherino sono pi\u00f9 deboli rispetto ai vetri silicei e questo favorisce la sua rottura riducendo la probabilit\u00e0 di lesioni e graffi."}
{"id": "4799530", "revid": "125608082", "url": "https://it.wikipedia.org/wiki?curid=4799530", "title": "Giorgio Contini", "text": ""}
{"id": "4799535", "revid": "767487", "url": "https://it.wikipedia.org/wiki?curid=4799535", "title": "T\u00fcrkiye 1. Basketbol Ligi 2000-2001", "text": "La T\u00fcrkiye 1. Basketbol Ligi 2000-2001 \u00e8 stata la 35\u00aa edizione del massimo campionato turco di pallacanestro maschile. La vittoria finale \u00e8 stata ad appannaggio dell'\u00dclkerspor."}
{"id": "4799539", "revid": "228587", "url": "https://it.wikipedia.org/wiki?curid=4799539", "title": "Le avventure del barone Von Trenck", "text": "Le avventure del barone Von Trenck \u00e8 uno sceneggiato televisivo di produzione italo-tedesca in sei puntate diretto da Fritz Umgelter e trasmesso dalla RAI nel 1973, poi replicato sulla Rete 2 nell'agosto 1980. Nel 2003 ne \u00e8 stato fatto un remake in Germania, mai distribuito in Italia, in cui Matthias Habich, gi\u00e0 protagonista nella prima serie, interpretava invece un personaggio secondario.\nTrama.\nLa vita e le avventure del barone prussiano Friedrich von der Trenck, ufficiale al servizio del Re Federico II, presso il quale, a causa dell'amore corrisposto tra lui e la sorella Amalia, cadr\u00e0 in disgrazia e, dopo essere stato esiliato, verr\u00e0 costretto ad una lunga detenzione, morendo infine in Francia, ghigliottinato durante la rivoluzione."}
{"id": "4799541", "revid": "123980354", "url": "https://it.wikipedia.org/wiki?curid=4799541", "title": "Giuseppe Aventi", "text": "Biografia.\nInterventista, combatt\u00e9 nella prima guerra mondiale in qualit\u00e0 di sottotenente. Nel 1919 partecip\u00f2 all'impresa di Fiume con D'Annunzio e subito dopo fu chiamato da Mussolini per entrare nella redazione de \u00abIl Popolo d'Italia\u00bb. Iscritto al partito fascista quello stesso anno, ne usc\u00ec nel 1923 e prese a collaborare con la stampa d'opposizione, motivo per cui nel 1924, a Bologna, i fascisti lo aggredirono al punto da rendere necessario il ricovero in ospedale per dieci giorni. Nel 1926 fu condannato a cinque anni di confino a Lampedusa.\nEra laureato in lettere all'Universit\u00e0 di Bologna e scrisse per le riviste \u00abPan\u00bb (1933-1935), \u00abP\u00e9gaso\u00bb (1929-1933) e \u00abSolaria\u00bb (1926-1934), firmandosi col cognome della madre (la contessa Aventi, discendente da una famiglia ferrarese di patrioti risorgimentali) per scampare alla persecuzione fascista. Continu\u00f2 l'attivit\u00e0 di opposizione al regime e fu arrestato a Roma e Bologna; nel gennaio del 1939, a Firenze, fu ristretto nel carcere delle Murate, dove rimase sino ad aprile, poi fu nuovamente confinato, questa volta a Ventotene.\nNel secondo dopoguerra collabor\u00f2 a \u00abNuovi Argomenti\u00bb."}
{"id": "4799550", "revid": "1782831", "url": "https://it.wikipedia.org/wiki?curid=4799550", "title": "Brisbane International 2014 - Qualificazioni singolare maschile", "text": "Le qualificazioni del singolare maschile del Brisbane International 2014 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "4799551", "revid": "24281", "url": "https://it.wikipedia.org/wiki?curid=4799551", "title": "Bouncing Souls", "text": ""}
{"id": "4799553", "revid": "247222", "url": "https://it.wikipedia.org/wiki?curid=4799553", "title": "Libera (Mia Martini)", "text": ""}
{"id": "4799562", "revid": "539461", "url": "https://it.wikipedia.org/wiki?curid=4799562", "title": "Frente Nacional (Colombia)", "text": ""}
{"id": "4799568", "revid": "124694354", "url": "https://it.wikipedia.org/wiki?curid=4799568", "title": "Battaglia di Caishi", "text": "La battaglia di Caishi (in cinese: ) fu una battaglia navale che ebbe luogo tra il 26 e il 27 novembre 1161, durante la guerra J\u012bn-Song. I soldati sotto il comando del principe Hailing, imperatore Jurchen della Dinastia J\u012bn, cercarono di attraversare il fiume Yangtze durante la loro campagna militare contro la dinastia Song. I Song avevano combattuto contro i Jin per diversi decenni e persero quasi tutti i loro territori a nord del fiume Huai. Un trattato di pace stipulato nel 1142 stabil\u00ec il confine tra i due stati, con i J\u012bn che mantenevano il controllo del nord della Cina e i Song quello dello sud .\nIl principe Hailing fu messo sul trono nel 1122, ed era suo intento a unire la Cina settentrionale e meridionale sotto un unico impero. Nel 1158, afferm\u00f2 che i Song avessero violato il trattato del 1142, un \"casus belli\" per dichiarare guerra. Inizi\u00f2 dunque, l'anno successivo, i preparativi per la battaglia. Istitu\u00ec la leva e tutti gli uomini abili erano tenuti ad arruolarsi. Tale provvedimento risult\u00f2 alquanto impopolare, portando a rivolte che furono poi soppresse. L'esercito J\u012bn lasci\u00f2 la capitale Kaifeng il 15 ottobre e si spinse, attraverso lo Huai, verso il fiume Yangtze, senza trovare molta resistenza da parte dei Song.\nI Song fortificarono tutta la parte anteriore del fiume Yangtze. Hailing allora prospett\u00f2 di attraversare il fiume a Caishi. Egli salp\u00f2 quindi dalla sponda settentrionale dello Yangtze, il 26 novembre, e si scontr\u00f2 con le forze Song, guidate dal funzionario del governo Yu Yunwen in una battaglia navale. Le navi da guerra con ruote a pala della flotta Song, armati di trabucchi e bombe a proiettili, sconfissero le navi della marina Jin. La battaglia fu una vittoria decisiva per i Song. I numeri dei soldati Jin partecipanti alla battaglia sono contraddittori e probabilmente gonfiati. I moderni studi suggeriscono che la battaglia fu pi\u00f9 limita e pi\u00f9 imparziale rispetto alle forze Song in campo. La vittoria alz\u00f2 il morale della fanteria Song e ferm\u00f2 l'avanzata meridionale dell'esercito Jin. Un colpo di stato militare aveva avuto luogo nella corte Jin, mentre Hailing era assente. Hailing fu poi assassinato in un campo militare dai suoi stessi uomini. Un successivo trattato di pace firmato sia dai Song che dagli Jin nel 1165, pose fine al conflitto tra i due stati."}
{"id": "4799574", "revid": "912195", "url": "https://it.wikipedia.org/wiki?curid=4799574", "title": "Bfmv", "text": ""}
{"id": "4799575", "revid": "579714", "url": "https://it.wikipedia.org/wiki?curid=4799575", "title": "Disegni rupestri della Valcamonica", "text": ""}
{"id": "4799577", "revid": "1305772", "url": "https://it.wikipedia.org/wiki?curid=4799577", "title": "Vangjush Dako", "text": "Biografia.\nFa parte del Partito Socialista d'Albania."}
{"id": "4799578", "revid": "819238", "url": "https://it.wikipedia.org/wiki?curid=4799578", "title": "Ferrovia La Spezia Centrale-Arsenale-San Bartolomeo", "text": ""}
{"id": "4799583", "revid": "1305772", "url": "https://it.wikipedia.org/wiki?curid=4799583", "title": "Klotho", "text": ""}
{"id": "4799584", "revid": "1543377", "url": "https://it.wikipedia.org/wiki?curid=4799584", "title": "Sistema pitot-statico", "text": "Un sistema pitot-statico \u00e8 un sistema di strumenti sensibili alla pressione che viene spesso utilizzato in aeronautica per determinare la velocit\u00e0 di un aereo, il numero di Mach, l'altitudine, e velocit\u00e0 variometrica. Tale sistema \u00e8 generalmente costituito da un tubo di Pitot, da una presa statica e da alcuni strumenti di misurazione. Questa apparecchiatura \u00e8 utilizzata per misurare le forze che agiscono su un velivolo in funzione della temperatura, della densit\u00e0, della pressione e delle viscosit\u00e0 del fluido in cui si trova.\nAltri strumenti che possono essere collegati a tale dispositivo sono: l\"'air data computer\", il \"flight data recorder\", il codificatore di altitudine e i dispositivi per il controllo della pressurizzazione in cabina. Errori nella lettura dei dati forniti da questo sistema possono essere estremamente pericolosi, in quanto i dati ottenuti tramite il sistema pitot-statico, come l'altitudine, sono spesso fondamentali per la sicurezza di un volo. Diversi disastri aerei commerciali sono stati causati da un guasto di questo sistema.\nPressione pitot-statico.\nIl sistema pitot-statico utilizza il principio del gradiente di pressione dell'aria. Funziona misurando pressioni o differenze di pressione, e utilizzando questi valori \u00e8 in grado di determinare la velocit\u00e0 e l'altitudine. Tali pressioni sono misurate dalla presa statica (pressione statica) e dal tubo di Pitot (pressione di Pitot). La pressione statica \u00e8 utilizzata in tutte le misurazioni, mentre la pressione di Pitot viene utilizzata solo per determinare la velocit\u00e0.\nPressione di pitot.\nLa pressione di Pitot \u00e8 ottenuta dal tubo di Pitot. Essa \u00e8 una misura della pressione dinamica dell'aria (la pressione d'aria creata dal movimento del veicolo) a cui \u00e8 sommata la pressione statica (ovvero la pressione atmosferica alla quota considerata). In condizioni ideali \u00e8 uguale alla pressione totale. Il tubo di Pitot si trova pi\u00f9 spesso sulla parte anteriore o sull'ala di un aeromobile, rivolto in avanti, in cui l'apertura \u00e8 esposta al flusso d'aria relativo. Collocando il tubo di Pitot in una tale posizione, la misurazione della pressione ram (la pressione esercitata su un corpo che si muove all'interno di un fluido) dell'aria \u00e8 pi\u00f9 accurata, in quanto meno soggetta a flussi aerodinamici dovuti alla struttura del velivolo. Quando la velocit\u00e0 aumenta anche la pressione ram dell'aria aumenta influendo sui valori indicati dall'anemometro.\nPressione statica.\nLa pressione statica \u00e8 ottenuta attraverso una presa statica che frequentemente \u00e8 realizzata tramite un foro ad incasso nella fusoliera di un aeromobile ed \u00e8 collocata in modo che il flusso d'aria a cui accede sia in una zona relativamente indisturbata. Alcuni aeromobili possono avere una sola presa statica, mentre altri possono averne pi\u00f9 di una. Nei casi in cui le prese statiche siano pi\u00f9 di una, esse sono solitamente situate su ciascun lato della fusoliera. In questo modo pu\u00f2 essere rilevata una pressione media, che si traduce in letture pi\u00f9 accurate in specifiche situazioni di volo. Una porta statica alternativa pu\u00f2 essere posizionata all'interno della cabina dell'aeromobile, come \"backup\" nel caso che quelle esterne risultino bloccate. Un tubo di Pitot-statico integra efficacemente le porte statiche nella sonda di Pitot. Esso comprende un secondo tubo (o tubi) coassiale con fori per il campionamento della pressione sui lati della sonda, fuori dal flusso d'aria diretto, in modo da misurare la pressione statica. Quando l'aeromobile sale di altitudine, la pressione statica diminuisce di conseguenza.\nPressione multipla.\nAlcuni sistemi Pitot-statico incorporano singole sonde che contengono pi\u00f9 porte per la trasmissione di pressione, che consentono il rilevamento della pressione dell'aria, l'angolo di incidenza e di derapata. A seconda del modello, tali sensori aerodinamici possono essere realizzati con 5 o 7 fori che costituiscono sensori aerodinamici. Tecniche di rilevamento della pressione differenziale possono essere utilizzate per calcolare l'angolo di attacco e l'angolo di derapata.\nStrumentazione pitot-statico.\nIl sistema pitot-statico permette di ottenere le pressioni utili per far funzionare alcune strumentazioni di bordo degli aeromobili. Sebbene le spiegazioni che seguiranno illustrano gli strumenti meccanici tradizionali, molti aerei moderni utilizzano un sistema computerizzato per calcolare velocit\u00e0, rateo di salita, altitudine e numero di Mach. In alcuni aerei due sistemi computerizzati ricevono la pressione statica e totale da tubi di Pitot e prese statiche indipendenti e il computer di controllo del volo confronta tali risultati per determinare se vi siano discrepanze. Vi sono anche strumenti in \"stand-by\" che offrono ridondanza nel caso che vi siano problemi con gli strumenti principali.\nAnemometro.\nL'anemometro \u00e8 collegato sia al tubo di Pitot che alla presa statica. La differenza tra la pressione di Pitot e la pressione statica \u00e8 chiamata pressione dinamica. Maggiore \u00e8 la pressione dinamica, maggiore \u00e8 la velocit\u00e0 che viene rilevata. Un tradizionale anemometro meccanico contiene un diaframma meccanico collegato al tubo di Pitot. L'alloggiamento intorno al diaframma \u00e8 ermetico e viene scaricato dalla presa statica. Pi\u00f9 alta \u00e8 la velocit\u00e0, maggiore \u00e8 la pressione ram, maggiore \u00e8 la pressione sul diaframma e, di conseguenza, maggiore \u00e8 il movimento dell'ago collegato al diaframma.\nAltimetro.\nL'altimetro a pressione, noto anche come altimetro barometrico, viene utilizzato per determinare le variazioni di pressione dell'aria che si verificano in seguito ai cambiamenti di altitudine del velivolo. Gli altimetri devono essere calibrati prima del volo per registrare la pressione sul livello del mare. L'involucro dello strumento dell'altimetro \u00e8 ermetico ed ha uno sfiato collegato alla presa statica. All'interno dello strumento vi \u00e8 un barometro aneroide sigillato. Quando la pressione diminuisce, il barometro interno si espande e tramite un sistema meccanico, viene visualizzata una data altitudine. Al contrario, quando la pressione aumenta, vengono indicate altitudini pi\u00f9 basse.\nMachmetro.\nGli aerei progettati per volare in regime transonico o supersonico possiedono un machmetro. Tale strumento viene utilizzato per misurare il rapporto tra la velocit\u00e0 reale del velivolo e la velocit\u00e0 del suono. Gli aerei supersonici hanno un limite riguardo al numero di Mach in cui sono in grado di volare, che \u00e8 conosciuto come \"limite di Mach\". Il numero di Mach viene visualizzato come frazione decimale.\nIndicatore di velocit\u00e0 verticale.\nIl variometro, noto anche come indicatore di velocit\u00e0 verticale \u00e8 lo strumento associato al sistema Pitot-statico che permette di determinare se un aereo \u00e8 in volo livellato. La velocit\u00e0 verticale indica specificamente la velocit\u00e0 di salita o la velocit\u00e0 di discesa, che viene misurata in piedi al minuto o metri al secondo. La velocit\u00e0 verticale \u00e8 misurata attraverso un collegamento meccanico con un diaframma collocato all'interno dello strumento. La zona circostante al diaframma viene scaricata alla presa statica attraverso una perdita calibrata. Quando l'aeromobile inizia ad aumentare di altitudine, il diaframma inizier\u00e0 a contrarsi ad una velocit\u00e0 maggiore di quella della perdita calibrata, portando l'ago a mostrare una velocit\u00e0 verticale positiva. Al contrario, quando l'aereo \u00e8 in discesa viene mostrata una velocit\u00e0 verticale negativa. La fuga calibrata varia da modello a modello, ma il tempo medio per il diaframma per equalizzare la pressione \u00e8 compreso tra i 6 e i 9 secondi.\nErrori del sistema pitot-statico.\nVi sono diverse situazioni che possono influenzare la precisione degli strumenti che dipendono dal sistema pitot-statico. Alcune sono dovute ad avarie del sistema pitot-statico stesso, e possono essere classificate come \"anomalie di sistema\", mentre altre sono il risultato di prodotti difettosi o altri fattori ambientali che possono essere classificati come \"errori intrinseci\".\nMalfunzionamenti del sistema.\nTubo di Pitot ostruito.\nUn tubo di Pitot ostruito \u00e8 un problema che interessa solamente l'anemometro. Un tubo di Pitot ostruito provoca la registrazione di un aumento della velocit\u00e0 da parte dell'anemometro quando l'aereo sale di quota, anche se la velocit\u00e0 effettiva \u00e8 costante. Ci\u00f2 \u00e8 causato dalla pressione interna al tubo di Pitot che rimane costante mentre la pressione statica diminuisce all'aumentare della quota. Nella situazione opposta, l'anemometro mostra una diminuzione della velocit\u00e0 quando l'aereo scende. Il tubo di Pitot \u00e8 suscettibile ad ostruirsi per colpa di ghiaccio, acqua, insetti o altre cause. Per questo motivo, le agenzie per la regolamentazione del volo, come la \"Federal Aviation Administration\" statunitense, raccomandano che il tubo di Pitot sia verificato per eventuali ostruzioni prima del volo. Per evitare il congelamento, molti tubi di Pitot sono dotati di un elemento riscaldante. Un tubo di Pitot riscaldato \u00e8 necessario in tutti gli aeromobili certificati per il volo strumentale.\nPresa statica ostruita.\nUna presa statica bloccata \u00e8 una situazione ancora pi\u00f9 grave perch\u00e9 riguarda tutti gli strumenti correlati al sistema Pitot statico. Una delle cause pi\u00f9 frequenti di blocco della presa statica \u00e8 correlata al congelamento della fusoliera.\nUna porta statica ostruita provoca il blocco dell'altimetro ad un valore costante, ovvero l'altitudine a cui si trovava al momento del blocco. L'indicatore di velocit\u00e0 verticale sar\u00e0 bloccato sullo zero e non potr\u00e0 mutare. L'anemometro si comporter\u00e0 in modo contrario rispetto all'ostruzione del tubo di Pitot, cio\u00e8 legger\u00e0 un valore di velocit\u00e0 inferiore al reale durante le fasi di salita dell'aeromobile e una velocit\u00e0 superiore durante le fasi di discesa. Nella maggior parte dei velivoli con cabine non pressurizzate, \u00e8 disponibile una presa statica alternativa che pu\u00f2 essere attivata dall'interno della cabina di pilotaggio del velivolo.\nErrori intrinseci.\nGli errori intrinseci possono rientrare in diverse categorie, ognuna delle quali pu\u00f2 interessare diversi strumenti. \nErrori di posizione.\nUn'altra classe di errori intrinseci \u00e8 quella degli errori di posizione. Un errore di posizione si verifica quando la pressione statica del velivolo \u00e8 diversa dalla reale pressione atmosferica in cui si trova il velivolo. Questo errore \u00e8 causato dall'aria che fluisce oltre la porta statica ad una velocit\u00e0 diversa dalla velocit\u00e0 vera del velivolo. Errori di posizione possono dar luogo a errori positivi o negativi, a seconda dei fattori che li causano. Questi fattori includono velocit\u00e0, angolo di attacco, peso dell'aereo, accelerazione, configurazione del velivolo e, nel caso di elicotteri, del flusso discendente.\nGli errori di posizione si possono classificare come \"errori fissi \" o \"errori variabili\". Gli errori fissi sono definiti come errori che sono specifici di un particolare modello di aeromobile. Gli errori variabili sono causati da fattori esterni quali pannelli deformati che ostacolano il flusso dell'aria o particolari situazioni che possono sollecitare eccessivamente l'aeromobile."}
{"id": "4799589", "revid": "413187", "url": "https://it.wikipedia.org/wiki?curid=4799589", "title": "Charles-Marie-Napol\u00e9on de Beaufort d'Hautpoul", "text": ""}
{"id": "4799590", "revid": "579714", "url": "https://it.wikipedia.org/wiki?curid=4799590", "title": "Area archeologica di Agrigento", "text": ""}
{"id": "4799591", "revid": "92723", "url": "https://it.wikipedia.org/wiki?curid=4799591", "title": "Brisbane International 2014 - Singolare maschile", "text": "Il singolare maschile del Brisbane International 2014 \u00e8 stato un torneo di tennis facente parte dell'ATP World Tour 2014.\nAndy Murray era il detentore del titolo ma ha deciso di partecipare al torneo di Doha.\nLleyton Hewitt ha sconfitto in finale Roger Federer per 6-1, 4-6, 6-3.\nTeste di serie.\nLe prime 4 teste di serie ricevono un bye per il secondo turno."}
{"id": "4799593", "revid": "256896", "url": "https://it.wikipedia.org/wiki?curid=4799593", "title": "Hizan", "text": "Hizan \u00e8 un comune della provincia di Bitlis, in Turchia orientale, a sud-ovest del lago Van.\nSituata nell'antico Vaspurakan, Khizan (in armeno \u053d\u056b\u0566\u0561\u0576) \u00e8 stata sotto il dominio omayyade, abbaside, selgiuchide e ayyubide, prima di diventare nel 1514 ottomana.\n\u00c8 nota per essere stata un centro importante di produzione di manoscritti e di miniature armene dal XIV al XVI secolo, specialmente all'interno dei monasteri armeni di Baridzor e di San Gamaliel.."}
{"id": "4799594", "revid": "729019", "url": "https://it.wikipedia.org/wiki?curid=4799594", "title": "Charles Marie Napol\u00e9on de Beaufort d'Hautpoul", "text": "Biografia.\nFiglio di Agn\u00e8s Louise Catherine de Bud\u00e9 e do \u00c9douard Brandoin de Ballaguier, marchese de Beaufort d'Hautpoul, colonnello del genio, Charles Marie Napol\u00e9on nacque a Salerno, nell'allora Regno di Napoli, nel 1804.\nIntrapresa la carriera militare ispirato dalla figura paterna, entr\u00f2 nell'accademia militare di Saint-Cyr e prese parte alla Spedizione di Morea. Nel 1830 fece parte della spedizione ad Algeri come aiutante di campo del generale Valaz\u00e9. Dal 1834 al 1837, fu incaricato dal maresciallo Soult di missioni in Egitto e Siria, divenendo anche aiutante di campo di Sulayman Pasci\u00e0, e poi del sultano egiziano Ibr\u0101h\u012bm Pasci\u00e0 durante la campagna in Siria.. \"Attach\u00e9\" all'ambasciata francese in Persia, colse l'occasione per visitare tutta l'Asia minore, per poi compiere una nuova missione in Egitto per conto del governo francese. Aiutante di campo del duca d'Aumale, serv\u00ec in Algeria sino al 1848, guadagnandosi dapprima i galloni di capo squadrone e poi quelli di tenente colonnello, presenziando alla Battaglia di Samala.\nRichiamato a Parigi dal generale Cavaignac, dal 1849 torn\u00f2 in Algeria e fu capo dello staff di stato maggiore del generale P\u00e9lissier nella provincia d'Orano. Colonnello nel 1850, venne nominato Generale di brigata dal 1\u00ba gennaio 1851, dirigendo le spedizioni contro il Marocco e comandato le suddivisioni di Mostaganem e Tlemcen. Si occup\u00f2 anche della repressione dei Beni-Snassen.\nRientrato in Francia nel 1858, comand\u00f2 il dipartimento militare de l'Yonne e nel 1859 divenne capo di stato maggiore del 5\u00ba corpo d'armata, prendendo parte intanto alla campagna in Italia nell'ambito della Seconda guerra d'indipendenza italiana che lo vide presente tra le altre alla Battaglia di Magenta. Nell'aprile del 1860 venne incaricato di definire il nuovo confine della regione della Savoia da poco passata alla Francia e venne promosso Generale di divisione il 14 agosto di quello stesso anno.\nNel 1860, comand\u00f2 la spedizione francese in Siria con 6000 uomini, con l'accordo dell'Impero Ottomano, con l'obiettivo di proteggere i cristiani in Medio Oriente, a seguito dei massacri di maroniti cristiani. All'epoca, la Francia, comandata da Napoleone III, rivendicava la missione di continuare il suo antico ruolo di protettrice dei cristiani nell'Impero ottomano.\nDivenuto membro dello stato maggiore dell'esercito francese, riprese il proprio servizio militare attivo nel 1870 come capo di stato maggiore dell'esercito di stanza a Parigi e fu gran referendario del senato. Abbandonata la carriera militare dopo il crollo del secondo impero napoleonico, mor\u00ec nel 1890 a Parigi."}
{"id": "4799608", "revid": "11959", "url": "https://it.wikipedia.org/wiki?curid=4799608", "title": "Nurs", "text": ""}
{"id": "4799610", "revid": "124010531", "url": "https://it.wikipedia.org/wiki?curid=4799610", "title": "Episodi de Il peccato e la vergogna (seconda stagione)", "text": "La seconda stagione della serie televisiva Il peccato e la vergogna \u00e8 stata trasmessa in Italia dal 10 gennaio al 14 febbraio 2014 su Canale 5.\n\"Primo episodio\".\nRoma, 1945. La guerra \u00e8 finalmente finita. Carmen Fontamara (Manuela Arcuri) d\u00e0 alla luce suo figlio, frutto della violenza che la donna aveva subito dal pericoloso Nito Valdi (Gabriel Garko). La famiglia Fontamara \u00e8 al settimo cielo per la nascita del bambino mentre il Cavaliere Francesco (Stefano Santospago) \u00e8 convinto che il padre del nascituro sia suo figlio Giancarlo (Francesco Testi), ancora impegnato a combattere al Nord con i partigiani del gruppo Armata Rossa.\n\"Secondo episodio\".\nMentre a Bologna Nito Valdi continua la sua opera di seduzione nei confronti di Elsa Pinker, a Roma Carmen apprende da Giancarlo, supportato dall'ispettore Malpietro, che Valdi non solo ha intenzione di rapirla, ma \u00e8 anche colui che invia il cibo a palazzo Fontamara.\nGiancarlo, intanto, con i suoi ex compagni partigiani ha ricostituito Armata Rossa con l'intento di giustiziare i criminali fascisti, che in seguito all'approvazione di un'amnistia potrebbero essere liberati. Elsa Pinker \u00e8 disposta a finanziare il gruppo se uccideranno l'ex podest\u00e0 Domenico Balsamo, responsabile della deportazione della sua famiglia.\nNorma ritorna a Roma per coordinare i compagni e anche per ottenere informazioni su Davide Disegni, di cui non si fida. Scopre che il vero Davide \u00e8 un uomo anziano e prova ad avvertire Elsa che, per\u00f2, non le d\u00e0 retta. Anche Nito torna a Roma, riuscendo ad incontrare il piccolo Valerio ai giardinetti insieme a Pina. Poi su un treno uccide Norma. Il ritrovamento del cadavere della donna insospettisce l'ispettore Malpietro e Giancarlo, mentre Carmen scopre con orrore, dal racconto di Pina, che Nito Valdi ha avvicinato il figlio Valerio.\n\"Terzo episodio\".\nGiancarlo arrivato a Bologna tenta di mettersi in contatto telefonico con Elsa. La donna, che si era nascosta per sfuggire alla furia omicida di Nito, risponde al telefono, ma Valdi la trova e la uccide. A parlare con Giancarlo al telefono \u00e8 quindi proprio Nito, che invita il rivale a raggiungerlo. Quando per\u00f2 Giancarlo arriva a palazzo Pinker, Nito \u00e8 gi\u00e0 fuggito dopo aver lasciato un biglietto scrivendo che il loro confronto \u00e8 solo rimandato. Quando Giancarlo torna a Roma da Carmen, i due rivelano al resto della famiglia che Nito Valdi non lascer\u00e0 mai Roma senza portare con s\u00e9 suo figlio, Valerio.\nNito rapisce il piccolo Giulio per costringere Carmen a prendere Valerio e a fuggire con lui. La donna \u00e8 costretta ad accettare, e dopo aver preso il figlio, esce da palazzo Fontamara e sale nella macchina dove ci sono Nito e Giulio. Prima di partire, per\u00f2, Nito obbliga Carmen ad abbandonare Giulio o lo ammazzer\u00e0. Il bambino, convinto che la madre voglia bene solo a Valerio, le giura eterno odio.\nTornato a casa, Giulio sceglie come sostituta di sua madre la zia Piera e Giancarlo dice alla moglie di avere sempre amato Carmen.\nIntanto, Nito fugge insieme a Carmen e Valerio su una piccola barca diretta verso il Sud America. Una notte la donna riesce a fuggire insieme al bambino e raggiunge una casa, venendo ospitata da una coppia di anziani che, per\u00f2, sono complici di Nito e la riconsegnano a Valdi.\nGiancarlo e l'ispettore Malpietro riescono a rintracciare la barca dove Nito sta scappando con Carmen e Valerio. La polizia trova la donna addormentata all'interno mentre Nito, che era fuori con il piccolo, incarica una ragazza di portare Valerio dalla madre. L'uomo, prima di darsi alla fuga, promette di tornare a prenderli.\nTornata a casa, Carmen deve fare i conti con l'odio che Giulio nutre nei confronti suoi e di Valerio. Quella notte il bambino prende una scatola di fiammiferi \u00e8 d\u00e0 fuoco alla culla del neonato. Carmen interviene e salva Valerio, scoprendo l'amara verit\u00e0 sull'altro figlio.\nQuanto a Nito, ormai ricchissimo grazie ai soldi di Elsa Pinker, si rifugia a Cuba e si fa fare un tatuaggio: un cuore con i nomi di Carmen e Valerio. Entrambi saranno presto suoi.\n\"Quarto episodio\".\nA Cuba, Nito incontra Glaucia (Viola Velasco), una prostituta che assomiglia molto a Carmen, per cui l'uomo se ne invaghisce.\nNel frattempo a Roma, Malpietro si incontra segretamente con Furio Truzzi (Urbano Barberini), capo dei servizi segreti, e scopriamo che l'ispettore ha sempre fatto il doppio gioco, fornendo preziose informazioni sull'Armata Rossa. In cambio Malpietro chiede che i servizi segreti uccidano Nito a Cuba.\nGiancarlo si incontra con il professor Gilsenti (Alfredo Pea), suo compagno al gruppo Armata Rossa e questo gli dice che il Fontamara sarebbe la persona pi\u00f9 adatta per uccidere Domenico Balsamo, un ex fascista recentemente assolto dai suoi crimini. Giancarlo, per\u00f2, risponde che sta pensando di lasciare l'Armata Rossa dato che ha deciso di trasferirsi a palazzo Fontamara con Carmen, riconoscendo Giulio come suo figlio.\nDopo una lite con Carmen, Francesco riscrive il testamento ritenendo solo Giulio sangue del suo sangue.\nCarmen va da Giancarlo e i due si lasciano andare alla passione. Subito dopo, lei gli chiede di prendere Giulio con lui e Piera, per salvare il piccolo Valerio dalla pazzia del fratello. I due litigano e la donna decide di chiudere la relazione con lui dicendogli che non lo ama pi\u00f9. La rottura con Carmen spinge Giancarlo a rientrare nel gruppo Armata Rossa, accettando il compito di uccidere Balsamo.\nNel frattempo Nito, ossessionato da Glaucia, sottrae la donna e il figlio di lei, Miguelito, al protettore Christopher (tra l'altro padre del bambino) e li porta a vivere con s\u00e9 in una splendida casa. Christopher, per\u00f2, al soldo dei servizi segreti, costringe Glaucia a sparare a Nito e fornire ai servizi italiani la prova fotografica della sua morte.\nGiancarlo va da Giulio e gli svela di essere suo padre. L'Armata Rossa si riunisce e Giancarlo chiede a Luigi di recuperargli una pistola per uccidere Balsamo. Truzzi fornisce a Malpietro le prove della morte di Nito e l'ispettore, come da accordi, vende Giancarlo, rivelando che sar\u00e0 lui l'assassino di Balsamo.\nGiancarlo, grazie alle dritte del compagno Italo (Enzo Curcur\u00f9), si reca nell'albergo dove Balsamo si nasconde, per ucciderlo, ma un killer spara a Giancarlo che, pi\u00f9 tardi, si spegne in ospedale dopo aver dichiarato a Carmen il suo amore eterno. Qualche tempo dopo, Piera si sente male sulla tomba di Giancarlo e perde il bambino.\nIl professor Gilsenti inizia a sospettare che Giancarlo sia stato vittima di un complotto e organizza una riunione a casa sua per capirne di pi\u00f9. Malpietro capisce che Gilsenti sospetta proprio di lui.\nCarmen si reca in commissariato da Malpietro, e non capisce che \u00e8 colpa sua se Giancarlo \u00e8 morto. Luigi le fa sapere che Nito \u00e8 stato ucciso a Cuba, e le mostra la foto. L'ispettore, invaghitosi della donna, cerca di baciarla, ma lei dice di non essere ancora pronta per amare di nuovo.\nFrancesco, sempre pi\u00f9 addolorato dalle morti in famiglia, decide di togliere Giulio alla madre e affidarlo a Piera, meditando il suicidio.\nCarmen intanto entra in affari con il sarto Cencelli (Antonio Giuliani) per salvare le propriet\u00e0 dei Fontamara.\n\"Quinto episodio\".\nLa morte di Giancarlo sconvolge la famiglia Fontamara, ma Carmen non pu\u00f2 cedere al dolore: l'assegno che il sarto Cencelli ha consegnato a Silvie per le stoffe risulta scoperto e se entro dieci giorni non salderanno il debito, palazzo Fontamara sar\u00e0 perduto. Pina viene abbandonata incinta dal soldato Johnny, ma Carmen la rassicura: fa parte della famiglia, non la lasceranno da sola.\nCarmen conosce la contessa Galli Rapetti, unica cliente e debitrice di Cencelli che promette di aiutare la sartoria, organizzando un ballo per gli americani a palazzo Fontamara. Il ricevimento \u00e8 un successo e, grazie all'articolo di Elsa Maxwell, gli abiti vanno a ruba.\nLuigi Malpietro, messo alle strette da Gilsenti che ne sospetta la responsabilit\u00e0 nella morte di Giancarlo, ricorre a Truzzi. Grazie a quest'ultimo e alla complicit\u00e0 del compagno Italo (anch'egli traditore dell'Armata Rossa), il gruppo viene decimato e il professor Gilsenti viene \"suicidato\" dagli uomini di Truzzi, non prima di aver rivelato a Piera la verit\u00e0 su Malpietro.\nFurio Truzzi consegna a Luigi il fascicolo compromettente e invita l'uomo a farlo sparire. Tra le carte l'uomo trova una foto di Lara, la figlia di Elisa Fontamara (morta suicida nella precedente stagione).\nMentre l'Italia diventa una repubblica, Truzzi incarica Italo di uccidere Piera e Fabrizietto, poi si reca a Cuba per incontrare Mr. Berger, alias Nito Valdi. L'uomo rivela a Truzzi che \u00e8 riuscito a sopravvivere all'attentato grazie all'aiuto di Glaucia e lo avverte che a Roma un ex agente dell'Ovra, Osvaldo Raitieri, meglio conosciuto come \"il diavolo\", ha dei documenti in grado di compromettere tutti gli ex fascisti che si sono ripuliti, rivelando le prove dei loro vecchi crimini.\n\"Sesto episodio\".\nMentre a Cuba il redivivo Nito Valdi incontra Truzzi e accetta di lavorare per lui, a Roma Carmen ottiene grande successo con la sartoria, riuscendo a sventare il piano di Cencelli di farla fuori con l'aiuto di Michele (Valerio Morigi), il vero disegnatore della collezione di Cencelli.\nLiliana (Eva Grimaldi), di ritorno a casa, sente la piccola Lara cantare e capendo il suo grande talento, ricorda la sua defunta amica Elisa raccontando di lei alla bambina.\nDopo un discorso vago e breve che Piera fa a Carmen, quest'ultima va dal cavaliere Francesco che si lascia andare allo sconforto per via dell'imperituro pensiero della morte dei suoi figli e della moglie. A sollevargli il morale ci penser\u00e0 Carmen, ricordandogli che ci sono ancora lei, Giulio e tutti gli altri.\nPiera (il cui obiettivo \u00e8 avere le prove che Malpietro sia un traditore) si accorge di essere seguita da un individuo e scappando, sale a bordo di un'auto dove scopre che ci sono in giro dei negativi che inchiodano il traditore. Saputo ci\u00f2, lo va a riferire alle due persone di cui si fida: Italo e Fabrizietto.\nColui che dovrebbe dare i negativi a Piera li nasconde in una bambola, e dice al telefono a Piera che uno dei suoi amici l'ha tradita. Ma prima di poter dire altro, alcuni uomini accompagnati dall'individuo che seguiva Piera, entrano in casa sua e lo uccidono.\nCarmen chiama al telefono Piera, per invitarla a una cena a casa, e lei le dice che le arriver\u00e0 una bambola a casa come regalo. In quel momento, si scopre che l'amico che ha tradito Piera \u00e8 Italo che insieme a un complice, cerca di ucciderla. Lei per salvarsi si getta dalla finestra, sfuggendo cos\u00ec ai suoi aggressori. Non riuscendo pi\u00f9 a rialzarsi, Piera chiede aiuto a un tizio che si rivela un uomo di Malpietro e la colpisce con lo sportello della macchina sui fianchi, uccidendola.\nIl giorno dopo, la polizia, convinta che sia stato un incidente, informa la famiglia della sua dipartita.\nDopo il funerale di Piera, arriva la bambola, mentre Francesco, in cerca della nipote Lara per conoscerla, viene raggiunto dal piccolo Giulio che geloso della bambina, anche perch\u00e9 figlia di Nito Valdi, pretende che il nonno voglia bene solo a lui.\nSilvie fa notare a Carmen che ha bisogno di un nuovo compagno nella sua vita, cos\u00ec Carmen va da Malpietro (che le fa la corte da giorni) e ha un rapporto sessuale con lui.\nLiliana va in cerca di lavoro e rendendosi conto che non pu\u00f2 tenere con s\u00e9 la piccola, in un primo momento la abbandona sull'uscio di casa Fontamara, ma poi la riprende con s\u00e9.\nNel frattempo, Pina partorisce suo figlio che chiama Carmelo, mentre Liliana, per sopravvivere, fa cantare ed elemosinare la piccola Lara.\n\"Settimo episodio\".\nNito \u00e8 tornato a Roma per compiere una missione per conto dei servizi segreti, ma il suo vero obiettivo \u00e8 prendere con s\u00e9 Carmen e Valerio. Malpietro, saputa la notizia che Nito \u00e8 a Roma, fa circondare la casa di poliziotti, ma Nito, grazie alla complicit\u00e0 del piccolo Giulio riesce ad arrivare a Carmen e a Valerio che lo incontra per la prima volta. Nito per\u00f2 viene sparato alle spalle da Fabrizietto, vestito da poliziotto, che voleva uccidere in realt\u00e0 Carmen e Luigi. Poi Luigi spara due colpi di pistola a Nito che muore. Dopo qualche tempo Carmen e Luigi si sposano, anche se Carmen \u00e8 riluttante per il fatto che Nito prima di morire gli aveva confessato chi era in realt\u00e0 Luigi Malpietro e lei non sapeva se credere a queste informazioni. \nPassano gli anni e dal 1949 si va al 1959. Luigi Malpietro adesso \u00e8 un politico importante ed influente mentre i figli di Carmen sono ormai adulti: Valerio \u00e8 un ragazzo buono e caritatevole, mentre Giulio \u00e8 cattivo, cinico ed arrivista; inoltre odia ancora il fratellastro per essere il figlio di Nito Valdi. Nel frattempo Carmen scopre la verit\u00e0 su Luigi Malpietro.\n\"Ottavo episodio\".\nDopo aver scoperto la verit\u00e0 su Luigi Malpietro, Carmen torna a casa e costringe Luigi ad andare in commissariato per costituirsi, ma la macchina di Malpietro esplode per un attentato dinamitardo, ordinato da Truzzi, e tutti e due muoiono. In compenso per\u00f2 Truzzi e gli altri dei servizi segreti vengono scoperti ed arrestati per i loro reati.\nIntanto a Palazzo Fontamara, Giulio viene mandato dal nonno in collegio militare in Sardegna, e anche l\u00e0 ne combiner\u00e0 di tutti i colori, mentre Valerio passa il suo tempo in parrocchia con ragazzi che provengono da situazioni spiacevoli e la sua carit\u00e0 fa breccia nel cuore di Gigliola, la figlia di Ortensia. Ortensia vuole conquistare il cuore del cavaliere per accaparrarsi tutti i beni dei Fontamara e costringe Gigliola a mandare lettere di falso aiuto a Valerio dove scrive che c'\u00e8 un uomo che la molesta sempre. Il cavaliere Fontamara decide quindi di sposare Ortensia e nel frattempo Valerio decide di prendere la strada del sacerdozio.\n\"Nono episodio\".\nNonostante gli anni di infruttuose ricerche, Francesco Fontamara continua a pagare il detective perch\u00e9 ritrovi sua nipote Lara, che vive a Parigi con Liliana, cercando di sfondare come cantante.\nLa nuova signora Fontamara, ovvero l'intrigante Ortensia, spinge il marito ad apportare grandi rinnovamenti nell'azienda di famiglia, licenziando la fedele Silvie e convincendolo a far sfilare la sartoria a Parigi.\nGiulio esce dal collegio fermamente intenzionato a mettere le mani sui beni di famiglia. Intanto, Valerio ha scelto di diventare prete e a nulla valgono i disperati tentativi di seduzione di Gigliola, l'unica che riesce a fare breccia nel cuore indurito di Giulio, sinceramente innamorato della ragazza, anche se lei non ha occhi che per Valerio.\nIntanto a Parigi, Lara trova lavoro come cantante in un programma televisivo. Mentre Francesco parte per Parigi a preparare la sfilata, Giulio e Ortensia allacciano una relazione clandestina mentre Gigliola, che li sorprende insieme e ne \u00e8 disgustata, decide di allontanarsi dalla madre, chiedendo di andare a studiare all'estero. A Parigi, Francesco vede casualmente in televisione sua nipote Lara. L'emozione \u00e8 cos\u00ec forte che viene colto da un infarto e muore. La lettura del testamento conferma i sospetti di Giulio. Francesco ha lasciato la met\u00e0 dei suoi beni alla moglie e l'altra met\u00e0 a Lara, la nipote tanto cercata che non \u00e8 mai riuscito a riabbracciare, e una cospicua somma di denaro ai due nipoti Giulio e Valerio. Per mettere le mani sull'intero patrimonio, Giulio decide di sposare Ortensia.\nIl giorno della lettura del testamento una ragazza si presenta a palazzo Fontamara dicendo di essere Lara. Il detective Amato, grazie ad alcuni documenti in suo possesso, ne conferma l'identit\u00e0. Purtroppo \u00e8 una messa in scena organizzata da Giulio che, aiutato dal fido Otello, elimina Amato, scomodo testimone.\n\"Decimo episodio\".\nDurante la festa organizzata da Giulio in onore della falsa cugina Lara, quest'ultima comunica che partir\u00e0 per una tourn\u00e9e in Argentina: per questo affida le sue quote a Stella e la spinge - seguendo il piano di Giulio - tra le braccia di Michele, che accetta solo per far contento Giulio, diventato il suo amante. Dopodich\u00e9 Gaia (il vero nome della falsa Lara) lascia palazzo Fontamara su un'auto guidata da Otello, scontratosi in precedenza con Silvie. Otello uccide Gaia e fa sparire il corpo.\nMentre Lara cerca senza successo di trovare lavoro in uno spot pubblicitario, Liliana apprende dell'arrivo della famiglia Fontamara a Parigi per il debutto della collezione e avvisa Lara della notizia, ma la ragazza non ne vuole sapere di parlare con i suoi parenti.\nLiliana decide di farsi avanti di sua iniziativa e va a parlare con Giulio, che chiama in suo aiuto Otello. Otello uccide sia Liliana che la vicina di casa, scambiandola per la scomoda parente di Giulio. Saputo ci\u00f2 che \u00e8 successo a Liliana, la vera Lara decide di vendicarsi, torna da Lammercelier e lo accontenta, sperando di avere successo come cantante e cos\u00ec sar\u00e0.\nStella, nel frattempo, scopre la verit\u00e0 sul fatto che Michele non sia veramente innamorato di lei e che in realt\u00e0 sia solo una pedina di Giulio e lo capisce insieme a Sylvie. \nValerio, nel frattempo divenuto sacerdote, riparte per il seminario; Gigliola a bordo della vecchia moto di Giancarlo lo insegue, ma fa un incidente e viene ricoverata in ospedale. Valerio, saputa la notizia, fa recapitare tramite Sylvie dei nastrini a Gigliola dove sono registrate parole di conforto per la ragazza. Gigliola si risveglia, ma al suo risveglio trova Giulio e lo caccia via. Giulio, scoperto il motivo dell'incidente, d\u00e0 la colpa al fratellastro, decide di vendicarsi e lo raggiunge in seminario.\nMentre Lara si presenta a Palazzo Fontamara, Giulio confessa a Valerio tutti i suoi peccati e Valerio decide di lasciare il sacerdozio per combattere l'ira di suo fratello."}
{"id": "4799615", "revid": "228587", "url": "https://it.wikipedia.org/wiki?curid=4799615", "title": "Chiesa di San Saturnino", "text": ""}
{"id": "4799618", "revid": "579714", "url": "https://it.wikipedia.org/wiki?curid=4799618", "title": "Chiesa e Convento Domenicano di Santa Maria delle Grazie con &quot;L'Ultima Cena&quot; di Leonardo da Vinci", "text": ""}
{"id": "4799623", "revid": "834", "url": "https://it.wikipedia.org/wiki?curid=4799623", "title": "Violette Athletic Club", "text": "Il Violette Athletic Club \u00e8 una societ\u00e0 calcistica haitiana, con sede nella capitale Port-au-Prince. Fondato nel 1918, gioca le partite casalinghe nello Stade Sylvio Cator ed i colori sociali sono il bianco ed il blu.\nIl club vinse la CONCACAF Champions' Cup nell'edizione del 1984 per via delle squalifiche comminate alle altre 2 potenziali finaliste del torneo, i New York Pancyprian-Freedoms ed il Club Deportivo Guadalajara. \u00c8 una delle sole due formazioni haitiane ad aver conquistato la massima competizione nordamericana per club calcistici, insieme al Racing Club Ha\u00eftien."}
{"id": "4799624", "revid": "1442080", "url": "https://it.wikipedia.org/wiki?curid=4799624", "title": "Brisbane International 2014 - Doppio maschile", "text": "Il doppio maschile del Brisbane International 2014 \u00e8 stato un torneo di tennis facente parte dell'ATP World Tour 2014.\nI detentori del titolo erano Marcelo Melo e Tommy Robredo ma hanno deciso di non prendere parte alla competizione.\nMariusz Fyrstenberg e Daniel Nestor hanno battuto in finale Juan Sebasti\u00e1n Cabal e Robert Farah Maksoud per 64-7, 6-4, [10-7]."}
{"id": "4799629", "revid": "484362", "url": "https://it.wikipedia.org/wiki?curid=4799629", "title": "Venezia e la sua Laguna", "text": ""}
{"id": "4799630", "revid": "72396", "url": "https://it.wikipedia.org/wiki?curid=4799630", "title": "Violette A.C.", "text": ""}
{"id": "4799638", "revid": "729019", "url": "https://it.wikipedia.org/wiki?curid=4799638", "title": "Charles Fran\u00e7ois Xavier d'Autemarre d'Erville", "text": "Biografia.\nMembro dell'accademia militare di Saint-Cyr, venne inquadrato nel 51\u00ba reggimento di fanteria di linea, prendendo parte in seguito alla guerriglia in Algeria sotto il comando del generale Camille Alphonse Tr\u00e9zel, col quale partecip\u00f2alla presa di Bougie nel 1833. Nominato capitano dopo la vittoria, pass\u00f2 nel corpo degli zuavi e venne promosso al grado di capo di battaglione. Nell'aprile del 1845 venne agganciato al 2\u00ba reggimento di fanteria straniera col grado di tenente colonnello.\nPromosso al grado di colonnello, pass\u00f2 al comando del 3\u00ba reggimento di fanteria di linea e prese parte alla spedizione in Italia per liberare Roma dai rivoluzionari della Repubblica Romana.\nIl 3 gennaio 1852 venne nominato generale di brigata, per poi ottenere il comando di una divisione col corrispettivo grado nel corso della Guerra di Crimea. Nel 1859 prese parte ad una seconda campagna militare francese in Italia per la Seconda guerra d'indipendenza italiana, ove partecip\u00f2 alla Battaglia di Magenta, a seguito della vittoria della quale venne nominato ispettore generale.\nNel 1870 venne nominato comandante superiore delle guardie nazionali della Senna e dal 20 luglio di quello stesso anno divenne senatore, ma si dimise il 20 agosto di quello stesso anno per entrare a far parte del comitato di difesa per la costruzione delle fortificazioni di Parigi, assediata nel corso della Guerra franco-prussiana di quell'anno che port\u00f2 tra l'altro al crollo del secondo impero francese. Dopo la caduta di Napoleone III si ritir\u00f2 a vita privata.\nIl 20 dicembre 1858 spos\u00f2 Claire Jos\u00e8phe St\u00e9phanie de Barral (28 settembre 1825 - ottobre 1908)."}
{"id": "4799639", "revid": "579714", "url": "https://it.wikipedia.org/wiki?curid=4799639", "title": "Piazza del Duomo di Pisa", "text": ""}
{"id": "4799644", "revid": "1154737", "url": "https://it.wikipedia.org/wiki?curid=4799644", "title": "Chiesa di San Saturnino (Susa)", "text": "La chiesa di San Saturnino sorge nelle campagne del comune di Susa. \nDescrizione.\nL'edificio, esempio di architettura romanica, risale all'XI secolo ed \u00e8 consacrato a san Saturnino. Di esso si fa menzione per la prima volta in un diploma emesso da Cuniberto, l'allora vescovo di Torino, per mezzo del quale nel 1065 la chiesa veniva donata alla prevostura di San Lorenzo di Oulx con Santa Maria Maggiore. L'edificio religioso \u00e8 oggi compreso nella ZSC denominata \"Arnodera - Colle Montabone\" istituita nell'ambito della rete ecologica europea Natura 2000.."}
{"id": "4799648", "revid": "363629", "url": "https://it.wikipedia.org/wiki?curid=4799648", "title": "Stomp (musica)", "text": "Nel jazz o nella musica popolare, si definisce stomp una melodia o una canzone con un ritmo veloce e un beat pesante.\nNel ballo, una danza vivace eseguita per la musica popolare, comprendente un \"pesante pestar di piedi\".\nEsempi.\nLa parola \"Stomp\" compare nel titolo della famosa canzone \"Disperato Erotico Stomp\" di Lucio Dalla, che riprende appunto il ritmo beat veloce e marcato di questo stile musicale."}
{"id": "4799652", "revid": "124907375", "url": "https://it.wikipedia.org/wiki?curid=4799652", "title": "Decimo Dottore", "text": "Il Decimo Dottore \u00e8 la decima incarnazione del protagonista di \"Doctor Who\", interpretato dall'attore scozzese David Tennant a partire dal 2005.\n\u00c8 il personaggio rimasto pi\u00f9 a lungo nella serie degli anni duemila, essendo apparso nell'ultimo episodio della prima stagione, in tre stagioni complete, in otto episodi speciali e, quasi quattro anni dopo la conclusione della sua \"continuity\", nell'episodio commemorativo \"Il giorno del Dottore\", per un totale di 49 episodi. Inoltre \u00e8 anche apparso in due episodi dello spin-off \"Le avventure di Sarah Jane\"\nNella numerazione \u00e8 considerato il \"Decimo\", ma in realt\u00e0 \u00e8 l'undicesima incarnazione del Dottore, contando il War Doctor, la rigenerazione che si \u00e8 creata tra l'Ottavo e il Nono Dottore; dopo gli eventi di \"La fine del viaggio\" diventa tecnicamente la dodicesima incarnazione.\nBiografia del personaggio.\nNell'ultimo episodio della prima stagione, salvando Rose Tyler dalla mortale energia del vortice del tempo, il Nono Dottore si rigenera in un nuovo corpo, lasciando all'improvviso la ragazza con quello che a lei, in un primo momento, sembra solo uno sconosciuto.\nNell'episodio natalizio successivo il Decimo Dottore rimane a riposarsi a causa della rigenerazione che lo ha indebolito mentre una specie aliena, i Sycorax, tenta l'invasione della Terra. Fortunatamente il Dottore si risveglia appena in tempo per sfidare a duello il loro capo, che durante lo scontro riesce a mozzargli una mano. Fortunatamente il ciclo di rigenerazione non si era ancora concluso completamente, il che permette al Signore del Tempo di far ricrescere immediatamente una nuova mano, vincendo cos\u00ec il duello. Dopo aver costretto Harriet Jones a dimettersi dalla carica di Primo Ministro dopo che la donna ordina la morte dei Sycorax in ritirata (che lui vede come un ingiusto e brutale massacro), il Dottore riprende i suoi viaggi con Rose. \nSeconda stagione.\nDurante la seconda stagione il Dottore affronta per la prima volta Torchwood, un'organizzazione che per difendere la Gran Bretagna da minacce aliene sfrutta senza scrupoli le tecnologie extraterrestri e non evita l'uso della violenza. Il Dottore rivede dopo molti anni Sarah Jane Smith, sua vecchia compagna di viaggio nella serie classica, insieme al suo cane robot K-9. Scopre inoltre un universo parallelo nel quale il padre di Rose \u00e8 ancora vivo, ma dove assistono alla rinascita dei Cybermen, storici avversari del Dottore.\nNel doppio episodio finale milioni di Cybermen, sfruttando Torchwood, riescono a varcare la soglia che separa i due universi ed invadono la Terra, venendosi per\u00f2 a scontrare con un analogo tentativo di conquista da parte dei Dalek.\nIl Dottore intrappola Dalek e Cybermen nel \"vuoto\" che separa i due universi, ma per errore Rose rimane bloccata nell'universo alternativo, in compagnia dei genitori ma irrimediabilmente separata dal Dottore. Tutto ci\u00f2 che il Dottore riesce a fare \u00e8 proiettare brevemente un proprio ologramma nella breccia tra i due mondi, che si sta definitivamente chiudendo, e dire addio a Rose. Sfortunatamente la comunicazione si interrompe appena prima che Rose e il Dottore riescano ad esprimere i propri reciproci sentimenti.\nTerza stagione.\nProprio dopo l'addio a Rose il Dottore si ritrova nel suo TARDIS una sposa. L'episodio in questione \u00e8 il primo episodio di Donna Noble che a partire dalla quarta stagione diventer\u00e0 la compagna del Dottore. Dopo l'episodio di natale del 2006 inizia la terza stagione dove il Dottore incontra Martha Jones e iniziano a viaggiare insieme. Durante l'undicesimo episodio della stagione il Decimo Dottore incontra il capitano Jack Harkness, gi\u00e0 compagno del Nono Dottore per cinque episodi della prima stagione, divenuto capo della sezione Torchwood di Cardiff. In questo episodio il Decimo Dottore, Martha Jones e Jack Harkness incontrano Il Maestro, un vecchio nemico del Dottore fin dalla terza incarnazione. Nell'ultimo episodio della terza stagione Il Maestro governa il mondo e imprigiona il Dottore. Solo Martha riesce a scappare e alla fine riesce a liberare il Dottore che decide di perdonare il Maestro che per\u00f2 viene ucciso dalla sua compagna umana. Dopo aver visto l'impero creato dal Maestro (che il Dottore riesce a cancellare dal tempo) Martha e Jack decidono di proseguire per le loro strade, Martha resta accanto alla sua famiglia mentre Jack decide di rimanere a Cardiff e di occuparsi della gestione del Torchwood, lasciando Il Dottore da solo.\nQuarta stagione.\nLa quarta stagione caratterizza Donna Noble come compagna ufficiale del Decimo Dottore. Durante questa stagione Il Dottore e Donna incontreranno di nuovo Martha Jones e ci sar\u00e0 il primo incontro del Dottore con River Song che invece \u00e8 al suo ultimo incontro. Durante l'undicesima puntata Donna incontra in un universo parallelo Rose Tyler. Dopo averlo detto al Dottore, quest'ultimo capisce che l'universo \u00e8 in pericolo. Durante gli ultimi due episodi si scopre infatti che i Dalek hanno creato un nuovo impero grazie anche al loro creatore Davros e hanno causato lo spostamento della Terra e di altri pianeti per prenderne il controllo. Durante l'invasione il Dottore viene ferito gravemente ma grazie alla mano che ha perso in passato riesce a rigenerarsi senza cambiare corpo e faccia. Dopo che Donna tocca la mano si crea una copia del Decimo Dottore che \u00e8 per\u00f2 met\u00e0 umano e met\u00e0 Signore del Tempo. Il Dottore si riunisce poi con Martha, Rose (che dopo vari tentativi \u00e8 riuscita a tornare nel suo universo), Sarah Jane e Jack Harkness. Prima che i Dalek riescano a far esplodere la bomba anti-realt\u00e0 che distruggerebbe ogni atomo esistente, Donna riesce a bloccare l'innesco in quanto anche lei, toccandone la mano, ha assimilato la mente del Dottore. Dopo aver sconfitto i Dalek, Il Dottore riporta Rose nel suo universo insieme al suo clone che, essendo umano, potr\u00e0 vivere una vita felice insieme alla sua amata. Infine, per salvare la vita a Donna, dato che l'aver assorbito le sue facolt\u00e0 mentali la pone in pericolo di vita a causa del fatto che la mente umana non pu\u00f2 gestire tutte le conoscenze di un Signore del Tempo, le toglie tutti i ricordi legati a lui e alle sue avventure per inibire il potenziale intelletivo in eccesso. Riporta Donna a casa da suo nonno e sua madre, infine il Decimo Dottore rimane ancora da solo e la sua fine \u00e8 vicina.\nSpeciali 2008-2010.\nDa natale 2008 a gennaio 2010 vengono trasmessi 5 speciali di un'ora dedicati alla conclusione delle avventure del Decimo Dottore. Nel primo episodio dal titolo \"Un altro Dottore\" il Dottore incontra nell'800 i Cybermen provenienti dalla battaglia di Canary Wharf e Jackson, un uomo convinto di essere il Dottore. Nel secondo episodio viene predetto al Dottore che il giorno della sua morte sentir\u00e0 un battito di quattro colpi. Il terzo episodio, \"L'acqua di Marte\", \u00e8 ambientato nel 2059, dove il Dottore tenta di cambiare il futuro ad un gruppo di astronauti. Alla fine dell'episodio il Decimo Dottore, che ha fallito nel suo intento, capisce di essere stato troppo superbo e che il suo tempo \u00e8 ormai agli sgoccioli. Negli ultimi due episodi, \"La fine del tempo (Prima parte e seconda parte)\", il Decimo Dottore dovr\u00e0 vedersela con la profezia riguardante la sua ultima battaglia, secondo la quale il responsabile della sua morte busser\u00e0 quattro volte. In questi episodi il Maestro riuscir\u00e0 a resuscitare e trasformer\u00e0 ogni essere umano in lui (tranne Donna e suo nonno Wilfred). Il Maestro diventa quindi padrone assoluto della Terra ed il Dottore e il nonno di Donna devono trovare un modo per fermarlo, ma il Maestro riesce a riportare indietro i Signori del Tempo dall'Ultima Grande Guerra del Tempo, poco prima che il Dottore li distruggesse. Alla fine, il Decimo Dottore si trova tra l'eterno avversario ed i Signori del Tempo, i quali vogliono distruggere l'universo con l'Ultima Sanzione, che permetter\u00e0 ai Signori del Tempo di evolversi in creature di pura coscienza; inoltre, dopo aver riportato il genere umano alla normalit\u00e0, precisano che il Maestro non si evolver\u00e0 con loro. Il Dottore ha la possibilit\u00e0 di uccidere il Maestro, oppure Rassilon, il presidente dei Signori del Tempo, il cui collegamento tra i due \u00e8 ci\u00f2 che sta permettendo ai Signori del Tempo di ritornare, ma invece di uccidere una delle due parti, sceglie di intrappolare di nuovo i suoi simili. Ma mentre Rassilon cerca di uccidere il Dottore, quest'ultimo viene salvato dal Maestro, che sentendosi tradito e usato dai suoi simili, che non volevano farlo evolvere con loro, si sacrifica. Dopo aver vinto, il Decimo Dottore, speranzoso ed incredulo di essere ancora vivo, sente i quattro rintocchi, questi battiti provengono dalla cabina piena di radiazioni in cui Wilfred \u00e8 rimasto intrappolato. Il Dottore si sacrifica per il nonno di Donna e assorbe le letali radiazioni. Dopo aver salutato tutti i suoi amici e compagni, compresi Martha, Mickey, la nipote di Joan Redfern, lo stesso Wilfred, il capitano Jack Harkness e l'amata Rose, seppur prima che questa lo incontrasse per la prima volta, alla fine si rigenera all'interno del TARDIS nell'Undicesimo Dottore, pronunciando le parole \"non voglio andarmene\".\nAltre apparizioni.\nIl Decimo Dottore torna in un'avventura ambientata tra \"L'acqua di Marte\" e \"La fine del tempo\": nell'episodio speciale in occasione del Cinquantenario della serie, \"Il giorno del Dottore\", il Decimo Dottore vive un'avventura assieme all'Undicesimo Dottore e la sua compagna Clara Oswald, nonch\u00e9 alla rigenerazione rinnegata del Dottore, il \"Dottore Guerriero\", ovvero colui che ha combattuto la Guerra del Tempo e che ha distrutto Gallifrey. Dopo aver salvato la Terra dalla minaccia degli Zygon i tre Dottori, grazie a Clara, decidono di cambiare la loro storia personale, non distruggendo la loro razza; con l'aiuto di tutte le loro rigenerazioni passate (e anche con l'intervento di quella futura, il Dodicesimo Dottore), tutti i Dottori con un'azione combinata dei loro TARDIS intrappolano Gallifrey in un universo tasca. Alla fine dell'episodio il Decimo Dottore torna nel suo TARDIS e si dimentica inevitabilmente di questa avventura (a causa della presenza della successiva incarnazione), ritornando ad essere convinto di avere distrutto la propria specie. \u00c8 presente nel sogno dell'Undicesimo Dottore alla fine dello speciale. \nImmagini di lui sono mostrate in \"L'undicesima ora\", \"Incubo Cyberman\", \"I mariti di River Song\", \"C'era due volte\" e \"I bambini senza tempo\". \nAspetto.\nQuesta incarnazione del Dottore ha i capelli castani e porta le basette lunghe. Ha anche gli occhi marrone scuro, e viene ritenuto da molti, compresi alcuni suoi compagni di viaggio, \"snello ed anche un po' sexy\".\nIl suo costume di scena venne svelato il 27 luglio 2005. Generalmente indossa un completo casual marrone scuro (a strisce blu) o blu (a strisce rosse), camicia e cravatta, un soprabito marrone (che egli afferma essergli stato regalato da Janis Joplin), e scarpe Converse All-Star di diversi colori, a seconda del vestito indossato. David Tennant e Russell T. Davies ebbero l'idea per il costume del Decimo Dottore ispirandosi ad un vestito indossato da Jamie Oliver nella serie tv \"Parkinson\" poco tempo prima che Tennant accettasse il ruolo.\nIn alcune occasioni il Dottore indossa un paio di occhiali da vista rettangolari con montatura nera, abitudine ereditata dal Quinto Dottore. L'abbigliamento del Decimo Dottore divenne cos\u00ec popolare da avere numerose imitazioni (tra cui una costosa replica del suo cappotto autorizzata dalla BBC), ed il costumista Louis Page disse che si trattava del suo lavoro pi\u00f9 riuscito tra quelli da lui eseguiti per \"Doctor Who\".\nPersonalit\u00e0.\nQuesta incarnazione del personaggio \u00e8, come le altre, di buoni principi, con un forte senso del dovere. In alcuni casi \u00e8 infantile, ma anche arrogante, si esprime alla gente con un certo atteggiamento di superiorit\u00e0. Odia l'uso della violenza e delle armi, e preferisce sempre cercare l'alternativa pi\u00f9 pacifica, ma quando si fa trascinare dallo scontro, diventa vendicativo, a tratti persino distruttivo, per sua stessa ammissione lui non concede a nessuno una seconda possibilit\u00e0. Ama usare l'espressione francese \"Allons-y\", definendola una volta \"una frase di potenza, saggezza e consolazione per l\u2019anima nei momenti di bisogno\". \u00c8 anche solito esclamare ripetutamente \"Cosa?\" quando gli accade qualcosa che non riesce a capire o di sorprendente. \nNon disdegna il fascino di una bella donna, ha amato diverse donne nel corso della serie come Elisabetta I d'Inghilterra (che ha sposato accidentalmente) e Madame de Pompadour, ma tra tutte spicca sicuramente Rose Tyler, la sua compagna di viaggio.\nIl suo carattere \u00e8 contraddistinto da una forte rabbia, per ci\u00f2 che fece durante la Guerra del Tempo, caratteristica che erediter\u00e0 anche la sua incarnazione futura, e spesso essa, unita alla sua superbia, lo spinge a fare spesso scelte discutibili. Da segnalare che diversamente dalle altre incarnazioni, questa \u00e8 molto pi\u00f9 attaccata alla vita, tanto che l'idea di rigenerarsi lo terrorizzava e tentava disperatamente di evitarla, conscio che pur continuando a vivere non sarebbe pi\u00f9 stato lo stesso, smettendo di esistere cos\u00ec com'\u00e8. \u00c8 stato infatti l'unico Dottore ad \"abortire\" una rigenerazione, dopo essere stato ferito da un Dalek durante l'invasione terrestre: l'Undicesimo Dottore ha poi considerato questa scelta come \"problemi di vanit\u00e0\". \nMentre pensa che il suo predecessore sia uno nato dalla rabbia e dalla violenza, ha una particolare preferenza per il Quinto Dottore, ammettendo di aver ripreso alcune sue abitudini. Quando incontra il suo immediato successore, l'Undicesimo Dottore, va abbastanza d'accordo con lui, anche se \u00e8 all'inizio infastidito dal suo lato estremamente infantile ed \u00e8 arrabbiato quando afferma di aver dimenticato il numero dei bambini morti il giorno in cui ha distrutto Gallifrey (che invece il Decimo ricorda ancora). Tuttavia collaborano bene insieme, finendosi anche le frasi a vicenda, e si separano amichevolmente. Proprio come il suo successore, il Decimo Dottore temeva e detestava il War Doctor per il suo apparente genocidio nei confronti dei Signori del Tempo. Quando lo incontra insieme all'Undicesimo, \u00e8 scioccato e a disagio per la sua presenza; tuttavia, dopo la loro avventura ed essere riusciti a salvare Gallifrey, ha imparato a rispettarlo come \"Dottore\", seppur dimenticandosi di ci\u00f2 a causa delle linee temporali non sincronizzate.\nAccoglienza.\nIl Decimo Dottore si rivel\u00f2 molto ben gradito ai fan della serie, e ricevette applausi dalla critica tanto da essere definito da alcuni una delle migliori incarnazioni del personaggio, se non la migliore fino ad allora, fatto che fece prendere in considerazione alla BBC di terminare il programma nel 2010 all'abbandono di Tennant, poich\u00e9 sarebbe stato molto difficile trovare un successore adeguato. Nel 2006, i lettori di \"Doctor Who Magazine\" elessero Tennant \"il miglior Dottore di sempre\", superando anche il favorito Tom Baker, interprete del Quarto Dottore. Inoltre, egli vinse il premio National Television Awards come Most Popular Actor sia nel 2006 che nel 2007, ed il premio Outstanding Drama Performance nel 2008 e nel 2010. In un sondaggio indetto da \"Radio Times\" nel marzo 2007, il Dottore di Tennant venne nominato il personaggio pi\u00f9 \"cool\" della televisione. Nel 2014, i lettori del \"Daily Telegraph\" votarono Tennant il miglior attore ad aver interpretato il ruolo del Dottore."}
{"id": "4799654", "revid": "1124164", "url": "https://it.wikipedia.org/wiki?curid=4799654", "title": "Chiesa di Sant'Evasio", "text": ""}
{"id": "4799662", "revid": "599013", "url": "https://it.wikipedia.org/wiki?curid=4799662", "title": "Claudio Gambini", "text": "In carriera ha giocato complessivamente 322 partite con la maglia del Matera, squadra di cui detiene il record di presenze.\nCarriera.\nArriva al Matera nel 1971 dal settore giovanile del Bari, e nella sua prima stagione con il club lucano realizza un gol in 7 presenze nel campionato di Serie C. A partire dalla stagione successiva inizia a giocare stabilmente da titolare, e rimane al Matera anche dopo la retrocessione nei dilettanti della stagione 1974-1975, contribuendo alla vittoria della Serie D 1975-1976 con il conseguente ritorno nei campionati professionistici. Nella stagione 1977-1978 il Matera si classifica al 9\u00ba posto nel girone C di Serie C, venendo cos\u00ec ammesso al nascente campionato di Serie C1, nel quale Gambini segna un gol in 32 presenze contribuendo cos\u00ec alla vittoria del campionato ed alla prima ed unica promozione in Serie B nella storia del Matera. L'anno seguente disputa 28 partite senza mai segnare, e la squadra chiude il campionato al 20\u00ba posto in classifica retrocedendo in Serie C1. Nella stagione 1980-1981 arriva la seconda retrocessione consecutiva per il Matera, che scende cos\u00ec in Serie C2, campionato in cui Gambini giocher\u00e0 30 partite, le ultime della sua carriera con il Matera.\nNel 1982 passa al Cattolica e successivamente al Monselice, con cui disputa 19 gare nel campionato di Serie C2 1982-1983."}
{"id": "4799668", "revid": "1870573", "url": "https://it.wikipedia.org/wiki?curid=4799668", "title": "Cuando se va el amor", "text": "Cuando se va el amor \u00e8 una canzone della cantante portoricana Kany Garc\u00eda.\nComposizione e ispirazione.\nLa canzone \"Cuando se va el amor\" il terzo singolo estratto dall'album omonimo ed \u00e8 stata scelta dai fan di Kany Garcia su facebook. Non \u00e8 stato girato alcun video poich\u00e9 il singolo \u00e8 uscito solo in via promozionale.\nIn Colombia ha raggiunto la posizione 18 della classifica nazionale."}
{"id": "4799671", "revid": "767487", "url": "https://it.wikipedia.org/wiki?curid=4799671", "title": "Bula Quo Live! - World Tour 2013/14 (Live At the Hambourg 02)", "text": "Bula Quo Live! - World Tour 2013/14 (Live At the Hambourg 02) \u00e8 un album dal vivo della rock band inglese Status Quo, pubblicato nel novembre del 2013.\nIl disco.\nQuesto CD \u00e8 stato messo in vendita sul posto a partire da 10 minuti dalla fine del concerto, oppure su prenotazione e spedizione per posta.\nTracce.\nDisco 1\nDisco 2"}
{"id": "4799672", "revid": "290275", "url": "https://it.wikipedia.org/wiki?curid=4799672", "title": ".ppsx", "text": ""}
{"id": "4799673", "revid": "767487", "url": "https://it.wikipedia.org/wiki?curid=4799673", "title": "One for the Road (Arctic Monkeys)", "text": "One for the Road \u00e8 una canzone degli Arctic Monkeys, indie rock band originaria di Sheffield.\nLa canzone \u00e8 contenuta nell'album \"AM\", quinto lavoro della band, ed \u00e8 stata pubblicata come singolo il 23 ottobre 2013 insieme al video relativo, dopo \"R U Mine?\", \"Do I Wanna Know?\" e \"Why'd You Only Call Me When You're High?\".\nIl singolo \u00e8 disponibile nel formato vinile 7\" e in digitale.\nIl 9 dicembre 2013 \u00e8 stata pubblicata la sua B-Side \"You're So Dark\" tramite YouTube.\nVideo musicale.\nIl video musicale \u00e8 stato diretto da Focus Creeps, con il quale la band aveva gi\u00e0 lavorato in alcuni video precedenti, tra cui \"R U Mine?\".\nIl video mostra principalmente il chitarrista della band, Jamie Cook, guidare un trattore; la scena \u00e8 inframezzata da riprese della band. Il video si conclude con riprese di modelle e fuochi d'artificio."}
{"id": "4799679", "revid": "287204", "url": "https://it.wikipedia.org/wiki?curid=4799679", "title": "Antoine-Laurent Castellan", "text": "Biografia.\nDopo aver studiato pittura di paesaggio con Valenciennes, visit\u00f2 la Turchia, Grecia, Italia e Svizzera e pubblic\u00f2 diverse serie di lettere su quei luoghi, illustrate con vedute disegnate e incise da lui stesso. La sua opera pi\u00f9 nota \u00e8 \"Moeurs, usages, costumes des Othomans\", pubblicata nel 1812, e molto apprezzata da Lord Byron. Scrisse anche \"Etudes sur le Chateau de Fontainebleau\", che venne pubblicato solo dopo la sua morte. Fu anche l'inventore dell'encausto, un nuovo metodo di pittura."}
{"id": "4799681", "revid": "767487", "url": "https://it.wikipedia.org/wiki?curid=4799681", "title": "Bula Quo Live! - World Tour 2013/14 (Live At the London 02)", "text": "Bula Quo Live! - World Tour 2013/14 (Live At the London 02) \u00e8 un album dal vivo della rock band inglese Status Quo, pubblicato nel novembre del 2013.\nIl disco.\nQuesto CD \u00e8 stato messo in vendita sul posto a partire da 10 minuti dalla fine del concerto, oppure su prenotazione e spedizione per posta.\nTracce.\nDisco 1\nDisco 2"}
{"id": "4799682", "revid": "773636", "url": "https://it.wikipedia.org/wiki?curid=4799682", "title": "Cuniberto", "text": ""}
{"id": "4799683", "revid": "124749687", "url": "https://it.wikipedia.org/wiki?curid=4799683", "title": "Istituto Cesare Alfieri", "text": "LIstituto Cesare Alfieri di Firenze, oggi Scuola di Scienze politiche \"Cesare Alfieri\" dell'Universit\u00e0 degli Studi di Firenze, \u00e8 una facolt\u00e0 universitaria per lo studio delle scienze politiche e sociali dedicata al diplomatico Cesare Alfieri, presidente del Senato del Regno.\nStoria.\nCarlo Alfieri di Sostegno convoca una riunione agli Uffizi il 15 giugno 1871 per discutere della fondazione di un istituto per l'insegnamento delle Scienze morali e politiche. Partecipano esponenti politici della Destra e del patriziato fiorentino. L'obiettivo \u00e8 quello di formare una nuova classe dirigente pi\u00f9 competente, introducendo nel processo di selezione elementi meritocratici e riducendo il peso derivante dalla posizione sociale, cos\u00ec da rendere pi\u00f9 dinamico il meccanismo di accesso alle cariche pubbliche. La molteplicit\u00e0 delle funzioni statali, inoltre, rende necessaria la presenza di funzionari maggiormente specializzati. La scelta di Firenze come sede della scuola riflette il pensiero anti-centralista di Carlo Alfieri, sostenitore delle autonomie locali, per evitare che l'accentramento accresca il potere degli organismi burocratici a scapito dell'azione politica. Il modello a cui pensa \u00e8 l'Ecole libre des sciences politiques, nata a Parigi nel 1871 ad opera di \u00c9mile Boutmy per formare una classe dirigente capace di guidare la neonata Terza Repubblica. Un secondo punto di riferimento \u00e8 quello della Scuola di Manchester, che mira a educare un nuovo tipo di amministratore e di diplomatico in grado di affiancare alle competenze professionali, capacit\u00e0 di governo. Anche in relazione all'organizzazione della scuola, l'idea \u00e8 quella del college inglese privo di regolamenti coattivi, in cui lo studente organizza liberamente l'orario di studio. \nLa nascita della Scuola di scienze sociali.\nNella riunione si decide di dare vita a una scuola di scienze sociali nell'ambito dell'Istituto di studi superiori pratici e di perfezionamento di Firenze. Quest'ultimo, per\u00f2, fatica ad affermare la propria identit\u00e0 ed il Comune di Firenze, anche a causa del forte indebitamento, non approva la proposta di Alfieri, che fonda, cos\u00ec, una scuola autonoma basata sull'iniziativa privata. Dal 1875 fino al 1888 la scuola viene finanziata direttamente dai soci fondatori.\nConvinto della necessit\u00e0 di rafforzare il suo progetto, Alfieri d\u00e0 vita, nel 1873, alla Societ\u00e0 italiana di educazione liberale, che riunisce nel comitato promotore, personalit\u00e0 politiche come Leopoldo Galeotti, Riccardo Dalla Volta, Manfredo Da Passano. \nSulla carta l'istituzione \u00e8 articolata in tre sezioni - elettorale e parlamentare, propaganda e pubblicit\u00e0, educazione liberale per la nuova classe politica. ma solo l'ultima sezione viene attivata. il 21 novembre 1875, dopo l'approvazione da parte del principe Umberto di Savoia dello Statuto della societ\u00e0 italiana di educazione liberale, nasce, cos\u00ec, la Scuola di scienze sociali. Tra i fondatori si accende una discussione intorno alle finalit\u00e0 della scuola. Si polarizzano due linee di pensiero: un gruppo, sostenuto da Carlo Alfieri, intende formare i rampolli dell'aristocrazia alla vita politica, l'altro, rappresentato da Luigi Federico Menabrea, propone di orientare la formazione verso sbocchi professionali specifici, come la carriera diplomatica ed amministrativa. La tesi sostenuta da Alfieri prevale e, nei primi anni di vita dell'Istituto, viene offerta agli studenti un'educazione liberale dalle prospettive concrete incerte.\nL'istituto si propone di dare una formazione di ampio respiro rivolta:\nLa scuola incontra l'ostilit\u00e0 dell'Istituto Superiore di studi pratici e di perfezionamento e dell'ambiente ecclesiastico a cui si aggiunge l'incomprensione dell'opinione pubblica. \nMolte delle aspirazioni dei fondatori sono quindi destinate a rimanere tali.\nDa Scuola di scienze sociali a Istituto Cesare Alfieri.\nIl programma ha durata triennale, con cinque materie per ogni anno:\nNel 1882 viene permesso ai diplomati di partecipare al concorsi per le carriere presso il Ministero dell'Interno e le prefetture. Nel 1888 vengono stipulate delle convenzioni con il comune e la provincia di Firenze per allocare al neo-istituto fondi pubblici. Il 24 maggio del 1888 la Scuola di scienze sociali diventa finalmente un'entit\u00e0 autonoma, intitolata al padre di Carlo Alfieri: l'Istituto di scienze sociali Cesare Alfieri. \nFacolt\u00e0 di scienze politiche.\nNel 1919, l'Istituto torna nella sua sede storica, in Via Laura, adibita, durante la prima guerra mondiale, a ospedale militare di riserva. Nel 1923 una riforma ne modifica la struttura. Il nuovo statuto, approvato nel 1924, trasforma l'istituto in universit\u00e0 libera che conferisce la laurea in scienze sociali politiche ed economiche dopo quattro anni di corso ed \u00e8 accessibile solo tramite la maturit\u00e0 scientifica o classica. Il programma prevede 21 materie obbligatorie. Nel 1928. vengono introdotti insegnamenti come scienza politica, storia coloniale, storia delle dottrine e delle istituzioni politiche. \u00c8 previsto un primo biennio comune, seguito poi da un indirizzo amministrativo-sindacale, uno diplomatico consolare e uno coloniale.\nL'istituto \u00e8 coinvolto nel processo di aggregazione in universit\u00e0 degli Istituti di istruzione superiore, diventando Facolt\u00e0 di scienze politiche e perdendo molta della sia autonomia organizzativa. Dalla scissione della sua sezione economica, nasce la facolt\u00e0 di economia e commercio della stessa universit\u00e0. \u00c8 scuola di Scienze politiche d\u2019Italia. In Europa condivide il primato con l'Istituto di studi politici di Parigi, essendo nate entrambe nel 1875.\nDal 2011 fa parte del Dipartimento di Scienze Politiche e Sociali (DSPS) dell'Universit\u00e0 di Firenze.\nSede.\nFin dalla sua fondazione, l'Istituto Cesare Alfieri ha sede nei locali del cinquecentesco Convento della Crocetta, in Via Laura, nel centro storico di Firenze. L'edificio viene ristrutturato tra il 1949 e il 1956, dall'architetto Nello Baroni ed ospita anche la facolt\u00e0 di Economia e commercio e, dal secondo dopoguerra, la facolt\u00e0 di Giurisprudenza. Dal 2004 la sede viene trasferita presso il Polo delle scienze sociali di Novoli, in Via delle Pandette, 21.\nAllievi e docenti.\nDiciannovesimo secolo.\n Pasquale Villari \u00e8 il primo docente di scienza politica. insegna a Firenze fino al 1912, dopo un breve periodo di docenza alla scuola all'Istituto di studi politici parigino. Augusto Franchetti ha la cattedra di diritto costituzionale nel 1884, mentre nel 1887 passa a quella di storia moderna. Riccardo Dalla Volta \u00e8 docente di politica e legislazione economica. Odoardo Luchini, il primo docente di diritto amministrativo e di scienza dell'amministrazione. A Domenico Zanichelli sono assegnate due cattedre: quella di diritto costituzionale e quella di storia delle costituzioni. Niccol\u00f2 Rodolico insegna storia e, dal 1939 al 1943 \u00e8 anche preside dell'istituto. \nVentesimo secolo.\nSandro Pertini nel 1924 ottiene la seconda laurea in scienze politiche con una tesi intitolata \"La cooperazione.\" Giovanni Spadolini dal 1950 \u00e8 professore di storia contemporanea. Ennio di Nolfo occupa la cattedra di storia delle relazioni Internazionali dal 1978 al 2000. Giovanni Sartori \u00e8 studente dal 1946. Diventa poi docente e, tra il 1968 e il 1971, preside della facolt\u00e0. Mario Draghi \u00e8 docente ordinario di economia e politica monetaria dal 1981 al 1991. Antonio Cassese \u00e8 professore di diritto Internazionale. Irene Castagnoli, console generale a Parigi dal 31 agosto 2020 si \u00e8 laureata alla Cesare Alfieri."}
{"id": "4799684", "revid": "203463", "url": "https://it.wikipedia.org/wiki?curid=4799684", "title": "Tema Plachutta", "text": ""}
{"id": "4799686", "revid": "1851848", "url": "https://it.wikipedia.org/wiki?curid=4799686", "title": "Umberto Tosi", "text": "Carriera.\nNella stagione 1935-1936 conquist\u00f2 una promozione in Serie B con la Catanzarese; nella stagione successiva ha invece giocato 29 partite in Serie B con i giallorossi; l'anno seguente \u00e8 passato al Taranto, con cui ha segnato 2 gol in 20 presenze nel campionato di Serie B 1937-1938. A fine stagione venne messo in lista di trasferimento dalla societ\u00e0 pugliese."}
{"id": "4799697", "revid": "110157", "url": "https://it.wikipedia.org/wiki?curid=4799697", "title": "Dare e avere", "text": "Dare e avere \u00e8 l'ultima raccolta di poesie di Salvatore Quasimodo pubblicata nel 1966 da Mondadori. Contiene 23 poesie composte dal 1959 al 1966 di argomenti e stili diversi disposte senza un ordine cronologico di stesura. \nLa struttura.\nLista delle poesie nella raccolta (in ordine alfabetico): "}
{"id": "4799703", "revid": "125081419", "url": "https://it.wikipedia.org/wiki?curid=4799703", "title": "Padre Brown (serie televisiva)", "text": "Padre Brown (\"Father Brown\") \u00e8 una serie televisiva britannica, trasmessa dal 14 gennaio 2013 su BBC One. \nSi basa sul personaggio di padre Brown creato da G. K. Chesterton e ripropone nuove storie in un'epoca successiva a quella in cui sono ambientati i romanzi.\nIn Italia le prime due stagioni della serie sono state trasmesse dall'11 dicembre 2013 al 25 dicembre 2014 sul canale satellitare DIVA Universal, mentre in chiaro sono andate in onda dal 2 marzo al 4 maggio 2015 su Rai Premium. Dalla terza all'ottava stagione, la serie \u00e8 stata trasmessa in prima visione dall'8 giugno 2017 al 20 marzo 2020 su Paramount Network. Nella Svizzera italiana va in onda su RSI LA1.\nTrama.\nLa serie si svolge nel 1950 nel fittizio villaggio di Kembleford nelle Cotswolds, dove padre Brown \u00e8 il parroco della chiesa cattolica di St. Mary. A Kembleford vengono spesso commessi delitti e omicidi, per i quali la polizia ogni volta arresta il sospettato pi\u00f9 probabile, ma della cui innocenza padre Brown \u00e8 sempre convinto grazie alla sua profonda conoscenza dell'animo umano e le grandi doti di investigatore. Spesso questo lo porta a scontrarsi con la polizia, infastidita dalla sua interferenza, nonostante la sua indubbia utilit\u00e0. Tuttavia alla fine padre Brown riesce a scovare il vero colpevole e a quel punto \u00e8 determinato a lottare per salvare la sua anima.\nEpisodi.\nUna nona stagione, composta da dieci episodi, \u00e8 stata trasmessa nel Regno Unito a gennaio 2022. In aggiunta, sar\u00e0 trasmesso uno spin-off, anch'esso di dieci episodi, intitolato \"The Sister Boniface Mysteries\".\nPersonaggi e interpreti.\nOspiti.\nDiverse persone hanno recitato nella serie, tra cui: Laura Main, Annette Badland, Guy Henry, Penny Downie, Roberta Taylor, James Fleet, Robert Cavanah, Emma Fielding, James Laurenson, Steffan Rhodri, Michael Maloney, Dominic Mafham, Camilla Power, Selina Cadell, Tracy-Ann Oberman, Jamie Glover, Holly Earl, Stephen Boxer, Flora Spencer-Longhurst, Gareth Hale, Christopher Villiers, Katie Leung, Marcia Warren, Caroline Blakiston, Adrian Rawlins, Ronni Ancona, Georgina Leonidas, Roger Ashton-Griffiths, John Sessions e Martin Kemp.\nProduzione.\nLa prima stagione \u00e8 composta da 10 episodi. Dopo il successo ottenuto, dal gennaio 2014 \u00e8 stata trasmessa una seconda stagione di ulteriori 10 episodi. Successivamente sono state trasmesse altre tre stagioni, per un totale complessivo di cinque. Inoltre, la BBC ha rinnovato la serie per una sesta stagione, trasmessa tra dicembre 2017 e gennaio 2018. Poi sono andate in onda altre tre stagioni, per un totale di nove."}
{"id": "4799725", "revid": "339392", "url": "https://it.wikipedia.org/wiki?curid=4799725", "title": "Cimitero di San Agustin", "text": ""}
{"id": "4799732", "revid": "767487", "url": "https://it.wikipedia.org/wiki?curid=4799732", "title": "Un ponte di guai", "text": "Un ponte di guai (\"Volunteers\") \u00e8 un film del 1985 diretto da Nicholas Meyer, con protagonisti Tom Hanks e John Candy.\nTrama.\nLawrence Bourne III \u00e8 un giovane di famiglia ricca, appena laureatosi a Yale (che lui definisce come \"Un college\"); purtroppo per lui ha il vizio del gioco, ed ha accumulato un debito di dollari. Lawrence conta su suo padre Lawrence jr. per estinguerlo, ma il padre si rifiuta. Poich\u00e9 i suoi creditori non lo mollano, Lawrence decide di tagliare la corda e scambia il suo posto con quello di Kent, il compagno di stanza al college che ha firmato come volontario nei Peace Corps; sale quindi sul volo che porta i volontari in Thailandia.\nQui viene mandato con altri a costruire un ponte per aiutare un villaggio; tra i compagni di lavoro fa amicizia con Tom Tuttle, originario di Tacoma e proveniente dalla Washington State University, e la bella Beth Wexler, una donna con i piedi per terra. I problemi cominciano quando tre gruppi differenti si interessano al ponte e si fanno avanti per impadronirsene: la Central Intelligence Agency, un movimento comunista del luogo e il potente signore della droga Chung Mee."}
{"id": "4799733", "revid": "1983214", "url": "https://it.wikipedia.org/wiki?curid=4799733", "title": "One for the Road", "text": ""}
{"id": "4799740", "revid": "220472", "url": "https://it.wikipedia.org/wiki?curid=4799740", "title": "Parigi sotterranea", "text": "Con il termine Parigi sotterranea (\"Paris souterrain\" o \"Dessous de Paris\") si indica una serie di cunicoli, cave, catacombe, seminterrati, scantinati, fognature, gallerie e sottopassi presenti sotto Parigi.\nElementi di urbanizzazione.\nCave.\nSi trattano di luoghi ancestrali sfruttati per il ricavo di rocce a diversi scopi d'uso (cave di gesso a nord della Senna, cave di calcare a sud), come a Montmartre o il Parc Montsouris.\nCatacombe.\nInizialmente furono delle semplici gallerie utilizzate come vie di collegamento per le cave; in seguito, vennero trasformate prima in magazzini (sia civili che militari) e poi come luogo di custodia per resti ossei umani (come per esempio le ossa traslate dal vecchio Cimitero degli Innocenti). Funsero anche da luoghi di nascondiglio, in particolare durante la liberazione di Parigi, quando il colonnello Henri-Rol Tanguy si nascose in un rifugio annesso ad una cava. Oggi, una piccola parte delle catacombe \u00e8 stata trasformata in vari musei aperti al pubblico. Place Denfert-Rochereau \u00e8 oggi il luogo di accesso principale alle catacombe, anche se esistono ingressi molto meno formali. Pierre Tchernia ne ha rese molte note con il film \"Cari amici miei...\"\nScantinati e sotterranei vari.\nSi trattano di luoghi ad uso privato o pubblico, insieme ad altre decine di migliaia di luoghi individuali tutelati a norma di legge.\nFogne.\nImmortalate da Victor Hugo nell'episodio de \"I miserabili\" (dove Jean Valjean salva Marius Pontmercy), oggi coprono oltre 1.000\u00a0km; il loro ingresso ufficiale \u00e8 Pont de l'Alma.\nGallerie.\nSpesso collegate ai precedenti, sono vari viadotti con tubazioni ove scorrono acqua, gas, elettricit\u00e0, ecc.\nStrade sotterranee.\nCaratterizzate da:"}
{"id": "4799741", "revid": "767487", "url": "https://it.wikipedia.org/wiki?curid=4799741", "title": "Niente in comune", "text": "Niente in comune (\"Nothing in Common\") \u00e8 un film del 1986 diretto da Garry Marshall, con protagonisti Tom Hanks e Jackie Gleason.\nTrama.\nDavid Basner \u00e8 un dirigente pubblicitario di successo che ha tutto: soldi, felicit\u00e0, e le donne che lo desiderano. Proprio quando sta per chiudere un contratto la sua vita cade a pezzi: viene infatti a sapere che il padre e la madre si sono separati. David cura soprattutto la situazione del padre, che \u00e8 malato e deve finire in ospedale: nel farlo, capir\u00e0 che il successo non \u00e8 l'unica ragione di vita. La fidanzata lo aiuta.\nProduzione.\nIl film \u00e8 stato prodotto dalla Delphi Films, con il supporto di Rastar Productions e TriStar Pictures. Questo \u00e8 l'ultimo film interpretato da Jackie Gleason. Le scene sono state girate dal 9 Settembre al 5 dicembre 1985 in due stati: Illinois, come Chicago, Northwestern University (Evanston), e California, come Los Angeles, Hollywood. \nLa colonna sonora originale \u00e8 stata composta da Patrick Leonard nel 1986. Nothing in Common, questo il nome della canzone, \u00e8 stata eseguita dai Thompson Twins, e ha raggiunto la posizione numero 54 nella \nUS Pop Charts.\nTagline.\nIl film \u00e8 stato commercializzato con i seguenti slogan:\nDistribuzione.\nIl film \u00e8 stato distribuito negli Stati Uniti d'America il 30 luglio 1986; in Australia il 2 ottobre; in Giappone l'8 novembre; in Svezia il 13 febbraio 1987 con il nome \"Ingenting gemensamt\"; in Spagna il 20 febbraio come \"Nada en com\u00fan\"; in Finlandia (\"Ei mit\u00e4\u00e4n yhteist\u00e4\") e in Portogallo (\"Nada em Comum\") il 27 febbraio; in Danimarca il 15 maggio come \" Intet tilf\u00e6lles \"; in Germania Ovest il 2 luglio come \"Nothing in Common - Sie haben nichts gemeinsam\"; in Italia il 30 luglio; in Uruguay il 20 novembre come \"Nada en com\u00fan\".\nCensura.\nIl film \u00e8 stato valutato \"M\" (Recommended for mature audiences), ovvero sconsigliato ai minori di 15 anni in Australia; vietato ai minori di 7 anni in Svezia; vietato ai minori di 12 anni non accompagnati da un adulto in Portogallo; vietato ai minori di 12 anni anche con la presenza di un adulto in Germania Ovest; minori di 15 in Regno Unito. Negli Stati Uniti e a Singapore la Motion Picture Association of America (MPAA), ha valutato il film \"PG\" (parents cautioned suggested), ovvero adatto a bambini di et\u00e0 da 10 anni in su per la visione non accompagnata, mentre i bambini minori di 10 anni richiedono l'accompagnamento dei genitori o tutori.\nAccoglienza.\nLa pellicola nel primo week-end di apertura nel suolo statunitense incassa $ 3.279.650, mentre il guadagno totale sempre in patria ammonta a $ 32.324.557. La critica non \u00e8 \"omogenea\", ma presenta delle valutazioni a volte molto discordanti le une dalle altre: su IMDb ottiene un punteggio di 6.1/10; su MYmovies 2/5; su Comingsoon 5/5; su FilmTV 5.6/10."}
{"id": "4799742", "revid": "124640603", "url": "https://it.wikipedia.org/wiki?curid=4799742", "title": "Op\u00e9ra national de Lorraine", "text": "L'Op\u00e9ra national de Lorraine \u00e8 un teatro situato a Nancy, dal 26 dicembre 1923 monumento storico di Francia.\n\u00c8 membro delle associazioni R\u00e9union des Op\u00e9ras de France, European Network For Opera (RESEO) e Opera Europa.\nStoria.\nL'edificio attuale sostitu\u00ec il \"th\u00e9\u00e2tre de la Com\u00e9die\", costruito nel 1758 durante il regno di Stanislao Leszczy\u0144ski e distrutto da un incendio durante la notte tra il 4 e il 5 ottobre del 1906. Fu immediatamente decisa la costruzione di un nuovo teatro.\nArchitettura.\nIl nuovo teatro all'italiana da 1.310 posti fu progettato da Joseph Hornecker e inaugurato il 4 ottobre 1919 con \"Sigurd\" di Ernest Reyer.\nNonostante facesse parte della Scuola di Nancy, Joseph Hornecker realizz\u00f2 il progetto nel rispetto di uno stile classico, e solo il \u00absalone orientale\u00bb dell'edificio presenta le caratteristiche dell'Art nouveau."}
{"id": "4799744", "revid": "533996", "url": "https://it.wikipedia.org/wiki?curid=4799744", "title": "Fran\u00e7ois Baron de Tott", "text": "Biografia.\nAncora ragazzo, Fran\u00e7ois entr\u00f2 nel reggimento di suo padre e nel 1754 venne promosso al rango di tenente. Nel 1755 si rec\u00f2 a Costantinopoli, la capitale dell'Impero Ottomano, come segretario di suo zio Charles Gravier, conte di Vergennes, che era stato nominato ambasciatore. Il suo compito principale era quello di imparare la lingua turca, per indagare la situazione nell'Impero Ottomano e per raccogliere informazioni sul Khanato di Crimea.\nTornato a Parigi nel 1763, fu inviato in Svizzera nel 1766 dal governo francese. Nel 1767, fu nominato console in Crimea, al fine di conoscere il paese e incitare i tatari di Crimea a ribellarsi contro l'Impero Russo. Fran\u00e7ois de Tott svolse un ruolo importante durante la guerra russo-turca. Lasciando la Crimea per un po', ricevette l'incarico da parte dal governo ottomano, di difendere i Dardanelli contro la flotta russa.\nSeguendo le orme di Claude Alexandre de Bonneval, noto come Humbarac\u0131 Ahmed Pasha, Fran\u00e7ois de Tott venne coinvolto negli sforzi di riforma militare ottomana. Riusc\u00ec ad avere una nuova fonderia per la fabbricazione di obici e fu determinante per la creazione di unit\u00e0 di artiglieria mobile. Costru\u00ec delle fortificazioni sul Bosforo e inizi\u00f2 un corso di scienze navali che pose la prima pietra per la successiva Accademia Navale Turca.\nViaggi\u00f2 attraverso l'impero ottomano, visitando citt\u00e0 costiere lungo il Mediterraneo, e in particolare Alessandria d'Egitto, Aleppo, Smirne, Salonicco e Tunisi. Inoltre studi\u00f2 l'area per la costruzione di un canale a Suez.\nLe memorie di Fran\u00e7ois Baron de Tott' vennero pubblicate in quattro volumi.\nTorn\u00f2 in Ungheria, passando per la Svizzera, dopo lo scoppio della Rivoluzione francese e vi mor\u00ec il 24 settembre 1793."}
{"id": "4799745", "revid": "1543377", "url": "https://it.wikipedia.org/wiki?curid=4799745", "title": "Episodi di Padre Brown (prima stagione)", "text": "La prima stagione della serie televisiva Padre Brown \u00e8 stata trasmessa sul canale britannico BBC One dal 14 al 25 gennaio 2013.\nIn Italia, la serie \u00e8 andata in onda in prima visione assoluta sul canale satellitare pay DIVA Universal dall'11 dicembre 2013 all'8 gennaio 2014. In chiaro la serie \u00e8 stata trasmessa su Rai Premium dal 2 al 30 marzo 2015 e poi in replica su Paramount Channel dal 21 aprile 2017."}
{"id": "4799749", "revid": "62748", "url": "https://it.wikipedia.org/wiki?curid=4799749", "title": "Fran\u00e7ois de Tott", "text": ""}
{"id": "4799750", "revid": "633110", "url": "https://it.wikipedia.org/wiki?curid=4799750", "title": "Eccidio di Piavola", "text": "L'eccidio di Piavola \u00e8 una strage nazista avvenuta a Piavola, presso Buti (PI): domenica 23 luglio 1944 tre gruppi di soldati tedeschi irruppero nei boschi e uccisero, senza motivo apparente, 18 uomini: il pi\u00f9 giovane aveva solo 16 anni, il pi\u00f9 anziano 62.\nPrima della tragedia.\nDopo l'8 settembre 1943, quando il Regno d'Italia cess\u00f2 le ostilit\u00e0 contro le forze Anglo-Americane Alleate e la penisola si trov\u00f2 di fatto in gran parte occupata dall'esercito nazista, anche i paesi pi\u00f9 piccoli che si trovavano lungo la linea di ritirata delle armate tedesche vennero coinvolti direttamente nelle ostilit\u00e0. Tra questi figurava anche Buti, un piccolo paese collocato in un avvallamento dei monti Pisani che dividono la parte orientale della provincia di Pisa da quella di Lucca, non lontano dalla Linea Gotica.\nFino al dicembre 1943 il territorio era controllato dal Deutscher Wehrmacht-Standortoffizier (Ufficiale di stanza della Wehrmacht); dal gennaio al giugno 1944 la provincia di Pisa venne inquadrata nella MK 1015-Lucca\nDopo l'arresto di Mussolini anche a Buti il Partito Nazionale Fascista si sciolse e le sedi vennero consegnate al podest\u00e0 il 29 luglio 1943.\nDal 31 agosto, giorno del bombardamento americano su Pisa, molti cittadini si rifugiarono nel territorio butese che pass\u00f2 cos\u00ec dai 3.000 ai 15-20.000 abitanti. Solo a partire dal mese\ndi ottobre del 1943 i butesi iniziarono a percepire la drammaticit\u00e0 della guerra: il fronte dei combattimenti si avvicinava rapidamente e la popolazione si trovava circondata dai bombardamenti americani da un lato e dall'altro dalle truppe tedesche che cercavano di tenere testa agli Alleati in attesa di\nritirarsi dietro la Linea Gotica.\nIn quello stesso periodo arrivarono in paese ex internati greci, disertori di varia origine che si erano dati alla macchia e sfollati dai paesi vicini che cercavano di evitare sia il contatto con i tedeschi sia i bombardamenti americani. Nel frattempo la costituzione della Repubblica Sociale Italiana fece rialzare la testa ai fascisti locali: il 20 ottobre 1943 il podest\u00e0 di Buti, Perfetto Baschieri, riconsegn\u00f2 ai segretari del Fascio repubblicano di Buti e di Cascine i mobili e altri oggetti precedentemente appartenuti al disciolto Partito fascista.\nSecondo un manifesto redatto dal podest\u00e0 e affisso per tutto il territorio di Buti e dei Comuni limitrofi (ad esempio Bientina e Calcinaia), il 29 ottobre numerosi soldati tedeschi svolsero un'azione di rastrellamento di prigionieri anglo-americani che si trovavano sui monti pisani e la popolazione butese fu accusata di aver fornito loro dei viveri. Vennero arrestati diversi cittadini di Buti, tra i quali alcuni Carabinieri, e la popolazione fu costretta a pagare una multa di \u00a3. 50.000.\nNel novembre del 1943 fu fondata la sezione del Partito Fascista Repubblicano: il Partito dovette far subito fronte fronte ad azioni di sabotaggio che incrinarono i rapporti tra la popolazione e i tedeschi. Contemporaneamente vi fu l'insediamento delle truppe tedesche sul territorio di Buti. Il primo stanziamento si ebbe nell'autunno, seguito da un altro numeroso arrivo nell'inverno e nel periodo pasquale dell'anno successivo. Con l'insediamento tedesco inizi\u00f2 anche la requisizione di numerosi alloggi, sia nella frazione di Cascine che a Buti: fu spesso un sequestro violento che obbligava gli abitanti delle case requisite ad andarsene e a trovarsi un altro alloggio. Aiutati dai fascisti locali, i tedeschi requisivano bestiame e generi alimentari di ogni tipo, in particolar modo olio e vino. Un comando germanico per il comune di Buti, con sede nel palazzo comunale, fu istituito ufficialmente a partire dal 19 maggio 1944. \nDa quel momento la presenza tedesca, oltre che pi\u00f9 numerosa, divent\u00f2 sempre pi\u00f9 oppressiva. Fu durante questo periodo che molti civili iniziarono a prendere distanza dal fascismo e dai suoi alleati; soprattutto i giovani si opposero alla chiamata alle armi.\nPer gli Alleati la localit\u00e0 divenne obiettivo da colpire soprattutto dopo che pesanti automezzi tedeschi erano entrati a Buti. Il giorno dopo l'ingresso di questi automezzi, il 10 giugno 1944, un\nricognitore sorvol\u00f2 la zona pi\u00f9 volte e molti abitanti fuggirono sui monti. A met\u00e0 mattina una squadriglia di caccia americana apr\u00ec il fuoco e in localit\u00e0 Mariotto una donna e sei uomini (fra cui un ragazzo di 11 anni) rimasero uccisi. Il bombardamento sconvolse il paese e provoc\u00f2 i primi morti e feriti, ma non risultarono danni alle postazioni militari. Pochi giorni dopo un violento cannoneggiamento americano colp\u00ec Cima alla Serra dove nel mese di giugno era stato installato un osservatorio tedesco. Fino a quel momento, i butesi e gli sfollati avevano avuto la sensazione di trovarsi in una zona sicura almeno rispetto ai bombardamenti. \nLa situazione peggior\u00f2 ulteriormente quando le truppe degli Alleati si fermarono sulla riva dell'Arno e gli abitanti dei paesi vicini fuggirono terrorizzati sui monti di Buti. Gli Alleati invitavano, con appelli e proclami, a creare difficolt\u00e0 all'esercito tedesco. Molti civili,\nanche individualmente, iniziarono quindi a boicottare le attivit\u00e0 tedesche.\nLa Banda di Carlino.\nCarlo Pelosini, sottotenente del Regio Esercito e sfollato a Buti da Pisa, venne sollecitato a non presentarsi alla chiamata alle armi della Repubblica sociale italiana da\nalcuni autorevoli personaggi locali che stavano costituendo il Comitato di Liberazione Nazionale. Gli fu chiesto di dare origine ad un gruppo armato che combattesse contro i soldati tedeschi.\nInizialmente il nucleo era costituito da un gruppo ristretto e vi erano enormi difficolt\u00e0 perch\u00e9 gli uomini erano pochi e gli armamenti scarsi. La formazione era dislocata sul monte Serra, la sede del Comando in vari luoghi: Pian Bello, Fonte al Pruno, Grotte della Madonna, Buti paese.\nLe azioni di sabotaggio e di guerriglia erano rese difficili dal sovraffollamento e dall'inesperienza dei giovani partigiani; le azioni erano di portata piuttosto limitata e le armi in parte arrangiate, in parte fornite dagli americani.\nL'eccidio.\nLa cattura dei soldati austriaci.\nLa mattina del 19 luglio 1944, Ario Ciampi, uno\nsfollato butese che si era rifugiato in Pian Bello, e Giulio Filippi videro\ngiungere due giovani militari austriaci in uniforme tedesca dal sentiero che saliva da Ruota: in qualche modo, con una pistola puntata verso di loro, Ario riusc\u00ec a disarmarli. Non sapendo cosa farne li port\u00f2 dai partigiani.\nIn quel periodo la maggior parte dei fascisti aveva deciso di allontanarsi da Buti per seguire gli appelli di gerarchi che non riuscivano pi\u00f9 a controllare il territorio. Le versioni sul motivo della presenza dei due soldati sul monte sono tuttora differenti: in paese c'\u00e8 chi sostiene che stessero facendo rilevamenti di strade, chi afferma che fossero disertori, chi ritiene che fossero stati mandati a riparare una linea telefonica.\nNel dopoguerra Ario Ciampi afferm\u00f2 di averli arrestati perch\u00e9 la loro presenza avrebbe comunque rappresentato un pericolo per la popolazione; avrebbe poi deciso di consegnarli ai partigiani che a loro volta avrebbero dovuto affidarli agli Alleati.\nArio consegn\u00f2 quindi i due soldati alla Banda di Carlino, riunitasi in un casotto in mezzo ai boschi. Il comandante della banda (Carlo Pelosini) propose di portare i prigionieri a Calci dove operava il gruppo di partigiani del monte Faeta, pi\u00f9 numeroso e\nmeglio organizzato di loro. Tuttavia le condizioni dei partigiani del Faeta non erano diverse da quelle del gruppo butese, pertanto i prigionieri e i loro\naccompagnatori tornarono indietro.\nPer i partigiani l'unica soluzione fattibile era quella che consisteva nell'uccisione dei due soldati e nella successiva sparizione dei cadaveri: prima di arrivare al rifugio i soldati austriaci vennero uccisi con due colpi alle spalle per mano di Risorgi e i cadaveri furono lasciati sul sentiero dentro un prunaio.\nTuttavia dal registro dei morti del comune di Buti dell'anno 1946 risultano cinque i soldati appartenenti all'esercito tedesco trovati morti nel 1944 sui monti.\nQuando in paese si sparse la voce dell'uccisione dei soldati il terrore si diffuse tra la popolazione e anche tra il gruppo dei partigiani che inizi\u00f2 a spostarsi verso il monte Faeta per unirsi al gruppo di partigiani di quella zona.\nL'intervento della Wehrmacht.\nEra l'alba di domenica 23 luglio quando tre squadre\ndi soldati della Wehrmacht partirono, secondo diverse testimonianze,\nda tre punti diversi: una squadra saliva da Calci, un'altra da localit\u00e0 Rotone\ndi Castelvecchio di Compito e un'altra da Ruota verso Pian Bello, localit\u00e0\nvicina alla cima del monte Serra e prossima ai luoghi dove si trovavano gli\nuomini della Banda di Carlino.\nLe tre squadre facevano riferimento alla 65\u00aa Divisione di Fanteria a cui era assegnato il territorio sud-orientale dei Monti Pisani. La 65\u00aa Divisione di Fanteria era conosciuta in Toscana\nanche come Divisione \u201cHandgranate\u201d, dal simbolo tattico che raffigurava una bomba a mano dipinta sugli automezzi.\nVennero appesi alle finestre i lenzuoli per avvisare\ni partigiani e inizi\u00f2 un passa parola di allerta in cui ebbero un ruolo\nfondamentale le donne del paese: due di loro furono bloccate da una pattuglia\ntedesca che chiese loro dove si trovava l'Aspro (una delle zone scelte come base\ndalla Banda di Carlino). Iolanda Bernardini, una delle due donne, indic\u00f2 a caso verso il monte Pisano. \nMentre i tedeschi si incamminarono per una via sbagliata, lei corse ad avvisare le\npersone nascoste nei casotti pi\u00f9 vicini.\nIntanto uno dei tre gruppi di militari raggiunse\nVolpaia, la localit\u00e0 dove si trovava il casolare di Pietro Barzacchini,\nall'interno del quale vivevano numerosi sfollati. Barzacchini fu catturato e usato come guida, ma\nanche lui non li guid\u00f2 verso l'Aspro, bens\u00ec nella direzione opposta, verso il\nmonte di Piavola.\nIl monte Piavola.\nSul Piavola vi era una numerosa presenza di sfollati proveniente dai paesi limitrofi, in particolare dalla frazione di Cascine, perch\u00e9 ritenevano che quella fosse una zona abbastanza sicura in quanto vi passavano solo i tedeschi diretti all'osservatorio.\nSecondo le testimonianze di chi riusc\u00ec a fuggire, dopo queste prime uccisioni i militari tedeschi si mossero rapidamente, minacciando tutti coloro che incontravano sulla loro strada, sparando in aria raffiche di mitraglia e gridando pi\u00f9 volte la parola \"partigiani\". \nDalle dieci e trenta, per circa un'ora e mezzo, in Piavola vennero massacrati\nuomini indifesi di et\u00e0 compresa tra i sedici e i sessanta anni.\nIn tutto diciotto uomini, per lo pi\u00f9 contadini, nessuno dei quali armati. Dopo diverse ore, i tedeschi\ntornarono indietro verso la strada che li avrebbe riportati a Ruota e a Calci.\nIn una informativa giornaliera contenuta nel \"Diario storico della 14\u00aa Armata tedesca\", al punto \"5) Situazione partigiana\" si legge: \u201c\"Durante l'operazione antipartigiana del 23 luglio nella zona montagnosa Monte Faeta/Monte Serra (a nord-ovest e nord-est di Calci) sono stati uccisi in combattimento 47 banditi.\" \"Sono stati condotti alla nostra base 26 prigionieri. Bottino: 1 fucile da caccia, 4 pistole mitragliatrici, 12.300 cartucce, 35 ordigni esplosivi (distrutti), \"\n3 contenitori a forma di scatola distrutti.\"\u201d\"\nTutte le deposizioni dei partigiani smentiscono la presenza di spie tra le truppe tedesche.\nLa liberazione.\nDopo l'eccidio la Banda di Carlino si divise perch\u00e9\nal suo interno le discussioni e le riflessioni sulle azioni svolte crearono\ndisorientamento e diversit\u00e0 di opinioni. Secondo Vlady Cavallini, membro della\nBanda, il gruppo si divise perch\u00e9 restare in paese sarebbe stato troppo\npericoloso: molti abitanti collegavano l'eccidio all'uccisione dei soldati \ndell'esercito tedesco ad opera dei partigiani e questi ultimi preferirono quindi\nallontanarsi piuttosto che subire le accuse della collettivit\u00e0.\nIntanto l'esercito tedesco manteneva a stento il\ncontrollo del territorio della provincia di Pisa.\nButi si trovava in una posizione strategica dal\npunto di vista militare, una vera e propria linea di transito per i contatti\nfra le organizzazioni partigiane della zona di Lucca e gli Alleati. Cominciarono a circolare le prime informazioni sui\npartiti che di nascosto stavano organizzando le istituzioni civili in attesa\ndella ritirata tedesca.\nIl 31 agosto i tedeschi posizionarono una grossa\nmitragliatrice fra i due ponti che si trovavano al centro della piazza di Buti:\nalle ore 22:10 salt\u00f2 la salita che portava al castello, dopo pochi minuti la via di Costa, Pontaccolle, il ponte dell'Ospedale, il ponte del Filippi, la\nstrada e il ponte dei Macelli e infine i due ponti sulla piazza. I tedeschi si\nallontanarono con rapidit\u00e0 dal paese.\nIl primo settembre 1944, quando tutti i tedeschi\navevano abbandonato il paese, i partigiani entrarono in possesso degli edifici\nche erano stati abbandonati dai fascisti.\nIl Comitato di Liberazione e i partigiani assunsero\nil controllo del territorio e subito intrapresero la ricerca dei fascisti:\nnon venne fatta alcuna distinzione tra\ncoloro che avevano genericamente aderito al Partito e coloro che erano stati\nparte attiva delle strutture fasciste, e non pochi uomini vennero ingiustamente\narrestati e trasferiti nell'improvvisata prigione all'interno del municipio.\nAll'alba della mattina del 2 settembre una squadra\nformata da alcuni ex internati greci e slavi che si trovavano alla macchia\nchiese ai partigiani, all'insaputa dei membri del Comitato di Liberazione, la\nconsegna di alcuni prigionieri. Vennero condotti in localit\u00e0 Riaccio; qui lo slavo\nMartin Mertchmit, disertore dell'esercito tedesco, apr\u00ec il fuoco con una\npistola mitragliatrice che si incepp\u00f2 dopo il primo colpo. Colpo che per\u00f2 fu\nfatale per Pasquale Bacci.\nIl resto del gruppo di prigionieri riusc\u00ec a fuggire\ne per qualche giorno gli uomini rimasero nascosti.\nLa stessa mattina gli Alleati arrivarono a Buti; il\nComitato di Liberazione divent\u00f2 legale e i suoi rappresentanti si insediarono\nnel palazzo comunale.\nArio Ciampi non si allontan\u00f2 dal paese e scelse di\nrestare perch\u00e9 riteneva di non aver fatto nulla di sbagliato a catturare due\nsoldati per consegnarli agli Alleati. Divenne per\u00f2 oggetto di vendette da parte\ndegli uomini del Comitato di Liberazione.\nNel settembre 1944, mentre gli Alleati avanzavano\nverso il nord, il Comitato toscano di liberazione nazionale istitu\u00ec una\nCommissione per la documentazione della criminalit\u00e0 di guerra con l'incarico di\nraccogliere i documenti e tutte le informazioni che potevano servire alla\nricostruzione di stragi, omicidi, saccheggi, incendi, stupri commessi dai\ntedeschi e dai fascisti dopo l'8 settembre e alla identificazione degli\nautori.\nLa Commissione, che aveva sede a Firenze, si scontr\u00f2\ncon la difficolt\u00e0 di indagare al di fuori della provincia soprattutto a causa\ndella mancanza dei mezzi di comunicazione, decidendo pertanto di sollecitare la\ncostituzione di sottocommissioni provinciali con le medesime finalit\u00e0.\nNella \"Relaz\"ione del Comitato di Liberazione di Buti,\nche descrive saccheggi, requisizioni e violenze tedesche a partire dal 29\nottobre 1943, la strage di Piavola \u00e8 descritta in poche righe: \u201cl'episodio pi\u00f9\ndoloroso fu quello del 23 luglio, in cui reparti delle SS operarono una battuta\nin monte, nella localit\u00e0 detta Piavola e adiacenze, trucidando barbaramente 22\npersone, delle quali 15 di Buti e Cascine e le rimanenti di paesi circostanti.\"\nNel dopoguerra si \u00e8 operata una specie di rimozione dell'eccidio di Piavola, come si pu\u00f2 intendere anche dalla \"Relazione\" sull'attivit\u00e0 partigiana sopra citata dove il comandante non fa mai riferimento all'evento.\nIl senso della mancata giustizia per questa strage determin\u00f2 subito un duro scontro sociale, poich\u00e9 per molte famiglie, che avevano perso i propri cari nell'eccidio, non ci fu elaborazione del lutto.\nLa versione accettata dall\"'Associazione nazionale famiglie italiane martiri caduti per la libert\u00e0 della patria\" recita che \u201cin localit\u00e0 Piavola le SS naziste in azione di rastrellamento, catturano un folto gruppo di persone. Da tale gruppo, con la collaborazione di spie repubblichine,\nvengono scelti 19 uomini, giovani ed anziani che sono ritenuti in relazione con il movimento partigiano, allineati contro un muro i diciannove prigionieri vennero trucidati.\u201d\nLe commemorazioni.\nL'anno successivo alla strage, il 24 luglio, venne organizzata una\ncommemorazione sul luogo dell'eccidio dove fu celebrata una messa di suffragio per i 19 innocenti trucidati dai tedeschi il 23-7-1944.\nPresenti anche le Autorit\u00e0 del Paese, le rappresentanze, con bandiera, di tutti i partiti e molta gente salita anche da Cascine, da Bientina, da Calcinaia, Vicopisano, Rota, Pontedera.\nAlle ore 18, come deciso dalla giunta municipale in data 6 giugno 1945, venne intitolata \u201cvia Piavola\u201d la \u201cvia Vittorio Emanuele III\u201d in Buti capoluogo, e \u201cLargo Piavola\u201d il tratto della \u201cvia delle Vigne\u201d allo sbocco nella \u201cvia Provinciale del Tiglio\u201d nella frazione del Comune.\nDopo un omaggio alle salme nel Cimitero di Buti, si comp\u00ec alle ore 20.00 del medesimo giorno un'identica cerimonia a Cascine.\nIn seguito a questa commemorazione, fino agli anni sessanta, l'eccidio non ha avuto altre commemorazioni. Ogni anno, il 23 luglio, veniva celebrata solo una messa in suffragio degli uccisi.\nNel 1965 si commemor\u00f2 pubblicamente l'eccidio nella consapevolezza che il \u00absacrificio dei martiri di Piavola \u00e8 vivo e presente nei nostri cuori e nelle nostre menti\u00bb.\nNel 1971 ripresero le commemorazioni ufficiali. Il sindaco Lelio Baroni, in occasione delle celebrazioni del 25 aprile, invit\u00f2 gli intervenuti a non dimenticare \u00abtutti i caduti e in particolare i trucidati in Piavola da parte delle forze nazifasciste\u00bb.\nDa questo momento, in tutti i discorsi ufficiali, le forze responsabili dell'eccidio saranno indicate come nazifasciste.\nLe successive commemorazioni vennero effettuate nel 1976 quando fu stampato un volantino per la celebrazione del 32\u00ba anniversario nel quale, sinteticamente, si narrava il tragico avvenimento.\nIl 25 luglio 1994, cinquant'anni dopo la strage, la\nspianata di Piavola era piena di gente. Oltre ai sindaci dei paesi dei monti\nPisani erano presenti anche la senatrice Maria Eletta Martini, partigiana, il segretario\nprovinciale dell'ANPI e i rappresentanti delle associazioni butesi.\nDue giorni prima anche l'Amministrazione comunale di Bientina, per commemorare gli uccisi in Piavola, tra cui tre propri\ncittadini, aveva inaugurato un monumento ai caduti lungo la strada Sarzanese-Valdera.\nNel 2004, in occasione dei sessanta anni\ndall'eccidio, la commemorazione si svolse in Piavola dove ci fu un forte\nafflusso di popolazione, tra cui molti giovani.\nAttualmente, ogni anno sulla spianata di Piavola si svolge una commemorazione organizzata dall'Amministrazione comunale di Buti."}
{"id": "4799755", "revid": "15756", "url": "https://it.wikipedia.org/wiki?curid=4799755", "title": "Statua dell'Immacolata (Messina)", "text": "La colonna dell'Immacolata o statua dell'Immacolata o guglia dell'Immacolata o obelisco dell'Immacolata \u00e8 un monumento di Messina posto in piazza dell'Immacolata familiarmente conosciuta e denominata in citt\u00e0 come piazza Immacolata di Marmo, ubicata sul lato nord della cattedrale alle spalle del campanile.\nStoria.\nLa statua realizzata nel 1757, inaugurata l'8 dicembre dello stesso anno, l'intero monumento completato nel 1758, scultura di marmo bianco del messinese Giuseppe Buceti come risulta da targa incastonata nella stele, eretta in segno di gratitudine della citt\u00e0 alla Vergine dopo che alcuni personaggi viventi erano precipitati dal carro della \"Vara\", durante la tradizionale processione del 15 agosto, rimanendo miracolosamente illesi. Originariamente la statua fu collocata in piazza della Concezione, gi\u00e0 del Pentidattilo, di fronte alla chiesa di San Nicol\u00f2 dei Gentiluomini, nell'attuale assetto urbano corrispondente all'area ove sorge il palazzo della Provincia e la via Loggia dei Mercanti. L'attribuzione dell'opera a Giuseppe Buceti figlio di Ignazio Buceti entrambi scultori, \u00e8 supportata dalla morte di quest'ultimo avvenuta presumibilmente circa tre lustri prima della commissione della scultura.\nDurante l'evento sismico conosciuto come terremoto della Calabria meridionale del 1783 riporta seri danni, nel 1815 il basamento subisce un primo restauro generale. Col terremoto di Messina del 1908 l'intero complesso resta integro e scampa alla rovinosa distruzione delle adiacenti costruzioni di via Cavour, mentre nelle immediate vicinanze di piazza Duomo collassano la cattedrale e il campanile .\nCol riassetto urbanistico dovuto alla ricostruzione, \u00e8 trasferita nella sede attuale alle spalle dei monumenti ricostruiti, simboli della citt\u00e0 ma, ancora una volta un'altra pagina nera della storia mina il fulcro storico, religioso, monumentale e artistico di Messina: i bombardamenti del secondo conflitto mondiale 1941 - 1943. La notte del 13 giugno 1943 la Cattedrale \u00e8 centrata da ordigni incendiari che riducono in cenere le parti di legno sventrandone il soffitto: la guglia \u00e8 risparmiata dalla pioggia di proiettili, dal fuoco devastatore e da possibili crolli di macerie. Nel 1981 per opera di Francesco Finocchiaro l'insieme \u00e8 sottoposto a un ulteriore restauro generale e per l'occasione \u00e8 realizzata la nuova cancellata opera di Enrico Bellantoni.\nLo stile.\nSu una poderosa base quadrata con contrafforti lungo gli spigoli del primo ordine, quattro massicce volute con i riccioli interni verso il basso smussano gli spigoli del tronco di piramide del secondo ordine, all'interno delle facce cornici contenenti iscrizioni, una l'elenco dei Senatori committenti, una attestante il restauro del XIX secolo e la pi\u00f9 importante recante il testo di dedicazione:\n\"VIRGINI DEI GENITRICI PRIMIGEN\u00c6 LABIS EXPERTI SENATUS POPVLIQVE MAMERTINI PERVETVSTA PIETAS AC RELIGIO A.D. MDCCLVIII\".\nAi vertici del tronco di piramide del terzo ordine quattro pingui putti alati reggono in mano dei fiori in bronzo e simboli mariani, altre quattro volute sono sormontate dal globo terrestre fasciato dai segni dello zodiaco, decorato con teste di putti e il drago in luogo del serpente che insidia il tallone sinistro della figura mentre il piede destro appoggia su una falce di luna, sulla sfera si eleva la meravigliosa statua dell'Immacolata dai panneggi drappeggiati dal forte stile barocco. Sono presenti fregi, decori e festoni dalla connotazione vagamente rococ\u00f2, completano l'opera l'aureola e la corona bronzea che cingono il capo della Vergine. Nel corso dei secoli ripetuti eventi bellici, numerosi cataclismi hanno colpito Messina e interessato il monumento, lungo i 14 metri della sua altezza la presenza di molteplici interventi di restauro.\nCuriosit\u00e0.\nPatrona particolare della citt\u00e0 per volont\u00e0 del Senato di Messina dal 1647, patrona principale del Regno delle Due Sicilie ed attuale patrona della Sicilia. Ogni anno, l'8 dicembre dopo la celebrazione della messa solenne in cattedrale, presenti l'arcivescovo, i rappresentanti del clero, dei capitoli della cattedrale e dell'archimandritato, degli istituti religiosi e dell'apostolato dei laici, le autorit\u00e0 del Comune offrono una corona di fiori, tributo della citt\u00e0 e dell'arcidiocesi all'Immacolata, omaggio che tradizionalmente \u00e8 posto dai vigili del fuoco sulla testa della statua della Vergine. Ulteriori omaggi floreali sono deposti ai piedi della scultura marmorea e alla base del monumento.\nI riti della deposizione dei fiori sono comuni alle manifestazioni effettuate presso la colonna dell'Immacolata in piazza di Spagna a Roma in occasione della ricorrenza del dogma dell'Immacolata Concezione stabilito dalla Chiesa cattolica nel 1854, alla colonna dell'Immacolata in piazza San Domenico a Palermo, nella quale vengono effettuati l'8 Dicembre due omaggi floreali, alle 7 del mattino dai liberi cittadini ponendo nell'inferriata i tradizionali mazzetti di violette e i cuscini dalle associazioni cattoliche e di volontariato, e nel pomeriggio l'omaggio floreale dell'intera citt\u00e0 per mezzo dei Vigli del Fuoco, quando in piazza S. Domenico ai pedi della Colonna della Madonna, giunge il corteo processionale del preziosissimo Simulacro Argenteo dell'Immacolata Patrona Primaria della Citt\u00e0 di Palermo e della Sicilia, alla stelle dell'Immacolata in Piazza Duomo a Monreale e ancora alla guglia dell'Immacolata in piazza del Ges\u00f9 Nuovo a Napoli in Spaccanapoli, quest'ultimo monumento al quale, con tutta probabilit\u00e0 il Buceti, per somiglianza di stile e forme, ha tratto ispirazione."}
{"id": "4799756", "revid": "767487", "url": "https://it.wikipedia.org/wiki?curid=4799756", "title": "Dirsi addio", "text": "Dirsi addio (\"Every Time We Say Goodbye\") \u00e8 un film del 1986 diretto da Mosh\u00e9 Mizrahi, con protagonisti Tom Hanks e Cristina Marsillach.\nTrama.\nUn soldato americano di stanza a Gerusalemme vuole sposare una ragazza ebrea, ma deve affrontare la sconsiderata reazione della famiglia ultraortodossa della sua innamorata."}
{"id": "4799757", "revid": "380654", "url": "https://it.wikipedia.org/wiki?curid=4799757", "title": "Com'\u00e8 difficile amare", "text": ""}
{"id": "4799759", "revid": "123537539", "url": "https://it.wikipedia.org/wiki?curid=4799759", "title": "Guido Cominotto", "text": "Biografia.\nPrese parte ai Giochi olimpici di Parigi 1924 come membro, insieme a Luigi Facelli, Alfredo Gargiullo ed Ennio Maffiolini, della staffetta 4\u00d7400 metri che conquist\u00f2 la sesta posizione.\nNel 1928 partecip\u00f2 ai Giochi olimpici di Amsterdam: non raggiunse la fase finale degli 800 metri piani e non si qualific\u00f2 nemmeno nella staffetta 4\u00d7400 metri, che corse insieme a Giacomo Carlini, Luigi Facelli ed Ettore Tavernari."}
{"id": "4799768", "revid": "767487", "url": "https://it.wikipedia.org/wiki?curid=4799768", "title": "Henrik Galeen", "text": "Il suo capolavoro \u00e8 \"Der Golem\" (1915), trasposizione cinematografica della leggenda del Golem interpretata da Paul Wegener.\nBiografia.\nGaleen nacque nel 1881 a Leopoli, citt\u00e0 dell'Ucraina che, all'epoca, faceva parte dell'Impero austro-ungarico ed era la capitale della provincia della Galizia. Inizi\u00f2 la sua carriera come giornalista, mettendosi anche a recitare prima di ottenere un posto come assistente di Max Reinhardt al Deutsches Theater di Berlino. Nel 1911, sempre a Berlino, pass\u00f2 a lavorare come regista per il Volksb\u00fchne, esordendo nel 1914 anche come regista cinematografico con \"Der Golem\". Di questo film, considerato oggi perduto, scrisse la sceneggiatura insieme a Paul Wegener."}
{"id": "4799769", "revid": "767487", "url": "https://it.wikipedia.org/wiki?curid=4799769", "title": "Help Wanted (film 1911)", "text": "Help Wanted \u00e8 un cortometraggio muto del 1911 diretto da Frank Powell.\nProduzione.\nIl film fu prodotto dalla Biograph Company.\nDistribuzione.\nDistribuito dalla General Film Company, il film - un cortometraggio lungo poco pi\u00f9 di 184 metri - usc\u00ec nelle sale cinematografiche statunitensi il 12 gennaio 1911. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Powell, la commedia \"The Midnight Marauder\"."}
{"id": "4799772", "revid": "63297882", "url": "https://it.wikipedia.org/wiki?curid=4799772", "title": "Sant'Isacco di Pe\u010derska", "text": ""}
{"id": "4799774", "revid": "63297899", "url": "https://it.wikipedia.org/wiki?curid=4799774", "title": "Sant'Isacco di Dalmazia", "text": ""}
{"id": "4799776", "revid": "767487", "url": "https://it.wikipedia.org/wiki?curid=4799776", "title": "L'ultima battuta", "text": "L'ultima battuta (\"Punchline\") \u00e8 un film del 1988 scritto e diretto da David Seltzer, con protagonisti Sally Field e Tom Hanks.\nTrama.\nLilah \u00e8 una casalinga del New Jersey; nonostante abbia tre figli, avverte che il suo matrimonio si sta logorando."}
{"id": "4799780", "revid": "1522738", "url": "https://it.wikipedia.org/wiki?curid=4799780", "title": "Giuseppe Lesca", "text": "Biografia.\nLaureatosi nel 1891 a Pisa, dal 1899 \u00e8 docente a Firenze. \nFu chiosatore di Dante Alighieri e celebri furono i suoi commenti del Canto XII dell\"'Inferno\", Canto IX del \"Purgatorio\" (1919) e Canto XX del \"Paradiso\" (1904).\nCur\u00f2 la prima edizione a stampa del \"Fermo e Lucia\" stampato a Napoli nel 1916 presso l'editore Perrella con il titolo \"Gli sposi promessi\"."}
{"id": "4799781", "revid": "547034", "url": "https://it.wikipedia.org/wiki?curid=4799781", "title": "The Harder They Come (singolo)", "text": "The Harder They Come \u00e8 una canzone reggae, composta ed eseguita dal cantante giamaicano Jimmy Cliff. Fu il primo singolo estratto dall' omonimo album del 1972, colonna sonora del film \"Pi\u00f9 duro \u00e8, pi\u00f9 forte cade\" (\"The Harder They Come\"). Fu il primo brano ad essere stato registrato della ost ed \u00e8 il tema musicale del film.\nIl pezzo nel corso degli anni fu ripreso da moltissimi artisti ed \u00e8 stato inserito, alla posizione numero 341, nella lista delle 500 migliori canzoni della storia, stilata dalla rivista britannica Rolling Stone.\nVersione di Joe Jackson.\nJoe Jackson incise e pubblic\u00f2 nel 1980 una propria versione di \"The Harder They Come\" con la sua band. Questa cover non riusc\u00ec ad entrare nella classifica britannica.\nVersione dei Rockers Revenge.\nLa versione dei Rockers Revenge \u00e8 molto diversa da quella originale e si avvicina molto pi\u00f9 al genere rap che al reggae. Lo strumento in primo piano \u00e8 la drum machine, a cui fa seguito solo la voce di Donnie Calvin, senza nessun altro strumento musicale.\nVersione dei Madness.\nLa ska band Madness pubblic\u00f2 una cover di \"The Harder The Come\" nel 1992 registrata in un concerto dal vivo al Finsbury Park di Londra. In seguito al singolo (che fall\u00ec alla Top 40 della Official Singles Chart, arrivando infatti al numero 44), che ha sancito l'inizio della reunion del gruppo, quest'ultimo pubblic\u00f2 nuovamente i pezzi \"It Must Be Love\" e \"My Girl\".\nAltre cover.\n\"The Harder They Come\" fu oggetto di cover anche dai seguenti artisti:"}
{"id": "4799784", "revid": "767487", "url": "https://it.wikipedia.org/wiki?curid=4799784", "title": "He Knows You're Alone", "text": "He Knows You're Alone \u00e8 un film del 1980 diretto da Armand Mastroianni, con protagonisti Don Scardino e Caitlin O'Heaney. In Italia \u00e8 inedito.\nTrama.\nUn maniaco perseguita una ragazza che si deve sposare.\nCuriosit\u00e0.\nIl film vede l'esordio cinematografico dell'attore Tom Hanks."}
{"id": "4799785", "revid": "287204", "url": "https://it.wikipedia.org/wiki?curid=4799785", "title": "Martin de Goiti", "text": ""}
{"id": "4799787", "revid": "1543377", "url": "https://it.wikipedia.org/wiki?curid=4799787", "title": "Golfo Karaginskij", "text": "Il golfo Karaginskij () \u00e8 un'ampia insenatura della costa nord-orientale della Kam\u010datka, nel mare di Bering. Si trova nell'omonimo rajon del Territorio della Kam\u010datka, nell'Estremo oriente russo.\nGeografia.\nIl golfo \u00e8 compreso tra capo Il'pinskij (\u043c\u044b\u0441 \u0418\u043b\u044c\u043f\u0438\u043d\u0441\u043a\u0438\u0439), a nord, l'estremo punto meridionale della penisola Il'pinskij (\u043f\u043e\u043b\u0443\u043e\u0441\u0442\u0440\u043e\u0432 \u0418\u043b\u044c\u043f\u0438\u043d\u0441\u043a\u0438\u0439) che lo separa dal golfo di Korf, e capo Ozernoj (\u043c\u044b\u0441 \u041e\u0437\u0435\u0440\u043d\u043e\u0439), sulla penisola Ozernoj, a sud. Si protende nel continente per 117\u00a0km ed \u00e8 largo 239\u00a0km; la profondit\u00e0 dell'acqua raggiunge i 60\u00a0m. Le maree arrivano fino a 2,4\u00a0m. Le acque sono ricoperte di ghiaccio da dicembre a giugno.\nNella parte centrale del golfo, separata dalla terraferma dallo stretto di Litke, c'\u00e8 l'isola Karaginskij e a nord di questa la piccola isola Verchoturova. Molti corsi d'acqua sfociano nel golfo: Makarovka, Ki\u010diga, Tymlat, Karaga, Kajum, Iva\u0161ka, Istyk, Na\u010diki e Uka. Ci sono molte insenature e baie minori, le principali sono: Anapka, Uala, Ki\u010diginskij, Tymlat, Ossora, Karaga e Ukinskaja.\nI principali centri urbani lungo le coste sono Ossora, Il'pyrskoe, Tymlat, Karaga, Belore\u010densk, Makar'evsk e Iva\u0161ka."}
{"id": "4799789", "revid": "729019", "url": "https://it.wikipedia.org/wiki?curid=4799789", "title": "Joseph de Bauffremont", "text": "Biografia.\nFu un comandante nella guerra dei sette anni. Il 16 marzo 1757 la sua squadra cattur\u00f2 la \"HMS Greenwich\", dotata di 50 cannoni e comandata dal capitano Robert Roddam, al largo di Santo Domingo.\nQuello stesso anno, Joseph de Bauffremont port\u00f2, da Santo Domingo a Louisbourg, cinque navi di linea e una fregata, permettendo un forte spiegamento navale francese che respinse i tentativi del Signore di Loudon nella spedizione di Louisbourg. Gli inglesi avrebbero avuto successo per\u00f2 l'anno seguente nell'assedio di Louisbourg.\nNel novembre del 1759 partecip\u00f2 alla battaglia della baia di Quiberon come subalterno all'ammiraglio Hubert de Brienne, conte di Conflans.\nIn 1766, come luogotenente generale della Marina francese, fu messo al comando di una divisione navale incaricata di proteggere il traffico nel Levante. La sua nave ammiraglia era la \"Protecteur\" e il suo ingresso a Smirne, 28 settembre 1766, venne immortalato in un dipinto di pittore anonimo, ora esposto al Mus\u00e9e de la Marine.\nMatrimonio e discendenza.\nIl 22 novembre 1762 spos\u00f2, con apposita dispensa pontificia, la nipote Louise-B\u00e9nigne-Marie-Octavie-Fran\u00e7oise-Jacqueline-Laurence De Bauffremont, canonichessa del capitolo dell'Abbazia di Remiremont, assumendo il titolo di principe di Listenais. Dal matrimonio nacqueri cinque figli:"}
{"id": "4799798", "revid": "599013", "url": "https://it.wikipedia.org/wiki?curid=4799798", "title": "Alberto Giannini", "text": "Biografia.\nNato a Napoli nel 1885, redattore del \u00abMessaggero\u00bb di Roma, nel 1921 fu tra i fondatori del quotidiano di orientamento radicale \u00abIl Paese\u00bb.\nNel 1924 fond\u00f2 a Roma \u00abIl becco giallo\u00bb, settimanale satirico di opposizione al fascismo. Il 14 marzo dello stesso anno fu aggredito e malmenato da un manipolo di squadristi.\nNel 1926 il regime soppresse la rivista. Giannini subito dopo fond\u00f2 \u00abL'Attaccabottoni\u00bb, ma ebbe anch'esso vita breve. Nel 1927 espatri\u00f2 clandestinamente in Francia, dove diresse \u00abLa Tribuna d'Italia\u00bb e rifond\u00f2 \u00abIl becco giallo\u00bb.\nMassone, fu Gran Segretario del Grande Oriente d'Italia in esilio. Tornato in Italia nei primi anni trenta diede origine ad una rivista \"Il merlo\" (1934-1937) conforme all'ideologia fascista, seguita nel 1938 da \"La Tribuna Italiana\".\nNel dopoguerra riprese le pubblicazioni satiriche con la nuova testata \"Il merlo giallo\" (1946).\nMor\u00ec a Roma, a sessantasette anni, nel 1952.\nIn giovent\u00f9, ovvero nei primi anni del Novecento, Giannini fu \u00abSocio valente podista\u00bb della S.P. Lazio sui 75 e 100 km."}
{"id": "4799803", "revid": "287204", "url": "https://it.wikipedia.org/wiki?curid=4799803", "title": "NHL Entry Draft 2000", "text": "LNHL Entry Draft 2000 \u00e8 stato il 38\u00ba draft della National Hockey League. Si \u00e8 tenuto il 24 ed il 25 giugno 2000 presso il Pengrowth Saddledome di Calgary.\nLa National Hockey League si ampli\u00f2 per il terzo anno consecutivo arrivando a 30 franchigie iscritte, grazie alla creazione dei i Columbus Blue Jackets e dei Minnesota Wild. Blue Jackets e Wild effettuarono l'Expansion Draft un giorno prima rispetto al Draft generale. Rispetto ai draft precedenti ciascun giro fu quindi composto da almeno trenta scelte, oltre alle altre cosiddette \"compensatory\" per le franchigie che nell'ultima stagione avevano perso un giocatore divenuto unrestricted free agent. Per la seconda volta nella storia del Draft la prima scelta assoluta fu un portiere; l'unico precedente risaliva all'Amateur Draft 1968. Rispetto al Draft del 1999 grazie all'aumento delle franchigie partecipanti i giocatori selezionati passarono da 272 a 293, stabilendo cos\u00ec il nuovo primato nella storia dell'evento. Per la prima volta fu scelto un giocatore proveniente da Israele.\nI New York Islanders selezionarono il portiere statunitense Rick DiPietro dalla Boston University, gli Atlanta Thrashers invece come seconda scelta puntarono sull'ala sinistra canadese Dany Heatley, proveniente dalla University of Wisconsin, mentre i Minnesota Wild scelsero in terza posizione l'ala destra slovacca Mari\u00e1n G\u00e1bor\u00edk del Dukla Tren\u010d\u00edn. Fra i 293 giocatori selezionati 163 erano attaccanti, 98 erano difensori mentre 32 erano portieri. Dei giocatori scelti 118 giocarono in NHL.\nExpansion Draft.\nLNHL Expansion Draft 2000, l'undicesimo nella storia della NHL, si svolse il 23 giugno 2000 a Calgary. Il draft ebbe luogo per permettere di completare i roster delle due nuove franchigie iscritte alla NHL a partire dalla stagione 2000-2001, i Columbus Blue Jackets e i Minnesota Wild.\nTurni.\nLegenda delle posizioni\nA = Attaccante\u00a0\u00a0\u00a0AD = Ala destra\u00a0\u00a0\u00a0AS = Ala sinistra\u00a0\u00a0\u00a0C = Centro\u00a0\u00a0\u00a0D = Difensore\u00a0\u00a0\u00a0P = Portiere"}
{"id": "4799807", "revid": "115728683", "url": "https://it.wikipedia.org/wiki?curid=4799807", "title": "Vittorio Giannini", "text": "Figlio del tenore Ferruccio Giannini e della violinista Antonietta Briglia e fratello del soprano Dusolina Giannini e dell'insegnante di canto Eufemia Giannini-Gregory.\nAllievo della Juilliard School di New York, compose molta musica da camera, ma anche opere teatrali. "}
{"id": "4799810", "revid": "732240", "url": "https://it.wikipedia.org/wiki?curid=4799810", "title": "Modo promiscuo", "text": ""}
{"id": "4799819", "revid": "767487", "url": "https://it.wikipedia.org/wiki?curid=4799819", "title": "The Midnight Marauder", "text": "The Midnight Marauder \u00e8 un cortometraggio muto del 1911 diretto da Frank Powell.\nProduzione.\nIl film fu prodotto dalla Biograph Company.\nDistribuzione.\nDistribuito dalla General Film Company, il film - un cortometraggio lungo 119,5 metri - usc\u00ec nelle sale cinematografiche statunitensi il 12 gennaio 1911. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Biograph e diretto da Powell, la commedia \"Help Wanted\".\nCopia della pellicola si trova conservata negli archivi della Library of Congress"}
{"id": "4799820", "revid": "122814375", "url": "https://it.wikipedia.org/wiki?curid=4799820", "title": "Robin Hood (Macfarren)", "text": "Robin Hood \u00e8 un'opera in tre atti di George Alexander Macfarren, su libretto di John Oxenford, La prima rappresentazione \u00e8 alla Her Majesty's Theatre, a Londra, il 11 ottobre 1860.\nTrama.\nAtto Primo.\nLa via principale di Nottingham.\nNella strada trafficata, gli armatori lavorano nella loro fucina con donne che filano il filo mentre un po' flirtano tra Allan e Alice. Robin Hood appare presto, mascherato con il nome di Locksley, e incontra Marian, la figlia dello sceriffo. La loro conversazione intima viene ascoltata dallo sceriffo che accetter\u00e0 Locksley come genero se dimostrer\u00e0 il suo talento alla fiera di domani. Lo sceriffo emette un proclama, offrendo una ricompensa per la cattura di Robin Hood, ignaro del fatto che sia presente come lo yeoman, Locksley. Il Sompnour entra per chiedere protezione allo sceriffo attraverso la foresta mentre trasporta le quote raccolte per l'abbazia dai contadini. Allan, incapace di permettersi le tasse, viene ordinato alle scorte dallo sceriffo nonostante le proteste dei cittadini. Locksley si fa avanti per pagare le quote di Allan per la sua liberazione. Mentre il sole tramonta, il Sompnour e lo sceriffo partono per il castello. Locksley e Marian dichiarano il loro affetto prima di partire.\nAtto Secondo.\nScena Prima: La foresta di Sherwood.\nNel profondo della foresta di Sherwood, vicino all'albero che prova al chiaro di luna, gli uomini Merrie si rilassano dopo i loro sforzi, con un grasso arrosto di cervo. Robin sembra raccontare a Little John l'atteso viaggio del Sompnour attraverso la foresta. Si preparano a intrappolarlo: i fuorilegge si nascondono mentre Robin, John e Much, il figlio del mugnaio, si travestono da pastori e tendono al fuoco. Il Sompnour appare e dice alle sue guardie di arrestare i pastori per aver rubato la carne di cervo del re. Con umilt\u00e0 colpita chiedono piet\u00e0. Quando questo viene severamente rifiutato, Robin si toglie il travestimento e suona il suo corno. Gli uomini dello sceriffo fuggono, lasciando catturare il Sompnour. Propone molto di essere impiccato, ma Robin misericordioso invita il Sompnour a cena. Eppure deve pagare generosamente per questo. Per sfuggire all'impiccagione deve danzare per il divertimento dei fuorilegge.\nScena Seconda: Un corridoio nel castello.\nMarian osserva l'alba, implorando il Cielo di aiutare il tiranno del suo amante e ottenere l'approvazione di suo padre. Lo sceriffo appare e d\u00e0 incoraggiamento. Molto rivela allo sceriffo che Robin Hood sar\u00e0 in fiera e chiede la ricompensa, ma il Sompnour lo riconosce dalla foresta e viene portato via. Con le sembianze di un frate, il Sompnour promette di trovare Robin e di ottenere lui stesso la ricompensa. A questo lo Sceriffo \u00e8 d'accordo.\nScena Terza: La fiera fuori da Nottingham.\nScopriamo una scena di sport, danza e giochi. Robin, nei panni di Locksley, riconosce il Sompnour e dice ad Allan di sbarazzarsi di lui. Dopo una danza, Allan ha il Sompnour bendato per giocare a \"Hoodman Blind\". Inizia la partita di tiro con l'arco e Locksley dimostra la sua abilit\u00e0, permettendogli di rivendicare la mano di Marian. Il Sompnour ritorna, riconosce Locksley e lo denuncia come il famigerato Robin Hood. In mezzo al tumulto Robin viene catturato dagli uomini dello sceriffo e condotto via.\nAtto Terzo.\nScena Prima: Il giardino del castello.\nAllan e Alice lamentano l'esecuzione di Robin, che avr\u00e0 luogo il giorno seguente. Alice informa lo sceriffo che Marian \u00e8 fuggito dal suo appartamento. Il Sompnour arriva per richiedere la sua ricompensa, ma viene prima detto di andare dal re per un mandato di esecuzione di Robin Hood.\nScena Seconda: La foresta di Sherwood a mezzogiorno.\nMarian appare, vestita da ragazzo, per dire ai fuorilegge che Robin deve essere giustiziato. Li conduce al castello.\nScena Terza: L'interno di una prigione.\nIn isolamento, Robin sconvolto attende il suo destino. Poi sente Marian con i suoi uomini Merrie cantare fuori. Questo rinnova le sue speranze.\nScena Quarta: Il cortile del castello.\nRobin viene portato dal castello e gli viene dato il tempo di confessare i suoi peccati. Con il braccio liberato, allora suona il suo corno per segnalare i suoi fedeli seguaci. Sembrano guidati da Marian per rilasciarlo ma sono sopraffatti. Tuttavia, il documento che si presume sia il mandato di morte \u00e8 in realt\u00e0 un perdono, dato che si comprende che entrano al servizio del re. Lo sceriffo acconsente ancora una volta all'unione di Robin e Marian, per i quali vi \u00e8 gioia generale.\nStruttura dell'opera.\nI numeri musicali sono indicati in una riduzione per pianoforte segue:"}
{"id": "4799826", "revid": "1652134", "url": "https://it.wikipedia.org/wiki?curid=4799826", "title": "Giacomo Carlini", "text": "Biografia.\nPrese parte ai Giochi olimpici di Amsterdam 1928, dove non raggiunse la finale n\u00e9 nei 110 metri ostacoli, n\u00e9 nella staffetta 4\u00d7400 metri, corsa con Luigi Facelli, Guido Cominotto ed Ettore Tavernari.\nPartecip\u00f2 anche ai Giochi di Los Angeles 1932, dove si piazz\u00f2 al sesto posto nella staffetta 4\u00d7400 metri insieme a Giovanni Turba, Mario De Negri e Luigi Facelli.\nCon Angelo Ferrario, Ettore Tavernari e Mario Rabaglino conquist\u00f2 il quarto posto nella staffetta 4\u00d7400 metri ai campionati europei di Torino 1934."}
{"id": "4799828", "revid": "767487", "url": "https://it.wikipedia.org/wiki?curid=4799828", "title": "Undressed Momento", "text": "Undressed Momento \u00e8 il primo album del gruppo alternative rock italiano Klimt 1918 pubblicato nel 2003."}
{"id": "4799836", "revid": "63298609", "url": "https://it.wikipedia.org/wiki?curid=4799836", "title": "Il coraggioso prender\u00e0 la sposa", "text": ""}
{"id": "4799846", "revid": "385626", "url": "https://it.wikipedia.org/wiki?curid=4799846", "title": "Antoine de Favray", "text": "Biografia.\nFiglio di Claude Favray e di Marie Millet, non si conosce molto sulla sua giovinezza. Nel 1738 accompagn\u00f2 a Roma, come studente privato, Jean-Fran\u00e7ois de Troy, che era stato nominato direttore dell'Accademia di Francia Nel 1739, divenne residente ufficiale dell'accademia come successore di Jean-Charles Frontier. Realizz\u00f2 diverse riproduzioni di opere famose come l'Incendio di Borgo di Raffaello e un affresco di circa 10,60 metri di larghezza, che venne esposto nella Galleria di Apollo al Louvre di Parigi nel 1741. Realizz\u00f2 anche copie di dipinti di maestri come Guercino e Tiziano.\nAlla fine del soggiorno, si rec\u00f2 a Malta nel 1744. Divenne fratello dell'Ordine di San Giovanni di Gerusalemme il 23 gennaio 1751. Per pagare il suo contributo si impegn\u00f2 a dipingere tre lunette della chiesa del monastero di La Valletta. Dato che non aveva pronunciato i voti, non aveva diritto ad una commenda, ma ottenne una pensione presso la Commenda di Saint-\u00c9tienne de Renneville. Un probabile scandalo di natura sessuale lo costrinse a lasciare Malta per Costantinopoli, perch\u00e9, scrisse in una lettera a Pennes, sperava di tornare al convento \"quando fosse diventato un monaco migliore\" (11 febbraio 1765). Successivamente si stabil\u00ec definitivamente a Malta e, nel 1783 a settantasette anni, pot\u00e9 fare, senza scrupoli voto di verginit\u00e0, come scrisse al chevalier de Saint-Priest \u00e0 Seystres-Caumont. Pronunci\u00f2 i voti l'8 agosto ottenendo la commenda di Valcanville, prima ad essere rimasta vacante e riservata ai cappellani conventuali.\nPer compensare la perdita della commenda durante la Rivoluzione francese, venne nominato alla carica di tesoriere della Sacra Infermeria nel 1793, e confermato nell'incarico nel 1795 e nel 1797. Mor\u00ec all'et\u00e0 di 92 anni, il 9 febbraio 1798, quattro mesi prima della fine dell'Ordine a Malta.\nAttivit\u00e0 artistica.\nDurante il suo primo soggiorno a Malta, dipinse alcuni ritratti di nobildonne maltesi e dipinti commissionati da chiese e istituzioni religiose dell'isola. Il gran maestro dell'ordine Manuel Pinto de Fonseca (1741-1773) si fece fare il ritratto facendo capire a Favray che avrebbe voluto essere rappresentato come un monarca piuttosto che come capo di un ordine religioso. Favray ottenne questo risultato grazie alla posizione della mano del Gran Maestro che indica una corona, segno di regalit\u00e0, e con abbondante uso del color porpora.\nFavray accompagn\u00f2 l'equipaggio di una nave della corona ottomana per tornare a Costantinopoli. Questa nave venne catturata dai corsari maltesi e riscatatta dal re di Francia per restituirla al Sultano in segno di amicizia. Arriv\u00f2 a Costantinopoli 19 gennaio 1762 e venne ben accolto da Vergennes, ambasciatore di Francia. Favray dipinse il suo ritratto e quello di sua moglie, oltre a molte scene di interni e paesaggi. Si inser\u00ec perfettamente nella comunit\u00e0 francese e vi rimase otto anni prima di tornare a Malta, dove giunse il 29 settembre 1771.\nIn seguito realizzer\u00e0 anche i ritratti ufficiali dei suoi due successori, Francisco Ximenes de Texada (1773-1775) e Emmanuel de Rohan-Polduc (1775-1797). Il primo ritratto si concentra sul lato religioso di Ximenes, mentre quello di Rohan \u00e8 molto poco \"ufficiale\": egli \u00e8 rappresentato mentre sta per salire sul trono."}
{"id": "4799849", "revid": "7077", "url": "https://it.wikipedia.org/wiki?curid=4799849", "title": "Pet Rock", "text": "La Pet Rock (Pietra Domestica) \u00e8 stata una moda di successo degli anni settanta lanciata da Gary Dahl a Los Gatos, California nel 1975.\nCaratteristiche generali.\nLe \"pietre domestiche\" non erano altro che ciottoli grigi, acquistati in un negozio di ferramenta e commercializzati in una scatola di cartone, provvista di fori per l'aerazione, come se fossero dei veri animali domestici. La pietra era accompagnata da un comico libretto di istruzioni ricco di doppi sensi e battute su come accudire in modo appropriato la propria \"pietra domestica\".\nIn pochi mesi, soprattutto durante il periodo natalizio, furono vendute circa un milione di Pet Rock, rendendo milionario il loro ideatore Gary Dahl."}
{"id": "4799852", "revid": "838137", "url": "https://it.wikipedia.org/wiki?curid=4799852", "title": "Gaetano M\u00fcller", "text": "Biografia.\nIl vescovo proveniva da una famiglia cattolica: il padre era dottore in legge, la madre invece era figlia del generale della Piazza e del Genio di Gallipoli.\nIl dolore caratterizz\u00f2 tutta la sua intera giovinezza in quanto divenne orfano a pochissimi anni e fu affidato alle cure dello zio generale; quest'ultimo ascolt\u00f2 sempre il suo spirito e la sua vocazione sacerdotale.\nFrequent\u00f2 il liceo arcivescovile di Napoli e subito si manifestarono le sue doti e qualit\u00e0 migliori. Dopo il conseguimento del diploma, si laure\u00f2, divenendo cos\u00ec dottore in Santa Teologia. Fu un docente ricercatissimo e fu invitato dai suoi superiori ad insegnare prima ad Aquino, poi a Pozzuoli e a Napoli presso la Curia. Nel giro di pochissimi anni don Gaetano sal\u00ec molto velocemente i gradi della gerarchia ecclesiastica divenendo prefetto, ecclesiastico superiore, vice segretario della curia.\nVescovo di Gallipoli.\nNel 1898 Mons. Sarnelli (divenuto arcivescovo) propose il suo nome a papa Leone XIII e il 18 marzo fu nominato vescovo dell'antica ed insigne diocesi di Gallipoli. Ricevette la consacrazione episcopale l'11 settembre dello stesso anno, fece il solenne ingresso nella citt\u00e0 nel gennaio del 1899. Una delle pi\u00f9 illustri gallipoline offr\u00ec una pregevole carrozza per permettergli il transito: gli stessi cittadini trainarono la carrozza tra un mare di uomini e donne esultanti. Si mostr\u00f2 molto disponibile verso il popolo e provvide a restaurare la cattedrale (alcune tele mostravano segni di cedimento).\nNel 1903 svolse la sua prima visita pastorale e quattro anni dopo invi\u00f2 una lettera a papa Pio X affinch\u00e9 facesse costruire un seminario nella citt\u00e0 e mantenesse l'obbligo dell'insegnamento della religione cattolica negli istituti primari. Allo stesso periodo risale un'altra lettera (redatta insieme ad altri vescovi pugliesi) relativa alla superiorit\u00e0 e alla precedenza del Sacramento del Matrimonio, rispetto all'atto civile. Nel 1915, l'Italia entr\u00f2 in guerra ed Egli invit\u00f2 i cittadini alla penitenza e alla preghiera.\nDal 1927 resse anche la diocesi di Nard\u00f2. Mor\u00ec all'et\u00e0 di 85 anni il 7 febbraio 1935. Volle un funerale umilissimo: sulla salma vi fu solo un omaggio floreale di Achille Starace; la bara sormontata dalla mitria e dal pastorale fu collocata nella cappella del SS. Sacramento nella cattedrale di Gallipoli.\nGenealogia episcopale.\nLa genealogia episcopale \u00e8:"}
{"id": "4799856", "revid": "767487", "url": "https://it.wikipedia.org/wiki?curid=4799856", "title": "El &quot;Che&quot; Guevara", "text": "El \"Che\" Guevara \u00e8 un film del 1968 diretto da Paolo Heusch. Tra i primissimi film girati su Ernesto \"Che\" Guevara subito dopo la sua morte, \u00e8 incentrato solo sulle sue avventure degli ultimi mesi di vita.\nProduzione.\nIl film fu girato in Sardegna; in particolare alcune scene furono girate presso la chiesa del Carmelo a Ittiri."}
{"id": "4799860", "revid": "481666", "url": "https://it.wikipedia.org/wiki?curid=4799860", "title": "Alice Guy Blach\u00e9", "text": ""}
{"id": "4799861", "revid": "63298882", "url": "https://it.wikipedia.org/wiki?curid=4799861", "title": "Premio Comisso", "text": ""}
{"id": "4799863", "revid": "118780663", "url": "https://it.wikipedia.org/wiki?curid=4799863", "title": "San Miguel (vulcano)", "text": "Il vulcano San Miguel (noto anche come \"Chaparrastique\") \u00e8 localizzato nel comune salvadoregno di San Miguel, a circa quindici Km dalla cittadina omonima.\nFa parte dell'Arco vulcanico dell'America centrale.\nAttivit\u00e0 eruttiva nel 2013.\nIl 29 dicembre 2013 verso le 10.30 locali \u00e8 avvenuta una violenta esplosione accompagnata dall'emissione di cenere e fumo. Tutta la popolazione dell'area attorno al vulcano ha lasciato le abitazioni ."}
{"id": "4799871", "revid": "767487", "url": "https://it.wikipedia.org/wiki?curid=4799871", "title": "The Stuff Heroes Are Made Of", "text": "The Stuff Heroes Are Made Of \u00e8 un cortometraggio muto del 1911 diretto da D.W. Griffith e da Frank Powell (non confermati).\nTrama.\nUn giovane scrittore passa l'estate insieme a una famiglia che ha due ragazze da marito. Vezzose e simpatiche, al giovanotto piacciono entrambe e lui non sa quale preferire tra le due. Quando per\u00f2 una delle fanciulle si trova alle prese con un ladro e si mette a lottare con l'intruso, lo scrittore fuga tutti i suoi dubbi sulla propria scelta.\nProduzione.\nIl film fu prodotto dalla Biograph Company. Venne girato a New York, a Lynbrook, Long Island.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 4 settembre 1911."}
{"id": "4799877", "revid": "2166030", "url": "https://it.wikipedia.org/wiki?curid=4799877", "title": "Agnese di Babenberg", "text": "La giovinezza e le nozze.\nAgnes nacque fra il 1108 e il 1113 da Leopoldo III di Babenberg e Agnese di Waiblingen, figlia maggiore di Enrico IV del Sacro Romano Impero e quindi, per parte di madre, discendeva dalla Dinastia Salica che govern\u00f2 il Sacro Romano Impero fino al 1125, quando suo zio, l'imperatore Enrico V di Franconia, mor\u00ec senza eredi. Suoi fratellastri per parte di madre erano Federico di Svevia e Corrado III di Svevia, nati dal primo matrimonio della madre con Federico I di Svevia. Una delle sue sorelle di sangue, Giuditta di Babenberg, spos\u00f2 Guglielmo V del Monferrato e uno dei suoi fratelli, Ottone di Frisinga, fu un vescovo e cronacotecario medievale.\nIl duca di Polonia Boleslao III di Polonia al fine di tenere alte le difese contro l'Impero desiderava ottenere un'alleanza contro Lotario II di Supplimburgo che nel 1125 venne eletto Re dei Romani al posto di Federico di Svevia. Per questo motivo Boleslao forgi\u00f2 un'alleanza con gli Hohenstaufen e i Babenberg poich\u00e9, in quanto discendenti dell'estinta dinastia salica, erano i nemici naturali di Lotario. Con l'intenzione di sigillare questo nuovo sodalizio venne deciso il matrimonio fra Agnese e Ladislao, il figlio maggiore di Boleslao. Il matrimonio fu celebrato nel 1125 e secondo alcuni storici i due ricevettero da Boleslao, quale dono di nozze il Ducato di Slesia.\nIl breve regno e il perpetuo esilio.\nBoleslao mor\u00ec il 28 ottobre 1138 e nel suo testamento volle dividere la Polonia fra i propri figli, quale figlio maggiore a Ladislao tocc\u00f2 l'onore del titolo di Granduca che gli dava autorit\u00e0 su tutti gli uomini del regno. In aggiunta alla Slesia egli eredit\u00f2 la cosiddetta \"Dzielnica senioralna\", che includeva la Piccola Polonia, la parte orientale della Grande Polonia e la parte occidentale della Cuiavia, e la Pomerania. Mentre i suoi fratellastri Boleslao, Miecislao ed Enrico di Sandomierz (1131 circa-18 ottobre 1166) ricevettero dei feudi. In aggiunta al resto Ladislao avrebbe anche ereditato le terre intorno a \u0141\u0119czyca che sarebbero poi invece state donate alla vedova di Boleslao, Salomea di Berg e che tornarono nelle mani del figliastro solo al momento della sua morte.\nQuasi subito il giovane Granduca lavor\u00f2 per mettere tutta la regione sotto un unico comando e si crede che Agnese abbia avuto parte nella caduta di uno dei pi\u00f9 potenti nobili del paese il Voivoda Piotr W\u0142ostowic che supportava i giovani duchi, fratellastri di Ladislao. La leggenda vuole che la sua cattura sia stata grazie all'invio, da parte di Agnese, di alcuni dei suoi uomini presso il suo castello e che, di notte, lo abbiano poi catturato. Dalla storiografia moderna, tuttavia, questa non \u00e8 ritenuta, nulla pi\u00f9, che una leggenda. Si dice anche che Agnese abbia chiesto al marito di uccidere Piotr, ma questi abbia invece preferito fare di lui un esempio accecandolo e condannandolo all'esilio.\nIl dominio ferreo di Ladislao ed Agnese port\u00f2 molti dei loro sudditi ad avvicinarsi a giovani Duchi, tanto che alla fine l'esercito del Granduca venne definitivamente sconfitto presso Pozna\u0144 e Ladislao dovette fuggire in Boemia, mentre Agnese rimase ancora a Cracovia insieme ai figli per cercare di mantenere in vita la resistenza dal castello di Wawel. I suoi tentativi furono per\u00f2 infruttuosi e alla fine anche Agnese raggiunse il marito in esilio.\nDopo una breve permanenza presso la corte di Vladislao II di Boemia il fratellastro di Agnese, Corrado, offr\u00ec loro ospitalit\u00e0 e li alloggi\u00f2 presso il Palazzo imperiale di Kaiserpfalz presso Altenburg. All'inizio sembr\u00f2 che Ladislao volesse riprendersi i propri domini tanto che una spedizione contro i giovani Duchi part\u00ec dalla Germania nel 1146, ma a causa dell'alluvione del fiume Odra e delle pressioni sul sovrano tedesco da parte dei margravi Alberto I di Brandeburgo e Corrado di Mei\u00dfen la campagna fall\u00ec.\nQuesto non scoraggi\u00f2 Agnese che tent\u00f2 ancora di trovare un modo per ridare al marito la corona perduta. Ella chiese aiuto a Papa Eugenio III che decise di sollevare la questione nel 1148 al Concilio di Reims e mand\u00f2 il suo legato, Guido, in Polonia allo scopo di ottenere la sottomissione dei giovani duchi. Essi ovviamente rifiutarono di sottomettersi al fratellastro e il papa in risposta scomunic\u00f2 l'intero granducato, nemmeno questo tuttavia ebbe un grande effetto poich\u00e9 il clero locale si riun\u00ec sotto i giovani Duchi.\nNel 1152 Corrado mor\u00ec e gli successe il nipote Federico Barbarossa e con l'avvento di un sovrano cos\u00ec energico le speranze di Agnese e Ladislao di tornare in Polonia si riaccesero, grazie alle spinte di Agnese Federico si lanci\u00f2 in una spedizione contro i giovani Duchi nel 1157, la campagna fu un successo, ma, inaspettatamente, l'Imperatore non ridiede il trono allo zio, questi rimase al fratellastro di Ladislao, Boleslao IV di Polonia, che venne dichiarato vassallo dell'Imperatore e costretto a pagare un tributo. Come compenso a Ladislao si costrinse Boleslao a ridare il ducato di Slesia al fratellastro cos\u00ec che egli potesse passarlo ai propri figli.\nSia Agnese che Ladislao sapevano che la loro battaglia era ormai perduta, essi rimasero ad Altenburg dove Ladislao mor\u00ec il 30 maggio 1159. Agnese sopravvisse al marito di qualche anno ancora e si sa che ella non torn\u00f2 in Slesia con i figli fino a che essi non vennero di nuovo dichiarati duchi nel 1163. Agnese mor\u00ec, presumibilmente, nel mese di gennaio del 1163 e venne sepolta nell'Abbazia di Pforta presso Naumburg.\nI figli.\nInsieme Agnese e Ladislao ebbero:"}
{"id": "4799879", "revid": "93556", "url": "https://it.wikipedia.org/wiki?curid=4799879", "title": "T\u00fcrkiye 1. Basketbol Ligi 1999-2000", "text": "La T\u00fcrkiye 1. Basketbol Ligi 1999-2000 \u00e8 stata la 34\u00aa edizione del massimo campionato turco di pallacanestro maschile. La vittoria finale \u00e8 stata ad appannaggio del Tofa\u015f."}
{"id": "4799881", "revid": "554814", "url": "https://it.wikipedia.org/wiki?curid=4799881", "title": "Marzano (famiglia)", "text": "La famiglia Marzano \u00e8 stata una famiglia nobile italiana, una delle sette grandi casate del Regno di Napoli.\nStoria.\nLa casata ebbe origine dal cavaliere Guglielmo Marzano, vissuto ai tempi dei Normanni, il quale ricevette alcuni feudi tra cui l'odierna Marzano Appio, da cui trasse il nome della sua famiglia.\nI membri della casata ebbero inizialmente feudi in Terra di Lavoro, di cui si ricordano Alife, Baia e Latina, Carinola, Dragone (Rocca Mondragone), Roccamonfina, Sessa Aurunca e Tufara.\nCon il dominio della casata dei d'Angi\u00f2 nel Regno di Napoli, l'importanza di questa famiglia crebbe notevolmente e in particolare con le figure di Goffredo e Marino Marzano.\nLa famiglia assunse grande rilievo, anche per l'articolata politica di imparentamento con quelle che venivano considerate le \"Sette grandi casate del Regno di Napoli\", che comprendevano le casate Acquaviva, Celano, del Balzo, Molise, Ruffo e Sanseverino. In tal modo i Marzano estesero i propri domini anche in altre regioni, soprattutto in Calabria, in particolare sulle citt\u00e0 di Briatico, Monteleone (antica denominazione di Vibo Valentia), Rossano e Squillace.\nCon il dominio degli Aragonesi la famiglia fu privata dei feudi e perse la propria supremazia. Marino Marzano aveva partecipato alla congiura dei baroni contro il Re Ferrante d'Aragona e mor\u00ec imprigionato nel Castel Nuovo di Napoli. Tutti i possedimenti della casata furono confiscati e riportati al reale demanio. Anche il figlio di Marino, Giovanni Battista, venne imprigionato, ma venne liberato alla morte del padre e spos\u00f2 in seguito una dama della casata dei Sanseverino. Giovanni Battista, alla sua morte, avvenuta nel 1508, lasci\u00f2 i suoi averi ad un suo nipote, Sigismondo Marzano, ma tale volont\u00e0 testamentaria non ebbe effetto, non avendo ricevuto il consenso da parte del sovrano.\nAlcuni comuni in provincia di Caserta, come Baia e Latina e Marzano Appio, conservano ancora, nel loro armoriale, la croce potenziata, antico stemma della famiglia Marzano.\nAlbero genealogico.\nDi seguito \u00e8 riportato l'albero genealogico della famiglia Marzano dal capostipite Guglielmo, vissuto ai tempi dei Normanni, fino al XVI secolo, secondo le ricostruzioni dei genealogisti Ferrante della Marra, Filiberto Campanile e Scipione Ammirato:"}
{"id": "4799891", "revid": "767487", "url": "https://it.wikipedia.org/wiki?curid=4799891", "title": "Gold Panda", "text": "Dopo aver pubblicato diversi 7\" e singoli, nel 2010 ha firmato per la Ghostly International, con cui ha pubblicato l'album di debutto, ossia \"Lucky Shiner\", nel settembre 2010."}
{"id": "4799894", "revid": "1442080", "url": "https://it.wikipedia.org/wiki?curid=4799894", "title": "Zicunati", "text": "Lo zicunati \u00e8 un gioco tradizionale dei Parecis, un'etnia nel territorio brasiliano.\nRegole.\nNel gioco si affrontano due squadre schierate dalle parti opposte rispetto a una linea divisoria. La palla pu\u00f2 essere colpita solo con la testa e i giocatori devono inviarla nel campo avversario. Quando non vi riescono la squadra avversaria guadagna un punto.\nPalla.\nLa palla, vuota e con un diametro di una ventina di centimetri, \u00e8 realizzata con il lattice della mangabeira (\"Hancornia speciosa\").\nStoria.\nLo zicunati \u00e8 descritto da Theodore Roosevelt nel libro \"Through the Brazilian wilderness\", pubblicato nel 1914, con il nome di \"head-ball\".\nLa partita del 1922.\nNel 1922 un gruppo di Parecis fu invitato a fare una partita dimostrativa a Rio de Janeiro. La partita si tenne nel novembre di quell'anno nello stadio del Fluminense con due squadre di sette giocatori e fu vinta per 31-20 dalla squadra in maglia bianca su quella in maglia azzurra.\nPartido branco: Pedro Augusto Zalamagor\u00e9, Antonio Gatiai, Jo\u00e3o Mathias Alvazariri, Manoel Caetano Zarnior\u00e9, Henrique Zolaim\u00e9, Lebanio Coloizored\u00ea, Antonio Bruno Canaqu\u00e9\nPartido azul: Manoel Zalaguizor\u00e9, Antoninho Zamariri, Pedro Zoraizor\u00e9, Antonio Madalgar\u00e9, Miguel Zololmariri, Antonio Bruno Ozoariri, Jo\u00e3o Antonio Zelamari\nArbitro: Rubens Velloso Higgins"}
{"id": "4799901", "revid": "706519", "url": "https://it.wikipedia.org/wiki?curid=4799901", "title": "Famiglia Meyer", "text": ""}
{"id": "4799903", "revid": "729019", "url": "https://it.wikipedia.org/wiki?curid=4799903", "title": "Battaglia di Fonteno", "text": "La battaglia di Fonteno si svolse nell'agosto del 1944 fra la Brigata partigiana Garibaldi e le truppe SS e fasciste, comandate dal maggiore Langer, dopo che il maresciallo della caserma di Sovere decise di catturare alcuni abitanti del paese di Fonteno e farli deportare in Germania.\nStoria.\nIl 6 agosto del 1944 il maresciallo della caserma di Sovere, catturato dalle truppe partigiane della 53\u00aa Brigata partigiana Garibaldi, venne processato ed incolpato della deportazione di circa 80 abitanti di Fonteno e dell'uccisione di 6 civili, e fu fucilato.\nPer la cattura del maresciallo, i partigiani chiesero la collaborazione dell'amante, e col suo aiuto, fecero in modo di organizzare un appuntamento serale fra i due, lungo la strada che dal comune di Pianico conduce a Sovere. Quando il maresciallo giunse al punto d'incontro, ad aspettarlo vi erano alcuni componenti della 53\u00aa Brigata partigiana Garibaldi. Lo condussero in una zona montuosa nel comune di Fonteno, qui fu processato per due giorni ed al termine fu condotto presso il cimitero di Fonteno, dove venne fucilato il 6 agosto del 1944.\nLe truppe fasciste dislocate nella zona, avvisate dell'accaduto, decisero di dare caccia ai partigiani, e di risposta, escogitarono di mandare nel paese, ragazze che ufficialmente fotografavano luoghi e abitanti, vendevano lieviti per il pane porta a porta, ma in realt\u00e0 l'intento era quello di curiosare e capire dove si nascondessero i partigiani. Tutti i marted\u00ec, si recavano a Fonteno presso un ristorante, alcuni militari tedeschi ai quali le ragazze riferivano quello che avevano visto e raccolto. I partigiani avvertiti di quanto accadeva, aspettarono i tedeschi al ristorante e ne catturarono tre, due soldati ed un interprete, portandoli sui monti della zona.\nIl paese fu invaso da truppe tedesche, alla ricerca dei loro prigionieri: i tedeschi passarono al setaccio casa per casa facendo confluire tutti gli abitanti in piazza. Presi il parroco don Mocchi, il curato Vittorio Musinelli, don Giacomo Pedretti, la maestra Faustina Bertoletti, il falegname Angelo Pedretti, a loro dettarono l'ultimatum: riconsegnare entro mezzogiorno i prigionieri catturati dai partigiani altrimenti avrebbero ucciso tutte le persone radunate in piazza e dato fuoco a tutte le abitazioni del paese. Don Giacomo Pedretti, fratello maggiore di Daniele Pedretti, sedicenne staffetta partigiana, raggiunse il luogo dove erano custoditi i prigionieri tedeschi, informando i partigiani di quanto stava succedendo e chiedendo la liberazione dei prigionieri.\nGli uomini della 53\u00aa Brigata Garibaldi, decisero di non liberare i prigionieri tedeschi; al contrario decisero di liberare gli abitanti di Fonteno: 45 scesero verso il paese ed altri 23 rimasero a guardia dei prigionieri. I 35 componenti le truppe SS, comandate dal maggiore Langer, risalendo verso i Colli di San Fermo, dove avevano individuato il nascondiglio partigiano, iniziarono a bruciare le cascine. Intanto da Monasterolo del Castello una colonna di automezzi fascisti, proveniente da Clusone, inizi\u00f2 la risalita del monte sul versante opposto con l'intento di circondare le truppe partigiane.\nSi arriva cos\u00ec allo scontro. Le truppe tedesche continuarono la salita verso i Colli di San Fermo, il comandante delle SS, maggiore Langer, sicuro del successo, intim\u00f2 la resa alle truppe partigiane, pena la morte di tutti i civili in ostaggio a Fonteno. Ma i partigiani, conoscitori delle zone, con un'abile manovra, passando da sentieri impervi, scesero a Fonteno, immobilizzarono i pochi tedeschi rimasti in paese e liberarono tutti gli abitanti, distruggendo gli automezzi tedeschi con bombe a mano. Poi risalendo alle spalle dei tedeschi, dirigendosi verso il Colletto, riuscirono a raggiungere le truppe tedesche e catturare il maggiore Langer, obbligandolo, in cambio della sua libert\u00e0 e di quella dei suoi soldati catturati, di ordinare la ritirata ai fascisti e alle SS, e di lasciare il paese di Fonteno, senza armi e senza mezzi con l'impegno di non operare ritorsioni e rappresaglie, impegno che non fu mantenuto.\nA novembre dello stesso anno, i tedeschi tornarono a Fonteno e compirono un nuovo rastrellamento fra le abitazioni, ma i partigiani anche questa volta erano riusciti a scappare. Furono catturati due cacciatori di cinquant'anni, un ragazzo di trenta ed uno di venti, portati dietro il cimitero e fucilati."}
{"id": "4799904", "revid": "636928", "url": "https://it.wikipedia.org/wiki?curid=4799904", "title": "Lugano (disambigua)", "text": ""}
{"id": "4799906", "revid": "767487", "url": "https://it.wikipedia.org/wiki?curid=4799906", "title": "Unione Sportiva Arezzo 1970-1971", "text": "Questa pagina raccoglie le informazioni riguardanti l'Unione Sportiva Arezzo nelle competizioni ufficiali della stagione 1970-1971."}
{"id": "4799911", "revid": "275648", "url": "https://it.wikipedia.org/wiki?curid=4799911", "title": "RYCOB Football Club", "text": ""}
{"id": "4799920", "revid": "767487", "url": "https://it.wikipedia.org/wiki?curid=4799920", "title": "The Revenue Man and the Girl", "text": "The Revenue Man and the Girl \u00e8 un cortometraggio muto del 1911 diretto da D.W. Griffith.\nProduzione.\nIl film fu prodotto dalla Biograph Company. Venne girato nello stato di New York, a Cuddebackville.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 25 settembre 1911."}
{"id": "4799921", "revid": "111070911", "url": "https://it.wikipedia.org/wiki?curid=4799921", "title": "Joan O'Brien", "text": "Biografia.\nJoan Marie O'Brien, figlia di David e Rita O'Brien, nacque il giorno di San Valentino del 1936 a Cambridge (Massachusetts). La famiglia si trasfer\u00ec in California quando Joan era ancora una bambina, e nel Golden State la O'Brien si diplom\u00f2 presso la Chaffey Union High School di Ontario.\nNotata, appena tredicenne, per le sue doti canore dalla stella del country Cliffie Stone, la O'Brien divenne una presenza fissa nello show televisivo dell'artista \"Hometown Jamboree\", prima di passare, nel 1954, al \"The Bob Crosby Show\", dove rimase fino all'ultima edizione del programma, nel 1958. \nDopo aver esordito sul grande schermo con una pellicola minore, \"Handle with Care\" (1958), venne scelta come coprotagonista nel film \"Operazione sottoveste\" (1959), in cui interpret\u00f2 Dolores Crandall, la procace ma goffa infermiera militare di cui si innamora il capitano Matt Sherman (Cary Grant), comandante del sommergibile americano \"Sea Tiger\".\nSubito dopo l'attrice partecip\u00f2 a due western interpretati da John Wayne, \"La battaglia di Alamo\" (1960), e \"I comanceros\" (1961).\nNel corso degli anni sessanta lavor\u00f2 prevalentemente in televisione, comparendo due volte nella celebre serie poliziesca \"Perry Mason\".\nSposatasi cinque volte, due delle quali per solo un anno, ebbe una breve storia con Elvis Presley, conosciuto sul set del film \"Bionde, rosse, brune...\" (1963)."}
{"id": "4799923", "revid": "1442080", "url": "https://it.wikipedia.org/wiki?curid=4799923", "title": "Michail Andreevi\u010d Belosel'skij-Belozerskij", "text": "Biografia.\nEra il figlio del principe Andrej Ivanovi\u010d Belosel'skij-Belozerskij.\nCarriera.\nNel 1717, entr\u00f2 a far parte della Marina militare come guardiamarina. Conobbe e conquist\u00f2 la fiducia di Pietro I, il quale gli affid\u00f2 vari incarichi si in Russia che all'estero. Nel 1719, mentre era a bordo del \"Esperance\", and\u00f2 a Lubecca. Poi incontr\u00f2 la duchessa di Meclemburgo Caterina Ivanovna Romanova, sorella della futura imperatrice Anna Ivanovna.\nIl 2 marzo 1721 \u00e8 stato promosso a maresciallo e il 10 gennaio 1724 a sottufficiale. Nel 1725 fece parte della nave ammiraglia \"St. Alexander\", e nel 1732, comand\u00f2 lo yacht \"Elizabeth\" e navig\u00f2 a Kron\u0161tadt con l'ambasciatore cinese.\nIl 18 gennaio 1733 \u00e8 stato nominato luogotenente di rango maggiore. L'avvocato Yegor Stoletov, coinvolto nel caso Mons, parl\u00f2 in dettaglio del suo legame con Caterina Ivanovna.\nNel 1736 venne coinvolto in uno scandalo che influenz\u00f2 notevolmente la sua carriera futura. Fu accusato di distribuire voci indecenti su Caterina Ivanovna e ad altre persone vicine all'imperatrice. Fu inviato, il 19 luglio, a Orenburg con lo scopo della costruzione di navi, ma fu espulso.\nNel 1737 ha partecipato alla reception all'arrivo di Abulkhair Khan. Nel 1739 \u00e8 stato promosso al grado di maggiore del 9\u00ba reggimento di fanteria e il 3 novembre 1740 venne nominato consigliere con il grado di colonnello e torn\u00f2 a San Pietroburgo.\nIl 24 aprile 1743 divenne membro del consiglio di amministrazione e l'anno successivo, in occasione del licenziamento del conte Nikolaj Federovi\u010d Golovin, venne nominato presidente del Consiglio della Marina.\nIl 5 settembre 1747 venne nominato vice ammiraglio. Nel 1748 accompagn\u00f2 Elisabetta I a Mosca.\nMatrimoni.\nPrimo Matrimonio.\nSpos\u00f2 in prime nozze Akulina Ivanovna Boltina (?-1730).\nSecondo Matrimonio.\nNel 1734 spos\u00f2 la contessa Natal'ja Grigor'evna \u010cerny\u0161\u00ebva (1711-1760), figlia del conte Grigorij Petrovi\u010d \u010cerny\u0161\u00ebv. Ebbero undici figli:\nMorte.\nMor\u00ec il 19 gennaio 1755 a San Pietroburgo. Fu sepolto nel Monastero di Aleksandr Nevskij."}
{"id": "4799925", "revid": "1543377", "url": "https://it.wikipedia.org/wiki?curid=4799925", "title": "Bohuslav Sobotka", "text": "\u00c8 stato leader del Partito Socialdemocratico Ceco dal marzo 2011 al giugno 2017, dopo esserlo gi\u00e0 stato provvisoriamente dal 29 maggio 2010, a seguito delle dimissioni di Ji\u0159\u00ed Paroubek per il fallimento nella formazione del governo dopo le elezioni legislative.\nDal gennaio 2014 al dicembre 2017 \u00e8 stato Primo ministro della Repubblica Ceca a seguito dell'accordo tra i partiti che sostengono il suo governo raggiunto il 6 gennaio 2014 e dell'annuncio della nomina da parte del presidente Milo\u0161 Zeman.\nIl suo governo ha prestato giuramento ed \u00e8 entrato in funzione il 29 gennaio seguente. Esso \u00e8 composto, escluso il primo ministro, da 16 ministri dei tre partiti che lo sostengono: il Partito Socialdemocratico Ceco (7 ministri pi\u00f9 il primo ministro), ANO 2011 (6 ministri) e l'Unione Cristiana e Democratica - Partito Popolare Cecoslovacco (3 ministri)."}
{"id": "4799926", "revid": "640277", "url": "https://it.wikipedia.org/wiki?curid=4799926", "title": "James Allison", "text": "Biografia.\nLaureatosi in ingegneria aerospaziale all'Universit\u00e0 di Cambridge nel 1989, entra subito in Formula 1 l'anno seguente, in qualit\u00e0 di progettista nel reparto aerodinamica del team Benetton F1; nel 1992 si trasferisce in Larrousse come responsabile dell'aerodinamica, salvo poi rientrare in Benetton nel 1994.\nPassa alla Scuderia Ferrari dal 1999, per poi tornare nel 2005 all'ex Benetton diventata Renault F1 col ruolo di vice-direttore tecnico e dal 2009 di direttore tecnico.\nIl 29 luglio 2013 \u00e8 nominato direttore tecnico della Ferrari, incarico che mantiene fino al 27 luglio 2016, quando viene sostituito da Mattia Binotto.\nDal 1\u00ba marzo 2017 diviene direttore tecnico della Mercedes."}
{"id": "4799929", "revid": "1543377", "url": "https://it.wikipedia.org/wiki?curid=4799929", "title": "Yeasayer", "text": "Gli Yeasayer sono un gruppo musicale di pop psichedelico statunitense, originario di Brooklyn ed attivo dal 2006.\nStoria del gruppo.\nI primi tre componenti del gruppo, ossia Chris Keating, Ira Wolf Tuton e Anand Wilder formano la band nel 2006. La prima pubblicazione \u00e8 rappresentata dalla doppia A-side \"Sunrise\"/\"2080\". Entrambi i brani sono inseriti nell'album discografico di debutto del gruppo, ossia \"All Hour Cymbals\", pubblicato nell'ottobre 2007 dalla We Are Free. Tra le influenze citate per questo album vengono inserite le colonne sonore dei film di Bollywood e la musica celtica. La band diventa famosa ed apprezzata anche per i live, che includono performance visive e psichedeliche. Nel 2008 il gruppo intraprende un tour con MGMT e Man Man per supportare Beck. Nello stesso anno tengono un concerto a cappella nella metropolitana di Parigi e si esibiscono in diversi festival tra cui Lollapalooza, Reading and Leeds Festivals e Pitchfork Music Festival. Partecipano al progetto di beneficenza \"Dark Was the Night\" promosso dalla Red Hot Organization (2009). Nel 2009 partecipano alla produzione dell'album \"Two Suns\" di Bat for Lashes.\nIl secondo album in studio \"Odd Blood\" (Secretly Canadian/Mute Records) viene pubblicato nel febbraio 2010 e riceve numerosi apprezzamenti da parte della critica, venendo incluso nella lista dei \"migliori album dell'anno\" per \"TIME\" e \"Spin\". \"Odd Blood\" raggiunge la posizione #63 della Billboard 200 e la #64 della Official Albums Chart. Diverse tracce estratte da \"Odd Blood\", inoltre, vengono inserite in alcune serie e programmi televisivi come \"90210\", \"America's Next Top Model\", \"The Good Wife\", oltre che nel film \"Voices\" (2012).\nNell'agosto 2012 viene pubblicato \"Fragrant World\", disco a cui partecipano numerosi artisti tra cui Dan Carey e Brian McOmber. L'album raggiunge la posizione #44 della classifica statunitense."}
{"id": "4799931", "revid": "767487", "url": "https://it.wikipedia.org/wiki?curid=4799931", "title": "Unione Sportiva Casertana 1970-1971", "text": "Questa pagina raccoglie le informazioni riguardanti l'Unione Sportiva Casertana nelle competizioni ufficiali della stagione 1970-1971."}
{"id": "4799938", "revid": "325224", "url": "https://it.wikipedia.org/wiki?curid=4799938", "title": "Lugano di Sabiona", "text": ""}
{"id": "4799939", "revid": "63300220", "url": "https://it.wikipedia.org/wiki?curid=4799939", "title": "TBBPA", "text": ""}
{"id": "4799940", "revid": "838137", "url": "https://it.wikipedia.org/wiki?curid=4799940", "title": "Storia della nefrologia", "text": "La storia della nefrologia vuol essere il dipanarsi dello studio medico e delle terapie inerenti al rene nel corso dei secoli.\nDefinizione di nefrologia.\nLa nefrologia (dal greco \"nephr\u00f3s\", \"rene\", e \"l\u00f3gos\", \"studio\") \u00e8 la branca della medicina che si occupa della prevenzione e cura delle malattie dei reni e delle vie urinarie con approccio di tipo internistico.\nSpesso, la nefrologia \u00e8 stata confusa o assimilata all'urologia, ma gi\u00e0 nel 1845, \u00c9mile Fabre distingueva il ruolo del nefrologo da quello dell'urologo affermando nel suo Dictionnaires de Medicine:\nInfatti il nefrologo studia il rene dal punto di vista anatomico e fisiopatologico ed \u00e8, inoltre, lo specialista che si occupa anche di ipertensione arteriosa, di anemia, dei disordini idro-elettrolitici, dell'equilibrio acido-base e del metabolismo calcio-fosforo, alterazioni tutte che si possono verificare in corso di insufficienza renale acuta o cronica. Eppure, solo nella met\u00e0 del secolo scorso la nuova specialit\u00e0 ha raggiunto piena autonomia, arricchendo le conoscenze mediche con scoperte di fisiologia e di fisio-patologia, inventando e utilizzando tecniche come la terapia dialitica, in grado di garantire lunghi anni di vita al paziente nefropatico pur in mancanza di funzione renale.\nLa nefrologia dalle origini ai nostri giorni.\nVisione biblica del rene.\nNella Bibbia, i reni vengono visti come la sede della coscienza, come fonte di moralit\u00e0 e di etica e venivano associati agli aspetti pi\u00f9 profondi della personalit\u00e0. In alcuni passi del Vecchio Testamento, Dio riconosce la natura dell'uomo attraverso l'osservazione del cuore e dei reni, il cui grasso, tra gli altri, veniva considerato di grande valore per i sacrifici poich\u00e9 simboleggiava opulenza.\nNell'Antico Egitto.\nNel Papiro di Ebers, il pi\u00f9 fornito e ben conservato dei dodici papiri medico chirurgici, risalente al 1552 a.C. si possono ritrovare i primi riferimenti alla \"nefropatia diabetica\" riconosciuta sotto il sintomo di \"eccesso di urina\". Questo \nprimo libro di medicina \u00e8 lungo 20 metri e alto 30 centimetri e fu scoperto a Thebes nel 1862. Il papiro sembra che appartenesse ad una biblioteca nel tempio di Imhotep, fondatore della scienza medica egizia, divinizzato come il dio Asclepio. Nel Papiro sono riportate anche quindici ricette per la cura del diabete e a queste prescrizioni mediche si univa il rituale mistico, religioso e magico. Gli ingredienti principali di questi infusi erano: resine, datteri, miele, orzo, semi di lino, lievito di birra e a volte anche la stessa urina.\nAi tempi di Ippocrate.\nLa medicina degli antichi greci risent\u00ec dell'influenza di molte civilt\u00e0: egizia, mesopotamica, fenicia e minoica. Fu, per\u00f2, Ippocrate di Kos (Kos 460 A.C.-Larissa 377 A.C.) a rivoluzionare il concetto di medicina distinguendolo dalla teurgia e dalla filosofia. La sua opera si fonda su tre cardini: \nIppocrate consider\u00f2 l'urina un derivato del sangue: uno dei quattro umori (gli altri erano il flegma, la bile gialla e la bile nera o atrabile). L'analisi dell'urina non si ferm\u00f2 alla semplice osservazione dell'aspetto (uroscopia), ma furono eseguiti studi meticolosi su colore, densit\u00e0, odore e sapore. Cos\u00ec, i diversi aspetti dell'urina furono classificati in \"tenuis, crassa, albicans, biliosa, rubra, aeruginosa, varia\"\u201d rispettivamente \u201c\"limpida, torbida, biancastra, verdastra, rossa, bruna, con aspetto differente\"\u201d. \nNel Corpus Hippocraticum, inoltre, in base all'escrezioni urinarie vengono analizzate le patologie secondarie alle lesioni del rene e delle vie urinarie e si ipotizza, anche, una teoria sulla formazione dei calcoli renali valida ancora oggi. Per la prima volta vengono differenziate le patologie del tratto urinario inferiore da quello superiore.\nDi seguito, alcune straordinarie intuizioni di Ippocrate in campo nefrologico:\nNel pensiero di Galeno.\nGaleno, (Pergamo, Asia minore 130 D.C.- Roma 216 D.C.) consider\u00f2 il rene come un filtro formato da due seni, separati da una membrana contenente numerosi e piccoli fori. Nel seno superiore confluivano l'arteria e le vene emulgenti (vene dell'apparato urinario), mentre nel seno inferiore veniva raccolta l'urina che vi filtrava. Grazie agli ureteri e con l'aiuto del vapore, l'urina veniva poi condotta in vescica. Galeno dedic\u00f2 all'osservazione dell'urina, per lui residuo della digestione, il trattato \u201c\"De urinis\"\u201d in cui approfond\u00ec anche l'aspetto del sedimento urinario. I suoi principi di anatomia, basati sullo studio dei maiali e delle scimmie, forniscono, secondo il suo pensiero, anche la spiegazione di come il rene potesse svolgere il compito di liberare il sangue da quella \u201c\"urina interna\"\u201d formata dal fegato nel corso della digestione.\nNella medicina Araba.\nDopo la caduta dell'Impero Romano d'Occidente, l'Uroscopia visse un nuovo interesse nella Medicina bizantina e in quella araba. Quest'ultima pu\u00f2 essere divisa in due epoche: la prima si colloca in Egitto sotto l'influenza dei cristiani nestoriani che diffusero la medicina greca, mentre nella seconda i medici arabi crearono il loro sistema medico in modo logico e ben strutturato, aggiungendo osservazioni originali alle traduzioni degli scritti di Ippocrate e di Galeno. Nell'opera di Susruta, vissuto nel IV secolo d.C., vengono descritte pi\u00f9 di 1220 malattie incluso il diabete la cui diagnosi si basava sull'interrogatorio del paziente, sull'esame dei cinque sensi e del polso e, infine, sul sapore dell'urina.\nAnche Abu ali al-Husayn detto Avicenna, (980-1037), autore del \u201c\"Canone della Medicina\"\u201d descrisse il diabete e sugger\u00ec rimedi per stimolare la produzione di sudore, consigliando ai suoi pazienti l'esercizio fisico, bagni tiepidi e vino aromatico.\nNei suoi scritti Avicenna affermava che:\nDal Medioevo all'Umanesimo.\nDurante tutto il medioevo ed il rinascimento, la Nefrolitiasi fu l'argomento di nefrologia meglio conosciuto insieme all'esame delle urine che rappresentava l'approccio diagnostico principale per la diagnosi delle malattie interne. La nefrologia nel medioevo si identifica con la Scuola Medica Salernitana, le cui origini risalgono al X secolo. Fu proprio a Salerno, che Costantino l'Africano (1015-1087) tradusse il libro \u201c\"De urinisi\"\u201d basato sull'uroscopia e scritto da Isaac Judaeus. Altri numerosi riferimenti alla patologia renale si trovano nel \"\"Passionarius Galeni\" del maestro salernitano Gariopontus, che descrisse i sintomi dei calcoli renali e vescicali con riferimenti alla litotomia. Il contributo di pi\u00f9 grande valore sull'interpretazione dell'esame dell'urina nella diagnosi medica si deve al medico francese, educato a Salerno, Gilles de Corbeil (1165-1213) con la sua opera \"Carmina de Urinarum\"\", considerata una pietra miliare nell'interpretazione dell'esame dell'urina nella diagnosi medica.\nL'influenza italiana in Spagna (XII-XVI secolo).\nNel medioevo molti medici salernitani lavorarono in Catalogna e la citt\u00e0 di Valencia divenne la citt\u00e0 con la pi\u00f9 importante universit\u00e0 spagnola di medicina nel corso del XV e XVI secolo. Francisco Diaz fu probabilmente il pi\u00f9 grande studioso della nefrologia moderna, dedicando tre libri allo studio della litiasi, delle ulcere e delle piaghe renali oltre che alle cause dell'infiammazione e dell'ematuria. Egli afferm\u00f2 l'importanza dell'autopsia per scoprire le cause della morte.\nIn Asia.\nNella antica medicina cinese la funzione escretiva del rene fu attribuita alla vescica. La debolezza del rene che origina dalla somatizzazione della depressione fu curata con l'agopuntura lungo il canale renale. La relazione tra l'arteriosclerosi e l'assunzione di grandi quantit\u00e0 di sale, descritta nel III secolo a.C., pu\u00f2 essere considerato il pi\u00f9 antico riferimento alla nefrologia nella medicina orientale. Il sopravvento della medicina occidentale si afferm\u00f2 con i grandi viaggi dell'ammiraglio Cheng Ho che introdusse in Cina anche nuove erbe e medicinali minerali.\nDal XVII al XX secolo.\nFra i primi veri conoscitori dell'anatomia umana, Giovanni Alfonso Borelli (1608-1679) nel \u201c\"De renum usu iudicium\"\u201d afferm\u00f2 che l'urina si formava a livello dei reni per separazione dal sangue delle \u201c\"sierosit\u00e0 superflue\"\u201d. Per Borelli l'organismo \u00e8 una macchina perfetta e precise leggi fisiche ne regolano le funzioni.\nNegli stessi anni, Marcello Malpighi (1628-1694) nella sua opera \u201c\"De renibus\"\u201d consider\u00f2 i reni come un insieme di piccoli follicoli membranosi da cui partono dei tubuli che portano l'urina, formata per segregazione, in un condotto che costituisce l'uretere.\nLorenzo Bellini (1643-1704) studi\u00f2 a lungo l'anatomia dei reni, descritta in modo dettagliato nell'\u201d\"Exercitatio de structura et usu renum\"\u201d.\nJohn Rollo (1749-1809) fu il primo ad usare il termine di diabete mellito, capendo che la riduzione dello zucchero nel sangue portava ad un miglioramento della sintomatologia.\nNel 1869 il tedesco Paul Langerhans scopr\u00ec le cellule del pancreas che da lui prendono il nome di isole di Langerhans e che, in seguito, furono identificate come la sede della produzione dell'insulina. \nRichard Bright (1789-1858) fu il primo a ritrovare le proteine nelle urine e diede un grande impulso a tutta la scuola tedesca che con scienziati quali Simon Nasse, Henle e Frerichs identific\u00f2 i costituenti del sedimento urinario.\nRichard Bright ebbe il merito di associare la presenza di proteinuria, edema e polso duro a reperti anatomici di ipertrofia cardiaca e di rene grinzo, gettando le basi per le moderne teorie sulla patologia cardio-vascolare. \nQuasi negli stessi anni, il chirurgo William Bowman (1816-1892) intu\u00ec, attraverso degli studi effettuati al microscopio sui tessuti umani, che i glomeruli (la cui capsula prende il suo nome) e i tubuli rappresentvaano un'unica entit\u00e0 funzionale.\nFriedrich Theodor Frerichs (1819-1885) dimostr\u00f2 che l'iniziale lesione della malattia di Bright (albuminuria) era dovuta ad un danno glomerulare. Poi, con la scoperta dell'oftalmoscopio ad opera di von Graefe si pot\u00e9 collegare alla malattia di Bright una particolare \"retinite albuminurica\".La conferma delle scoperte di Bright da parte di altri autori orient\u00f2 la ricerca verso le malattie dei piccoli vasi in corso di danno renale. Negli anni seguenti, l'invenzione di strumenti per misurare la pressione arteriosa ad opera di Scipione Riva Rocci (1863-1937) e Heinrich von Recklinghausen (1867-1942) consacr\u00f2 la relazione esistente tra ipertensione arteriosa e rene grinzo. Cos\u00ec, Franz Volhard e Theodor Fehn poterono classificare la malattia di Bright in tre forme maggiori denominate: malattie degenerative o nefrosi, malattie infiammatorie o nefriti, malattie arteriosclerotiche o sclerosi.Questa classificazione, seppur modificata negli anni, rimane accettabile ancora oggi. Lungo tutto il Novecento, la ricerca in campo nefrologico \u00e8 stata molto proficua anche grazie all'introduzione di tecniche sperimentali di perfusione in vivo e in vitro che hanno chiarito i singoli meccanismi di trasporto cellulare e di membrana a livello dei diversi segmenti dei tubuli renali. L'avvento della biopsia renale e l'approfondimento delle conoscenze istologiche ha consentito di diagnosticare e curare la maggior parte delle patologie renali acute e di rallentare l'evoluzione verso l'uremia terminale delle nefropatie croniche. Negli anni sessanta, l'avvento delle tecniche dialitiche in grado di depurare il sangue del paziente nefropatico dalle tossine uremiche, di correggere gli squilibri idro-elettrolitici e acido-base hanno consentito a milioni di pazienti nel mondo di vivere dignitosamente anche in assenza di funzione renale, in attesa, quando possibile, di un trapianto renale..\nOggi, l'obiettivo dichiarato dal Presidente della Societ\u00e0 Internazionale di Nefrologia Giuseppe Remuzzi \u00e8 quello di debellare entro il 2020 i milioni di morti nel mondo per insufficienza renale acuta."}
{"id": "4799948", "revid": "544909", "url": "https://it.wikipedia.org/wiki?curid=4799948", "title": "Dizzy Miss Lizzie", "text": ""}
{"id": "4799959", "revid": "544909", "url": "https://it.wikipedia.org/wiki?curid=4799959", "title": "Dizzy Miss Lizzy", "text": ""}
{"id": "4799963", "revid": "1226", "url": "https://it.wikipedia.org/wiki?curid=4799963", "title": "Inni Sacri", "text": ""}
{"id": "4799964", "revid": "287204", "url": "https://it.wikipedia.org/wiki?curid=4799964", "title": "Istv\u00e1n Guly\u00e1s", "text": "Carriera.\n\u00c8 noto principalmente per essere arrivato in finale agli Internazionali di Francia 1966 dove fu sconfitto da Tony Roche.\nIn Coppa Davis gioc\u00f2 sessantuno match con la squadra ungherese vincendone trentaquattro."}
{"id": "4799968", "revid": "287204", "url": "https://it.wikipedia.org/wiki?curid=4799968", "title": "Istvan Gulyas", "text": ""}
{"id": "4799977", "revid": "1543377", "url": "https://it.wikipedia.org/wiki?curid=4799977", "title": "Fattore di crescita dei fibroblasti", "text": "I fattori di crescita dei fibroblasti (noti anche con la sigla FGF, dall'inglese Fibroblast Growth Factors) costituiscono una famiglia di fattori di crescita coinvolti singolarmente nell'angiogenesi, nella guarigione delle ferite, nello sviluppo embrionale e in alcune vie di trasduzione del segnale indotte da ormoni. Gli FGF sono proteine che legano l'eparina e interagiscono con i proteoglicani degli eparansolfati presenti sulla superficie cellulare per mediare la trasduzione del segnale. Gli FGF svolgono un ruolo fondamentale nei processi di proliferazione e differenziazione di molte cellule e tessuti.\nClassificazione.\nNell'uomo sono stati identificati diversi membri di questa famiglia, che rappresentano molecole di segnalazione strutturalmente correlate fra loro: \nRecettori.\nLa famiglia dei recettori del fattore di crescita dei fibroblasti (FGFR) nell'uomo comprende quattro membri: FGFR1, FGFR2, FGFR3 e FGFR4. Ciascun FGFR comprende tre domini extracellulari immunoglobulino-simili (D1-D3), un dominio transmembrana e uno intracellulare, che consiste in una tirosin chinasi. Gli FGF interagiscono con i domini D2 e D3; in particolare le interazioni con D3 sono responsabili della specificit\u00e0 del legame. Il legame con l'eparansolfato \u00e8 mediato dal dominio D3. Una breve sequenza di aminoacidi acidi localizzata tra i domini D1 e D2 ha funzioni autoinibitorie. Questa parte della proteina, detta \"acid box\", interagisce con il sito di legame dell'eparansolfato impedendo l'attivazione del recettore in assenza di FGF.\nIn seguito a uno splicing alternativo dell'mRNA si ottengono le varianti b e c dei FGFR 1, 2 e 3. Con questo meccanismo si ottengono sette diversi sottotipi di FGFR, che vengono espressi sulla superficie cellulare. Ogni FGFR lega uno specifico sottotipo di FGF. Analogamente, la maggior parte degli FGF \u00e8 capace di legare diversi sottotipi di recettori. FGF1 \u00e8 spesso definito \"ligando universale\", essendo in grado di attivare tutti i 7 tipi di recettore. Per contro, FGF7 (noto anche come fattore di crescita dei cheratinociti, KGF) lega solo FGFR2b (KGFR)."}
{"id": "4799979", "revid": "729019", "url": "https://it.wikipedia.org/wiki?curid=4799979", "title": "Keimfarben", "text": "Keimfarben GmbH \u00e8 un'azienda di media grandezza con sede a Diedorf, nei pressi di Augusta. Appartiene al gruppo Leonhard Moll AG ed \u00e8 un produttore leader a livello mondiale di colori ai silicati. I prodotti Keimfarben sono stati impiegati per tinteggiare edifici come la Casa Bianca, Buckingham Palace, il Teatro dell\u2019opera di Sydney e il Teatro Bolschoi.\nIl fondatore dell'azienda Adolf Wilhelm Keim \u00e8 considerato l'inventore dei colori ai silicati (colori minerali) che alla fine del XIX secolo rivoluzionarono il mondo delle costruzioni e delle pitture.\nStoria.\nSotto il dominio di Ludovico I re di Baviera inizi\u00f2 un intenso lavoro di ricerca sul silicato di potassio. Il monarca mostr\u00f2 grande entusiasmo per la freschezza dei colori degli affreschi ritrovati in Italia settentrionale e desiderava poter ammirare questi splendenti cromatismi tipici dei colori a calce anche nella sua Baviera. Il clima rigido della Germania, tuttavia, non si rivel\u00f2 appropriato per la tecnica utilizzata in Italia.\nL'artigiano e ricercatore Adolf Wilhelm Keim pens\u00f2 di miscelare il silicato di potassio liquido e pigmenti coloranti minerali e riusc\u00ec cos\u00ec a creare un colore in grado di resistere alle condizioni climatiche presenti a nord delle Alpi e che si distinguesse allo stesso tempo per la sua straordinaria brillantezza. Il segreto della resistenza di questo colore sta nel legame chimico tra il legante e il supporto (silicizzazione). Nel 1878 Keim chiese il brevetto per i suoi colori minerali e pose cos\u00ec le basi per la fondazione dell'odierna azienda Keimfarben GmbH. Il primo stabilimento produttivo fu aperto nelle vicinanze della cava di pietra calcarea a Offenstetten (oggi di propriet\u00e0 di Abensberg) in Bassa Baviera.\nStruttura del gruppo.\nKeimfarben possiede due sedi in Germania, precisamente a Diedorf (sede principale) e ad Alteno/Luckau, e conta complessivamente undici societ\u00e0 affiliate estere in Europa (Austria, Svizzera, Italia, Francia, Spagna, Paesi Bassi, Gran Bretagna, Scandinavia, Polonia, Repubblica Ceca) e negli Stati Uniti. Nei paesi in cui Keimfarben non \u00e8 rappresentata da una propria affiliata, la distribuzione dei prodotti \u00e8 affidata a rivenditori autorizzati (in Australia, Canada, Cina, Singapore, Malesia e Russia). Il 6 settembre 2012 Keimfarben GmbH &amp; Co KG ha cambiato la propria forma giuridica in \"Keimfarben GmbH\".\nAssortimento di prodotti.\nAdolf Wilhelm Keim pose la prima pietra per il successo di Keimfarben nel 1878 con il lancio di KEIM Purkristalat, un colore al silicato puro a due componenti. Nel 1962 segu\u00ec la seconda generazione dei colori Keim con Keim Granital, la prima pittura ai silicati a dispersione che, a differenza di Purkristalat, \u00e8 monocomponente e pertanto pi\u00f9 facilmente lavorabile. Nel 2002 Keimfarben lanci\u00f2 sul mercato Keim Soldalit, un colore ai silicati al sol di silice (legante composto da gel di silice e silicato di potassio) che rende l'impiego dei colori ai silicati ancora pi\u00f9 universale e semplice.\nKeimfarben produce pitture per esterni e interni, intonaci minerali e stucchi a spatola, soluzioni per il restauro e il ripristino delle pietre naturali, sistemi compositi di isolamento termico cos\u00ec come prodotti per il risanamento e la protezione delle superfici in calcestruzzo. Tra i nuovi prodotti in assortimento si distingue un colore ai silicati per le superfici in legno."}
{"id": "4799986", "revid": "71433", "url": "https://it.wikipedia.org/wiki?curid=4799986", "title": "Un matrimonio (serie televisiva)", "text": ""}
{"id": "4799987", "revid": "63300755", "url": "https://it.wikipedia.org/wiki?curid=4799987", "title": "Nove di Bassano", "text": ""}
{"id": "4799988", "revid": "125747948", "url": "https://it.wikipedia.org/wiki?curid=4799988", "title": "Supa Strikas", "text": "Supa Strikas \u00e8 una serie televisiva animata, basata sull'omonima serie a fumetti, composta da 52 episodi in 4 stagioni da 22 minuti, In Italia va in onda per la prima volta su Disney XD, a partire dall'11 marzo 2013."}
{"id": "4799989", "revid": "1754196", "url": "https://it.wikipedia.org/wiki?curid=4799989", "title": "Marco Carola", "text": "\u00c8 compositore e DJ ma anche fondatore di alcune etichette discografiche di musica techno e tech house quali Design, Zenit, Question, One Thousands, Do.Mi.No. e Music On.\nOltre alle proprie produzioni ha supportato in importanti tour artisti di spessore come \nSven V\u00e4th, Adam Beyer e Richie Hawtin.\nBiografia.\nAlcuni dei brani da lui composti sono stati pubblicati da importanti label straniere come le canadesi Minus e Plus 8 di Richie Hawtin e la britannica Primate Recordings.\nDal 1995 ad oggi ha composto pi\u00f9 di 40 tra EP e singoli, 5 album e varie compilation tra le quali spiccano \"Fabric 31\" del 2006 sponsorizzata dal club Fabric di Londra e \"Time Warp Compilation 09\" del 2009 prodotta per il festival Time Warp di Mannheim.\nHa suonato agli eventi Cocoon Club di Sven V\u00e4th presso la discoteca Amnesia di Ibiza e dal 2012 al 2018 \u00e8 stato DJ resident nel club stesso con il suo progetto \"Music On\", poi spostato dal 2019 al Pacha.\nClassifica Top 100 DJ Mag.\n\"Classifica annuale stilata dalla prestigiosa rivista DJ Magazine\":"}
{"id": "4799998", "revid": "108455635", "url": "https://it.wikipedia.org/wiki?curid=4799998", "title": "Recitazione della controversia liparitana dedicata ad A.D.", "text": "La Recitazione della controversia liparitana dedicata ad A.D. \u00e8 un'opera teatrale in quattro atti di Leonardo Sciascia, pubblicata da Einaudi nel 1969. Racconta i fatti avvenuti in occasione della controversia liparitana, una disputa tra Stato e Chiesa cominciata nel 1711 e durata oltre un secolo. \u00c8 dedicata ad Alexander Dub\u010dek, leader della Primavera di Praga.\nTrama.\nA Lipari, nel 1711, due guardie d'annona chiedono a un bottegaio il pagamento di una tassa su una partita di ceci. Essa per\u00f2 appartiene alla mensa del vescovo, totalmente esente da tasse o dazi, di conseguenza il vescovo stesso, considerando tale richiesta assai grave, subito scomunica le due guardie. Queste allora si rivolgono al Tribunale della Monarchia per farsi togliere la scomunica. Ci\u00f2 dar\u00e0 vita a un conflitto tra Stato e Chiesa della durata di oltre cento anni."}
{"id": "4800008", "revid": "110157", "url": "https://it.wikipedia.org/wiki?curid=4800008", "title": "Brigham Young University Men's Volleyball", "text": "La Brigham Young University Men's Volleyball \u00e8 la squadra di pallavolo maschile appartenente alla Brigham Young University, avente sede a Provo e militante nella NCAA Division I.\nStoria.\nLa squadra di pallavolo maschile della Brigham Young University inizia le proprie attivit\u00e0 nel 1990, anno di adesione alla NCAA Division I. Il primo allenatore del programma \u00e8 Carl McGown, che guida la squadra per ben tredici anni. Nei primi anni della loro storia i \"Cougars\" non riescono mai a qualificarsi per la post-season.\nLa prima partecipazione alla Final Four arriva nella Division I NCAA 1999, dopo la vittoria del titolo di Conference: in semifinale i \"Cougars\" battono per 3-1 i \"Nittany Lions\" della Pennsylvania State University, ma fanno ancora meglio in finale, sconfiggendo con un secco 3-0 i \"49ers\" della California State University, Long Beach; Ossie Antonetti viene premiato come Most Outstanding Player della Final Four, mentre Ryan Millar viene inserito nell\"'All-Tournament Team\".\nIl secondo titolo nazionale arriva nella Division I NCAA 2001. In semifinale i \"Cougars\" incontrano ancora i \"Nittany Lions\", vincendo nuovamente per 3-1. Nella finale per il titolo arriva il trionfo per 3-0 contro i \"Buins\" della University of California, Los Angeles; Mike Wall \u00e8 il Most Outstanding Player, mentre Hector Lebron e Joaquin Acosta vengono inseriti nell\"'All-Tournament Team\".\nNella Division I NCAA 2003 il programma viene affidato a Tom Peterson e raggiunge la sua terza Final Four: l'avversaria in semifinale \u00e8 ancora una volta Penn State ed ancora una volta vincono i \"Cougars\", imponendosi con un netto 3-0, mentre nell'incontro finale affrontano la Lewis University, perdendo solo dopo cinque combattuti set; Rafael Paal e Jonathan Alleman fanno parte dell\"'All-Tournament Team\".\nNel campionato successivo il programma vince il suo terzo titolo, battendo in semifinale la Lewis University nella rivincita della finale precedente con un netto 3-0, mentre in finale la vittoria arriva solo ai vantaggi del quinto set contro la California State University, Long Beach; Carlos Moreno viene eletto Most Outstanding Player, mentre Fernando Pessoa fa parte dell\"'All-Tournament Team\".\nLe otto stagioni consecutive sono caratterizzate da numerosi avvicendamenti in panchina: nel campionato 2007 gli assistenti allenatori Ryan Millar e Shawn Patchell prendono il posto di Peterson sulla panchina dei \"Cougars\", ma nelle successive tre stagioni resta il solo Patchell; nella Division I NCAA 2011 la panchina viene affidata ad interim dal Rob Neilson, sostituito nella stagione successiva da Chris McGown, figlio del coach Carl. Nella stagione 2013 i \"Cougars\" tornano in post-season: in semifinale hanno la meglio per l'ennesima volta su Penn State, ma in finale cedono nettamente per 3-0 alla University of California, Irvine; Taylor Sander e Benjamin Patch vengono inseriti nell\"'All-Tournament Team\"."}
{"id": "4800012", "revid": "113757", "url": "https://it.wikipedia.org/wiki?curid=4800012", "title": "Parco Amazzonico della Guyana Francese", "text": ""}
{"id": "4800013", "revid": "729019", "url": "https://it.wikipedia.org/wiki?curid=4800013", "title": "Penguin Random House", "text": "Penguin Random House \u00e8 un gruppo editoriale statunitense nato dalla fusione della casa editrice britannica Penguin Books e del gruppo editoriale statunitense Random House. L'azienda \u00e8 interamente di propriet\u00e0 della \nsociet\u00e0 tedesca Bertelsmann (ex proprietaria di Random House).\nSi definisce la casa editrice pi\u00f9 grande del mondo; pubblica libri in numerosi paesi attraverso 250 marchi conferiti dai gruppi fondatori. La divisione tedesca di Random House, tuttavia, non \u00e8 confluita nella nuova societ\u00e0 ma \u00e8 controllata direttamente da Bertelsmann.\nMarchi editoriali.\nPrincipali aziende controllate dalla Penguin Random House:"}
{"id": "4800014", "revid": "709565", "url": "https://it.wikipedia.org/wiki?curid=4800014", "title": "Mix non stop", "text": "Mix non stop \u00e8 un programma musicale in onda su m2o Tv.\nStoria.\nAll'interno del programma, lanciato il 24 dicembre e in onda da luned\u00ec a sabato dalle 23:00 alle 1:00, ci sono video musicali di genere House e Dance nuovi e vecchi a rotazione mixati da Eddy Costella e Luca Ambrosini.\nIl 31 dicembre 2013 in occasione del capodanno il programma \u00e8 trasmesso con la durata di 24 ore dalle ore 14:00.\nGrazie al successo di capodanno, il programma \u00e8 stato trasmesso anche nel primo week-end di gennaio 2014 andando in onda tutta la notte e nel giorno della befana trasmesso per\u00f2 durante la giornata.\nDal mese di gennaio 2014 il programma ha subito dei cambiamenti: il programma va in onda solo il venerd\u00ec dalle 23:00 alle 1:00 con la replica il sabato e domenica sempre allo stesso orario e ai remix dei brani si aggiunge il dj Fabio Soldi.\nStruttura.\nIl programma, che non ha conduzione, inizialmente andava in onda dal luned\u00ec al venerd\u00ec mentre dal gennaio 2014 \u00e8 in onda ogni venerd\u00ec e in replica il sabato e alla domenica. Il programma ha una durata complessiva di due ore e all'interno di queste ore ci sono i video musicali del momento, i successi degli anni 90 che sono mixati da Luca Ambrosini, i video musicali di genere deep house, mixati da Eddy Costella e dal 2014 i video musicali di genere dance mixati da Fabio Soldi.\nDeejay.\nI deejay del programma sono:"}
{"id": "4800017", "revid": "287204", "url": "https://it.wikipedia.org/wiki?curid=4800017", "title": "Ignatz Urban", "text": "Fu uno specialista della flora delle Indie Occidentali.\nBiografia.\nUrban frequent\u00f2 il \"Gymnasium Marianum\" di Warburg e quindi filologia e scienze naturali presso l'Universit\u00e0 di Bonn ed alla \" Humboldt-Universit\u00e4t zu Berlin \" di Berlino, ove nel 1873, come allievo del Prof. Paul Friedrich August Ascherson ottenne il dottorato.\nDal 1873 al 1878 insegn\u00f2 al \" P\u00e4dagogium\" di Gro\u00df-Lichterfelde. Durante questo periodo egli pubblic\u00f2 articoli sulla flora di Lichterfelde ed in particolare sul genere \"Medicago\" (\"Schneckenklee\").\nNel 1878 divenne il Primo Assistente del giardino botanico di Sch\u00f6neberg, nel 1883 il curatore e, dopo la morte del direttore August Wilhelm Eichler, direttore \"ad interim\" dal 1887 l 1889, fino alla nomina del successore di Eichler, Adolf Engler\nDal 1889 al 1913 fu vicedirettore e professore presso l'Orto botanico di Berlino a Dahlem. In tale veste egli fu massicciamente impegnato nel trasferimento del Giardino Botanico dall'attuale Parco Heinrich-von-Kleist a Dahlem (tra il 1899 e il 1910).\nNel 1903 Urban ricevette il titolo di Consigliere Segreto.\nCampi specialistici di Urban erano la morfologia, la biologia e la sistematica delle fanerogame, la stesura di nuovi generi e specie di piante floreali, di queste in particolare quelle dei tropici sudamericani e dei Caraibi. Urban ha dato il nome a numerose piante di questa regione e ne ha descritti scientificamente i caratteri per la prima volta.\nUna delle piante pi\u00f9 note da lui scoperte \u00e8 la \"Passiflora tulae\". Un'altra passiflora ricevette il nome di \"Passiflora urbaniana\" in suo onore da parte del botanico americano Ellsworth Paine Killip (1890\u20131968)\nAlla sua morte la salma di Ignaz Urban venne inumat nel cimitero di Lichterfelde. Dopo l'abbandono della sua tomba la targa funeraria venne trasferita in suo onore nel Giardino Botanico di Berlino.\nTassonomia in suo onore.\nIn suo onore vennero denominati i generi:"}
{"id": "4800020", "revid": "28592", "url": "https://it.wikipedia.org/wiki?curid=4800020", "title": "Valle dei Geyser", "text": ""}
{"id": "4800027", "revid": "1534511", "url": "https://it.wikipedia.org/wiki?curid=4800027", "title": "Alleanza franco-polacca (1524)", "text": "Nel 1524 venne firmata una alleanza franco-polacca fra il re di Francia Francesco I e il re di Polonia Sigismondo I.\nStoria.\nFrancesco I era alla ricerca di alleati in Europa centrale, al fine di creare un equilibrio contro il potere dell'imperatore Carlo V. La regina Bona Sforza, moglie italiana di Sigismondo, propose l'alleanza allo scopo di recuperare la sovranit\u00e0 sul ducato di Milano. Sigismondo stesso era motivato da una tale alleanza, perch\u00e9 Carlo V si stava avvicinando alla Russia, minacciando cos\u00ec la Polonia su due fronti.\nI negoziati vennero tessuti da Antonio Rincon nel 1524, e poi da Hieronymus \u0141aski. A seguito degli accordi, il figlio di Francesco, Enrico duca di Orl\u00e9ans, doveva sposare una figlia di Sigismondo I, e il figlio maggiore di quest'ultimo, una figlia del re francese. Secondo gli stessi accordi, Sigismondo avrebbe supportato Francesco nella riconquista di Milano, su cui Sigismondo aveva alcuni diritti a seguito del suo matrimonio con Bona Sforza. L'alleanza venne firmata nel 1524.\nL'accordo fall\u00ec per\u00f2, quando Francesco I fu sconfitto da Carlo V alla battaglia di Pavia nel 1525. Quando Francesco decise di trovare alleati in Europa centrale dopo il 1526, si rivolse all'Ungheria, costituendo l'alleanza franco-ungherese con re Zapolya nel 1528."}
{"id": "4800028", "revid": "123956113", "url": "https://it.wikipedia.org/wiki?curid=4800028", "title": "Sonia Malavisi", "text": "\u00c8 campionessa italiana assoluta indoor e outdoor in carica ed ha vinto 4 titoli italiani giovanili; detiene il record italiano juniores.\nBiografia.\nNel 2012 salta l'intera stagione nazionale indoor, gareggiando soltanto ai campionati italiani juniores dove ottiene la medaglia d'argento.\nEsordisce in una rassegna internazionale in occasione dei Mondiali juniores a Barcellona (Spagna) terminando al 13\u00ba posto.\nNel 2013 vince il bronzo agli assoluti indoor, l'argento agli juniores indoor, l'oro agli italiani juniores e raggiunge la finale degli assoluti (dove non supera la misura d'ingresso). Il 15 novembre dello stesso anno entra a far parte delle Fiamme Gialle.\nNella stagione indoor 2014 conquista il titolo italiano promesse ed il secondo posto ai campionati italiani assoluti. Vince la medaglia di bronzo agli assoluti e l'oro ai Campionati del Mediterraneo under 23 ad Aubagne in Francia. Si classifica al settimo posto agli Europei a squadre a Braunschweig in Germania, ma non riesce a qualificarsi per la finale degli Europei di Zurigo in Svizzera chiudendo 17\u00aa in graduatoria.\nNel 2015 \u00e8 quarta agli assoluti indoor, mentre agli italiani promesse non supera la misura d'ingresso. Partecipa agli Europei under 23 di Tallinn in Estonia concludendo all'11\u00ba posto e agli Europei a squadre di \u010ceboksary (Russia), terminando all'ultimo posto in classifica. Nel mese di luglio nello Stadio Primo Nebiolo di Torino vince il suo primo titolo italiano assoluto.\nIl 6 febbraio del 2016 vince ad Ancona il titolo italiano promesse indoor ed il 6 marzo il titolo assoluto indoor. Il 17 maggio, al 6\u00ba meeting internazionale di Castiglione della Pescaia (GR), si migliora ancora superando la quota di 4,50 m e diventando la seconda italiana di sempre all'aperto nella specialit\u00e0 (a 10 centimetri dal record tricolore outdoor di Anna Giordano Bruno). Stabilisce inoltre la migliore prestazione nazionale under 23.\nIl 26 giugno a Rieti si laurea campionessa italiana assoluta all'aperto, con la misura di 4,45 m e il 16 agosto 2016 gareggia ai Giochi olimpici di Rio de Janeiro, classificandosi 21\u00aa saltando 4,45 m.\nDal 2018 si trasferisce a Cuba per allenarsi con Alexandre Navas P\u00e1ez, allenatore dell'ex campionessa mondiale Yarisley Silva. Il 17 febbraio 2019, ad Ancona, vince il titolo italiano assoluto indoor a quota 4,50 m, diventando la terza italiana di sempre al coperto.\nCollegamenti esterni.\n "}
{"id": "4800031", "revid": "106456", "url": "https://it.wikipedia.org/wiki?curid=4800031", "title": "Ignaz Urban", "text": ""}
{"id": "4800033", "revid": "729019", "url": "https://it.wikipedia.org/wiki?curid=4800033", "title": "Kuntarimari", "text": "Kuntarimari (in siciliano: \"Racconti del mare\") \u00e8 il secondo album registrato in studio del gruppo musicale Agricantus by Tonj Acquaviva, con edizioni Warner Music Group Spagna/Discmedi.\nL'album \u00e8 un concept sull'elemento acqua-mare e ospita diversi artisti internazionali."}
{"id": "4800040", "revid": "228587", "url": "https://it.wikipedia.org/wiki?curid=4800040", "title": "Pentecoste (disambigua)", "text": ""}
{"id": "4800045", "revid": "1543377", "url": "https://it.wikipedia.org/wiki?curid=4800045", "title": "Antonia Pasqua Recchia", "text": "Direttore generale e poi segretario generale del Ministero per i beni e le attivit\u00e0 culturali, \u00e8 la prima donna ad aver raggiunto il vertice dell'amministrazione del predetto ministero.\nBiografia.\nNata a Casalvieri, in provincia di Frosinone, Antonia Pasqua Recchia si \u00e8 laureata in architettura nel 1973. \nNell'ambito del MiBAC, \u00e8 stata direttore generale per l'organizzazione, affari generali, bilancio, personale e innovazione, nonch\u00e9, con lo stesso ruolo, per l'architettura, l'arte contemporanea, le belle arti e il paesaggio. Dal novembre del 2011 \u00e8 segretario generale dello stesso ministero, mentre dal maggio dell'anno seguente \u00e8 anche commissario straordinario della Fondazione MAXXI - Museo nazionale delle arti del XXI secolo. \u00c8, altres\u00ec, docente presso la Sapienza Universit\u00e0 di Roma.\nSposata con lo storico e conterraneo Guido Pescosolido, nel 2012 \u00e8 stata tra i vincitori della corrispondente edizione del \"Fiac Excellent Award\", il premio della Foundation for Italian Art &amp; Culture"}
{"id": "4800048", "revid": "484362", "url": "https://it.wikipedia.org/wiki?curid=4800048", "title": "Alice di Forcalquier", "text": "Origine.\nEra la figlia terzogenita del conte di Forcalquier, Bertrando I d'Urgell e di Josserande de Flotte, figlia di Arnoldo di Flotte e della moglie, Adelaide di Comps.Bertrando I di Forcalquier era il figlio secondogenito del conte di Forcalquier, Guglielmo III e di Garsenda d'Albon, figlia del conte d'Albon, Ghigo III e della moglie, Matilda (o regina), nobile inglese di cui non si conoscono gli ascendenti, ma che secondo alcuni era figlia di Edgardo Atheling.\nBiografia.\nDi Alice si hanno poche notizie. Nel 1180, venne data in moglie a un nobile provenzale della famiglia De Sabran, Guiraud II Amic (\u2020 1213), figlio di Guiraud I Amic (barone alla corte del conte di Tolosa, Raimondo IV) e della moglie, Galburge di Caylar, discendente da Raniero di Caylar, che era suo nonno.\nSuo fratello, il primogenito Bertrando II mor\u00ec il 13 maggio del 1207; l'altro fratello, il secondogenito, Guglielmo IV, che era stato aggregato al governo della contea, rimasto unico conte, non govern\u00f2 la contea a lungo, infatti mor\u00ec circa due anni dopo; secondo l\"'Obituaire du chapitre de Saint-Mary de Forcalquier\", Guglielmo IV mor\u00ec il 7 ottobre del 1209. Secondo la nota dello stesso \"Obituaire du chapitre de Saint-Mary de Forcalquier\", il conte Guglielmo IV, nel febbraio di quello stesso anno, come risulta dagli archivi del Bouches-du-Rh\u00f4ne, aveva fatto testamento a favore della nipote (pronipote di Alice), Garsenda di Sabranl; sempre secondo la nota dello stesso \"Obituaire du chapitre de Saint-Mary de Forcalquier\", nel novembre di quello steso anno, come risulta dagli archivi del Bouches-du-Rh\u00f4ne, sua nipote Garsenda aveva depositato l'atto di rinuncia alla Contea di Forcalquier a favore del figlio, Raimondo Berengario IVl, gi\u00e0 conte di Provenza.A Guglielmo IV che aveva solo una figlia femmina, che gli era premorta, succedette Garsenda di Sabran, la pi\u00f9 grande delle due nipoti.A questa decisione si oppose Alice, sorella minore di Guglielmo IV, che in quanto, in assenza di eredi maschi, essendo la discendente diretta del conte di Forcalquier, Bertrando I d'Urgell, assunse il titolo di contessa di Forcalquier.\nAlice associ\u00f2 al governo della contea il figlio secondogenito, Guglielmo di Sabran, che, per alcuni anni, si batt\u00e9 per poter conservare il titolo alla madre, Alice.Dopo la sua morte, avvenuta tra il 1212 ed il 1219, il figlio secondogenito, Guglielmo di Sabran, eredit\u00f2 il suo titolo e continu\u00f2 la lotta contro la cugina e dopo il 1216, contro il cugino, Raimondo Berengario IV, rientrato in Provenza dal regno di Aragona.\nFigli.\nAlice al marito Guiraud II Amic diede tre figli:"}
{"id": "4800062", "revid": "767487", "url": "https://it.wikipedia.org/wiki?curid=4800062", "title": "Sunshine and Tempest", "text": "Sunshine and Tempest \u00e8 un cortometraggio muto del 1915 diretto da William F. Haddock. Aveva come protagoniste le sorelle Florence Tempest e Marion Sunshine, stelle del vaudeville che avevano incontrato il successo formando un duo proprio con il nome di \"Sunshine and Tempest\".\nProdotto dalla Rialto Star Features (una costola dalla Gaumont negli Stati Uniti), fu distribuito dalla Mutual Film.\nTrama.\nNancy e Juanita, ragazze di montagna del Tennessee, sono innamorate di Fletch Bird, un giovane montanaro che finisce per sposare Nancy. Dal matrimonio nascono due gemelle, ma Juanita, gelosa, getta una maledizione sulla madre e sulle bambine. La maledizione sembra avverarsi quando, qualche tempo dopo, Fletch abbandona la moglie e, portando con s\u00e9 la piccola Phoebe, fugge con Juanita. In citt\u00e0, dopo avere abbandonato anche Juanita, si perde in una vita di stravizi e di dissipazione che lo porta alla morte, ucciso in una rissa da bar. Phoebe viene adottata dal maggiore Slater.&lt;br&gt;\nNel frattempo, Nancy \u00e8 costretta, per poter sopravvivere e dar da mangiare alla piccola Carol, alle attivit\u00e0 illegali legate alla produzione dei liquori di contrabbando. La giovane Carol comincia ad avere visioni di un'altra ragazza molto simile a lei che vive in citt\u00e0 e Phoebe, da parte sua, quelle di una giovane che vive in campagna.&lt;br&gt;\nSul letto di morte, Juanita si fa promettere dal figlio Spivey di mantenere vivo l'odio che lei prova ancora per Nancy. Lui, allora, denuncia la distilleria clandestina al maggiore Slater. Dave Talbert, il ragazzo di Carol che gestiva la distilleria con lei, viene arrestato, ma Phoebe intercede per lui che viene condannato a una pena mite.&lt;br&gt;\nPhoebe, condotta dalle sue visioni, ritrova tra le montagna la madre e la sorella. La ragazza si innamora di Spivey e il suo sentimento annulla la maledizione di Juanita. Le due gemelle, unite ai loro innamorati, celebrano insieme il loro doppio matrimonio.\nProduzione.\nIl film fu prodotto dalla Rialto Star Features (Gaumont Company).\nDistribuzione.\nDistribuito dalla Mutual, il film - un cortometraggio in tre bobine - usc\u00ec nelle sale cinematografiche degli Stati Uniti il 6 ottobre 1915."}
{"id": "4800069", "revid": "120630069", "url": "https://it.wikipedia.org/wiki?curid=4800069", "title": "Atakebune", "text": "Le erano grandi navi da guerra, usate in Giappone tra il XVI e il XVII secolo durante l'epoca Sengoku, periodo caratterizzato da lotte intestine per la supremazia politica, combattute tra i vari feudi in cui era diviso il Paese. Per le sue caratteristiche e funzioni, pu\u00f2 essere considerata un tipo primitivo di batteria galleggiante.\nStoria.\nA partire dalla seconda met\u00e0 del XVI secolo, i vari feudatari in lizza per la supremazia sul territorio giapponese intrapresero importanti sforzi in campo navale, facendosi costruire vaste flotte composte da centinaia di navi destinate al combattimento costiero. Tra queste le pi\u00f9 grandi, nonch\u00e9 generalmente le pi\u00f9 potenti, erano le Atakebune.\nNel 1578, secondo i diari dell'abate di Tamon-I, il daimy\u014d Oda Nobunaga ordin\u00f2 la costruzione di sei Atakebune ricoperte di ferro.\nCaratteristiche tecniche.\nQueste navi erano chiamate anche , che letteralmente significa \"navi di ferro\".\nQuesto non stava a indicare che esse erano costruite in ferro, ma che la loro sovrastruttura poteva essere stata rinforzata con piastre di ferro, per una maggiore protezione da artiglieria e frecce infuocate.\nL'effettiva presenza di una corazzatura \u00e8 motivo di dibattito, in quanto le testimonianze di occidentali presenti all'epoca sono contrastanti. Il missionario gesuita italiano Gnecchi-Soldo Organtino descrisse queste navi come protette da piastre di ferro spesse 2-3 cm. \nLe Atakebune furono descritte anche da un altro missionario gesuita, il portoghese Lu\u00eds Fr\u00f3is, che per\u00f2 non menzion\u00f2 alcuna protezione in ferro.\nL'armamento era composto da un paio di cannoni e da numerosi archibugi di grosso calibro.\nLe Atakebune erano molto grandi, l'equipaggio era di circa un centinaio di uomini, e imbarcavano un pesante armamento. Quindi, anche senza la corazzatura di ferro, probabilmente il peso era tale da compromettere l'impiego di vele, e difatti la propulsione era a remi.\nLa scarsa mobilit\u00e0 le rendeva pi\u00f9 simili a delle fortezze galleggianti che a delle navi vere e proprie, tanto che furono impiegate solo in azioni costiere.\nServizio.\nOda sconfisse la flotta del rivale M\u014dri Terumoto alla foce del fiume Kizu, vicino a Osaka, nella seconda battaglia di Kizugawaguchi. Le navi di Oda, le migliori tra le Atakebune, furono utilizzate un po' in contrasto con le tattiche navali giapponesi del tempo, che vedevano il combattimento navale pi\u00f9 come una battaglia tra gli equipaggi delle navi, piuttosto che tra le navi stesse. Difatti, la tattica principale era di avvicinarsi tanto alla nave avversaria da poterla abbordare, questo era giustificato dall'elevata abilit\u00e0 dei militari giapponesi nel combattimento corpo a corpo.\nDurante le invasioni giapponesi della Corea le carenze di queste navi divennero evidenti quando si confrontarono con le Panokseon coreane. Grazie a una struttura pi\u00f9 robusta, le navi avversarie potevano ospitare un numero decisamente maggiore di cannoni, questo permetteva loro di ingaggiare combattimenti a distanza col solo fuoco di artiglieria, in contrasto con le tattiche giapponesi che prevedevano il combattimento ravvicinato."}
{"id": "4800080", "revid": "92723", "url": "https://it.wikipedia.org/wiki?curid=4800080", "title": "Chiesa di San Tomas de Villanueva", "text": "San Tomas de Villanueva, nota anche come chiesa di Miagao, \u00e8 una chiesa barocca filippina situata nella citt\u00e0 di Miagao, nei pressi di Iloilo, sull'isola di Panay. Costruita fra il 1787 e il 1797 \u00e8 un magnifico esempio di architettura barocca innestata su schemi architettonici tipicamente filippini, arabi e cinesi.\nNel 1973 la chiesa di San Tomas fu dichiarata monumento nazionale delle Filippine dall'allora presidente Ferdinand Marcos e nel 1993 fu dichiarata \"Patrimonio dell'Umanit\u00e0\" dall'UNESCO come parte delle Chiese barocche delle Filippine.\nLa costruzione.\nLa chiesa attuale, costruita come una possente fortezza in blocchi di calcare, fu edificata nei dieci anni fra il 1787 e il 1797 sul luogo dove due precedenti chiese, nel 1741 e nel 1754, erano andate saccheggiate e distrutte durante le frequenti scorrerie dei pirati mussulmani Moro. Dopo pi\u00f9 di trenta anni dall'ultima distruzione il frate agostiniano Francisco M. Gonzales, a capo della parrocchia di Miagao, cominci\u00f2 la costruzione della nuova chiesa-fortezza aiutato dal Gobernadorcillo locale, Domingo Libo.\nLa chiesa \u00e8 costruita su modello del tardo stile barocco in voga in Spagna in quell'epoca ed \u00e8 un esempio di \"fortezza barocca\", con i due massicci campanili che, grazie alla posizione elevata della chiesa rispetto all'abitato circostante di Miagao, fungevano da torri di avvistamento contro le numerose incursioni musulmane e davano possibilit\u00e0 di controllo su tutta l'area circostante e sul fiume Miagao che scorre nei pressi della chiesa-fortezza.\nFu eretta utilizzando mano d'opera locale costituita da filippini e cinesi, mentre gli abitanti dell'area circostante dovettero concorrere obbligatoriamente alla costruzione, salvo punizioni corporali inflitte dai gesuiti, mediante il pagamento di una tassa specifica e con il trasporto settimanale dei blocchi di calcare, di corallo, di uova e di altri materiali necessari alla costruzione.\nLa facciata a capanna, singolarissima nella sua unicit\u00e0, mescola il tardo barocco spagnolo con stili architettonici tradizionali del luogo e appare completamente decorata con bassorilievi: l'ordine inferiore \u00e8 caratterizzato da due ordini di lesene sormontate da un balcone a colonnette che sorregge idealmente un largo frontone; al suo 'interno una lunga palma da cocco funge da sostegno a un San Cristoforo vestito alla maniera locale e che porta sulle spalle, come da iconografia del Santo, un \"Santo Ni\u00f1o\" in un ambiente caratterizzato da piante di papaia e di guava. Sotto al San Cristoforo e appena sopra il portale centrale della chiesa, in una ricca nicchia che interrompe la balconata, \u00e8 posta una statua di San Tommaso di Villanova ritratto mentre dona cibo ai poveri, come nella consuetudine della vita terrena del Santo.\nAi lati della facciata si ergono due massicci e poderosi campanili diseguali, costruiti in epoche diverse e che fungevano da torri di avvistamento contro eventuali incursioni musulmane."}
{"id": "4800081", "revid": "767487", "url": "https://it.wikipedia.org/wiki?curid=4800081", "title": "Liberty Belles", "text": "Liberty Belles \u00e8 un cortometraggio muto del 1914 diretto da Del Henderson (Dell Henderson).\nProduzione.\nIl film fu prodotto dalla Klaw &amp; Erlanger e dalla Biograph Company\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 14 maggio 1914. Copia della pellicola, un positivo 35\u00a0mm, si trova conservata negli archivi della Library of Congress."}
{"id": "4800084", "revid": "287204", "url": "https://it.wikipedia.org/wiki?curid=4800084", "title": "Michael Forest", "text": "\u00c8 stato accreditato anche con i nomi Gerald Charlebois, Gerald Charleboise, Mike Forest, Michael Forrest, Mike Forrest, Alfred Thor, Russell Thor e Russel Thor.\nBiografia.\nMichael Forest debutt\u00f2 al cinema alla fine degli anni sessanta e in televisione gi\u00e0 agli inizi degli anni cinquanta.\nFu interprete di diversi personaggi per serie televisive e collezion\u00f2 molte partecipazioni in veste di guest star o di interprete di parti perlopi\u00f9 minori in numerosi episodi."}
{"id": "4800089", "revid": "298229", "url": "https://it.wikipedia.org/wiki?curid=4800089", "title": "Virgilio Tommasi", "text": "Prese parte ai Giochi olimpici di Parigi 1924 dove arriv\u00f2 settimo con la misura di 6,890\u00a0m. Non pass\u00f2 invece la fase di qualificazione ai Giochi di Amsterdam 1928.\n\u00c8 stato sei volte campione italiano nel salto in lungo."}
{"id": "4800091", "revid": "481666", "url": "https://it.wikipedia.org/wiki?curid=4800091", "title": "Del Henderson", "text": ""}
{"id": "4800094", "revid": "110157", "url": "https://it.wikipedia.org/wiki?curid=4800094", "title": "Nokia Asha 503", "text": "Nokia Asha 503 \u00e8 un feature phone prodotto da Nokia facente parte della serie Asha.\nStoria.\nViene introdotto dalla compagnia finlandese durante uno speciale evento tenutosi il 22 ottobre 2013, dove tra gli altri sono stati presentati i Lumia 1320, 1520 e 2520.\nCaratteristiche.\nDispositivo dal profilo compatto, integra un display LCD da 3\" con risoluzione di 320 x 240 px, fotocamera posteriore da 5 megapixel con flash LED, connettivit\u00e0 Wi-Fi, Bluetooth 3.0 e 3G, slot per microSD fino a 32 GB.\nCaratteristica ereditata dalla serie Lumia \u00e8 l'intercambiabilit\u00e0 e la disponibilit\u00e0 in vari colori (in questo caso giallo, nero, verde, rosso, blu e bianco) della scocca posteriore in policarbonato, che \u00e8 inoltre rivestita da uno strato di materiale plastico trasparente e lucido.\nDisponibilit\u00e0.\nAsha 503 \u00e8 disponibile sul mercato dagli ultimi mesi del 2013."}
{"id": "4800095", "revid": "123001416", "url": "https://it.wikipedia.org/wiki?curid=4800095", "title": "Giuseppe Ruggi", "text": "Biografia.\nPrimo di cinque figli, Giuseppe Ruggi nacque a Bologna l'11 giugno 1844, da madre fiorentina e padre bolognese. Il padre era un artista, pittore, scenografo ed incisore di particolare bravura; questo lavoro, per\u00f2, non gli permise di accumulare ingenti ricchezze o di condurre una vita agiata; infatti il suo patrimonio consisteva di soli due fondi improduttivi, con una cascina, sulle colline di Bologna. Essendo il padre artista, Giuseppe Ruggi frequent\u00f2 la scuola di disegno delle Belle Arti, avendo come maestro Antonio Muzzi, pittore di notevole rinomanza in quel tempo. Questa passione del disegno tramandatagli dal padre, gli diede la possibilit\u00e0 di ritrarre al meglio l'anatomia umana. Su consiglio del padre, studi\u00f2 per entrare nella scuola di Medicina dell'Universit\u00e0 di Bologna. Ben presto conobbe Marianna Lodi (1850-1923), figlia dell'Architetto Fortunato Lodi, dalla quale fu subito attratto e che divent\u00f2 presto sua moglie. Ella fu nominata presidente dell'Associazione Nazionale delle donne italiane e, sebbene cagionevole di salute, fu dama di carit\u00e0 per i feriti durante la Prima Guerra Mondiale.\nStudi universitari e periodo storico.\nRuggi inizi\u00f2 e concluse i suoi studi universitari nel periodo che va dal 1862 al 1868. L'Italia era appena uscita dalla seconda guerra di indipendenza con l'armistizio di Villafranca e per questo in Italia il clima era molto teso, ricco di scontri civili e di manifestazioni. Riusc\u00ec comunque a proseguire i suoi studi fino a quando, nel 1866, fu chiamato alle armi e fu trasferito all'Ospedale militare di Bologna. Come studente di medicina, in qualit\u00e0 di tirocinante, gli fu assegnata una sezione medica con il Dottor Bennetti. Ruggi inizi\u00f2 ad assistere i malati di guerra nei turni notturni, presentando le anamnesi raccolte al Primario, il giorno seguente. La sua dedizione nel lavoro fu notata subito dai colleghi e dai superiori, i quali gli permisero di frequentare il reparto di Clinica Medica, vista la carenza di personale medico dovuto alla guerra d'indipendenza. Dopo la cessazione delle ostilit\u00e0, Ruggi si pot\u00e9 dedicare completamente ai suoi studi, coltivando la grande passione per l'anatomia e, successivamente, per la chirurgia. Impar\u00f2 le tecniche mediche pi\u00f9 disparate da grandi maestri quali Carlo Massarenti, di cui apprezz\u00f2 l'eleganza e la sicurezza nelle tecniche chirurgiche ostetrico-ginecologiche; Giovanni Brugnoli, insegnante di patologia medica generale; Francesco Roncati, medico legale e psichiatra e, successivamente, grande amico di Ruggi, il quale gli sugger\u00ec di accettare l'incarico di insegnante di medicina legale nella sua Universit\u00e0; Luigi Concato, da cui impar\u00f2 le abilit\u00e0 mediche migliori grazie ai suoi insegnamenti di Clinica Medica e Semeiotica.\nCarriera universitaria.\nLaureatosi tra il 1868-1869, decise di intraprendere la carriera chirurgica, materia di interesse fin dal quarto anno universitario. Egli tenne nella camera anatomica dell'Ospedale del Ricovero molteplici seminari anatomici chirurgici aperti agli studenti di medicina. Questa sua solerte intraprendenza fu da subito notata dal nuovo professore di Clinica Chirurgica dell'universit\u00e0 Pietro Loreta che lo assunse come suo assistente, al cui incarico, per\u00f2, rinunci\u00f2 per il carattere ambiguo e prepotente del professore, mantenendo il ruolo di pro-assistente dell'Ospedale di Ricovero. Inizi\u00f2 a fare strada nella chirurgia, eseguendo, nel 1870, la prima resezione al ginocchio e, dopo due anni, il primo intervento di laparotomia eseguiti a Bologna. La sua impeccabilit\u00e0 nell'arte chirurgica e il suo carattere attento e laborioso lo portarono ad assumere il ruolo di Primario supplente degli Ospedali di Bologna. Dopo 5 anni, nel 1875, fu nominato Primario dell'Ospedale di Ricovero e ci\u00f2 gli permise di espletare in maniera pi\u00f9 completa l'attivit\u00e0 chirurgica. In quel periodo scrisse varie monografie di carattere anatomo-patologiche e cliniche e una serie di memorie sulle malattie croniche del ginocchio, che, unite al proficuo insegnamento di anatomia chirurgica, lo portarono ad ottenere, nel 1872, la libera docenza in Chirurgia. Nel 1877, anno della morte del padre, fu chiamato a sostituire il maestro Rizzoli, che lasciava la prima sezione chirurgica dell'Ospedale Maggiore e abbandon\u00f2, quindi, l'Ospedale del Ricovero.\nPratiche mediche.\nI primi periodi nel nuovo ospedale furono critici, poich\u00e9 rimase sconvolto dalle condizioni igieniche in cui versava il reparto: \u00abal mio ingresso nell'Ospedale Maggiore le febbri di ogni genere erano cos\u00ec frequenti, che ne restai spaventato\u00bb. Come prima iniziativa adott\u00f2 la \"medicazione antisettica Listeriana\" con l'uso dello spray di soluzione di acido fenico, la quale, per\u00f2, non era scevra di effetti dannosi anche verso tutti gli operatori chirurgici (eritemi e, in casi gravi, shock). Nell'iniziare la pratica della medicazione antisettica, obblig\u00f2 il personale a non utilizzare pi\u00f9 le vesti nere, rimpiazzandole con quelle bianche perch\u00e9 di facile lavaggio ad alte temperature per uccidere eventuali batteri presenti. Questa innovazione si diffuse ben presto in tutta Italia. Nell'anno scolastico 1894-1895 fu incaricato all'insegnamento di Clinica Chirurgica dell'Universit\u00e0 di Modena; nell'accettare questo incarico non lasci\u00f2 la direzione della prima sezione dell'Ospedale Maggiore, rimanendo cos\u00ec legato alla sua citt\u00e0 natale. Sono stati questi primi anni a Modena quelli a maggiore attivit\u00e0 fisica e intellettuale, costretto ad occuparsi dell'istruzione Clinica e dell'attivit\u00e0 chirurgica in due ospedali importanti di due diverse citt\u00e0. Nel 1897 in occasione della millesima laparotomia eseguita dal Ruggi, il rettore lesse un telegramma del Ministro dell'Istruzione che lo nominava Professore Ordinario dell'Universit\u00e0 di Modena, e, per questo, rinunci\u00f2 alla direzione della sezione chirurgica dell'Ospedale di Bologna, ove vi ritorn\u00f2 all'et\u00e0 di 61 anni, come vincitore del concorso per la direzione della cattedra di Clinica Chirurgica. La commissione esaminatrice del concorso redasse, il 10 ottobre 1905, una encomiabile relazione al Ministro dell'Istruzione, in cui venivano sottolineate le doti umane e professionali dello stesso:\nAlla fine del maggio 1915 essendo l'Italia entrata in guerra, fu invitato dal Ministro della Guerra ad assumere la carica di Consulente Chirurgo del VI Corpo d'Armata. Contemporaneamente il Presidente del Consiglio Antonio Salandra, lo nomin\u00f2 Presidente del V Comitato Regionale Sanitario Militare di Bologna, il cui incarico, tra le innumerevoli responsabilit\u00e0, lo obbligava a preparare in pochi giorni un numero elevato di posti letto per curare i feriti di guerra; fu cos\u00ec che la clinica chirurgica di Bologna venne militarizzata. Nello stesso periodo, gli fu affidata anche la direzione di tutti gli ospedali militari compresi in una zona assai estesa: Rimini, Rovigo, Ferrara, Modena. In questo contesto, decise di sfruttare i casi di interventi chirurgici pi\u00f9 gravi dovuti al conflitto, per istruire i giovani. Impegnato nell'attivit\u00e0 chirurgica militare, Ruggi ebbe l'opportunit\u00e0 di sperimentare per la prima volta una nuova tecnica di medicazione, detta \"medicazione rara\", a tutti quei soldati con ferite infette:\nRuggi fu un innovatore in campo medico, speriment\u00f2 nuove pratiche chirurgiche allora molto rare: fu uno dei primi a praticare la laparotomia a taglio trasverso, la laringostomia e introdusse nuove tecniche chirurgiche per la cura del varicocele e per la nefropessia.\nVita politica.\nRuggi si interess\u00f2 anche alla vita politica, legata soprattutto alla sua citt\u00e0 natale. Gi\u00e0 nel 1872 si iscrisse nel partito degli \"Azzurri\", una coalizione di partiti tra cui la Sinistra Costituzionale, capitanata da Camillo Casarini e con essi fu nominato Consigliere Comunale di Bologna nell'ottobre 1872, dal cui incarico si ritir\u00f2 per\u00f2 dopo 3 anni per dissensi con i colleghi che a suo dire \"da Azzurri diventavano Rossi\". Entr\u00f2 nella \"Costituzionale Progressista\" con il suo grande amico on. ing. Cesare Lugli che lo candid\u00f2 Deputato al Parlamento Italiano dopo la morte del Loreta, allora uno dei Deputati di Bologna, avvenuta nel 1889. Nel periodo tra il 1908-1913 ebbe la carica di consigliere provinciale di Bologna, periodo nel quale si concluse la sua vita nella sfera politica."}
{"id": "4800097", "revid": "1442080", "url": "https://it.wikipedia.org/wiki?curid=4800097", "title": "Ciudad de Pontevedra 1996 - Singolare", "text": "Il tabellone singolare del Ciudad de Pontevedra 1996, torneo di tennis che faceva parte del circuito ITF Women's Circuit nell'ambito dell'ITF Women's Circuit 1996, \u00e8 stato vinto da Henriette van Aalderen (tds n. 4). In finale ha sconfitto Alessia Lombardi con il punteggio di 7-5, 6-3."}
{"id": "4800098", "revid": "1974457", "url": "https://it.wikipedia.org/wiki?curid=4800098", "title": "Museruola", "text": "Una museruola, pi\u00f9 raramente musarola, \u00e8 un dispositivo costituito da una piccola gabbia (in metallo, cuoio o giunco) collegata ad un sistema di cinghie che permettono di posizionarlo sul muso degli animali (fond. cani, buoi ed equini) per impedir loro di mordere e/o di mangiare.\nNon va confusa con il collare elisabettiano.\nNel corso del Rinascimento venne sviluppata una forma di museruola per esseri umani da utilizzarsi come strumento di tortura/punizione, la mordacchia."}
{"id": "4800100", "revid": "83531", "url": "https://it.wikipedia.org/wiki?curid=4800100", "title": "Beniamino di Tiberiade", "text": "Biografia.\nNato a Tiberiade da una facoltosa famiglia dell'aristocrazia locale, Beniamino si schier\u00f2 nel 614 con l'esercito persiano pronto ad invadere la Giudea per strapparla al controllo bizantino. Supportando con proprie truppe l'armata del generale sassanide Sharbaraz e di Nehemiah ben Hushiel, figlio dell'esilarca di Babilonia, nonch\u00e9 portatore di speranze di riscossa messianica, Beniamino contribu\u00ec alla presa di Gerusalemme e alla sconfitta delle milizie cristiane.\nNel 616 Beniamino invase di propria iniziativa la Fenicia, ma non riusc\u00ec a conquistare Tiro e il sospirato sbocco sul mare a causa della resistenza opposta dalla popolazione della citt\u00e0, che prese in ostaggio la comunit\u00e0 ebraica locale, costringendo l'esercito galileo alla ritirata. \nA partire dall'anno successivo, Beniamino si attest\u00f2 con le sue truppe a nord, in Galilea, complice anche il sopravvenuto assassinio di Nehemiah, consumatosi nel frattempo a Gerusalemme, evento che segn\u00f2 la fine della preminenza ebraica in citt\u00e0. \nNel 625 l'imperatore Eraclio riprese il controllo di Tiberiade e dei restanti territori palestinesi, incontrandosi con Beniamino in quella medesima citt\u00e0. Accusato di aver inflitto molti mali ai cristiani, Beniamino fin\u00ec tuttavia per essere assolto in cambio di una formale adesione al cristianesimo. Accompagn\u00f2 quindi Eraclio nel suo solenne ingresso a Gerusalemme.\nDopo questa data non si hanno pi\u00f9 sue notizie."}
{"id": "4800101", "revid": "767487", "url": "https://it.wikipedia.org/wiki?curid=4800101", "title": "Ocean Size", "text": "Ocean Size \u00e8 una canzone della band alternative rock statunitense Jane's Addiction, estratta come singolo dal loro primo album in studio Nothing's Shocking. Il brano ha anche un videoclip. Il significato della canzone \u00e8 controverso: per molti indica la grandezza dell'essere e la voglia di evadere dalla realt\u00e0, ci\u00f2 che prova un homeless sotto i grattacieli di Los Angeles che, distrutto dal vivere comunemente, pensa a come potrebbe essere la grandezza dell'oceano e trovarsi a vivere in modo diverso, senza freni.\nLa canzone incorpora vari generi e infine risulta essere una vincente unione di Hard rock, Funk metal, Heavy metal e Stadium rock."}
{"id": "4800103", "revid": "716642", "url": "https://it.wikipedia.org/wiki?curid=4800103", "title": "Umberto Badii", "text": "Carriera.\n\u00c8 arrivato al Sorrento dalla Pro Luzzati nella stagione 1947-1948, nella quale ha segnato 5 gol in 28 presenze in Serie C con la squadra campana.\nDal 1948 al 1950 ha fatto parte della rosa del Siracusa, con la cui maglia ha collezionato 39 presenze in Serie B segnando 10 gol.\nIn seguito ha giocato 117 partite di campionato (con 52 gol segnati) fra Serie C e IV Serie con il Marsala, squadra di cui \u00e8 il miglior marcatore di sempre.\nHa poi giocato per una stagione in IV Serie nel Trapani, nella quale ha segnato 2 gol in 20 presenze, per ritirarsi nel 1958 dopo aver giocato nei campionati regionali siciliani con il Ribera.\nAllenatore.\nHa allenato per una stagione l'Alcamo, con cui ha vinto un campionato siciliano di Seconda Categoria."}
{"id": "4800115", "revid": "599013", "url": "https://it.wikipedia.org/wiki?curid=4800115", "title": "Angelo Tommasi", "text": "Fratello del lunghista Virgilio Tommasi, partecip\u00f2 ai Giochi olimpici di Los Angeles 1932 classificandosi nono, a pari merito con altri quattro atleti, grazie al superamento dell'asticella posta a 1,85\u00a0m. \u00c8 stato cinque volte campione italiano assoluto nel salto in alto."}
{"id": "4800117", "revid": "1543377", "url": "https://it.wikipedia.org/wiki?curid=4800117", "title": "Franco Biondi Santi", "text": "Biografia.\nRinomato produttore di vino, \u00e8 conosciuto per la produzione del Brunello di Montalcino un vino rosso prodotto solo a Montalcino in Toscana. Si laure\u00f2 presso l'Universit\u00e0 di Perugia in Scienze Agrarie nel 1948, il che gli valse il soprannome \"il Dottore\" in un'epoca in cui era inusuale per un produttore di vino essere laureato. Un altro soprannome che acquis\u00ec nel corso degli anni \u00e8 legato a come lo defin\u00ec Kerin O'Keefe nel titolo della biografia a lui dedicata pubblicata da Luigi Veronelli nel 2004: \"il gentleman del Brunello\".\nLa prima menzione del vino Brunello risale al 1869, quando il trisnonno Clemente Santi vinse due medaglie d'argento per il \"vino scelto rosso (brunello) del 1865\" alla fiera agricola di Montepulciano. Franco impar\u00f2 le tecniche della vinificazione dal padre Tancredi, uno degli enologi italiani pi\u00f9 celebrati, e quando eredit\u00f2 la tenuta della famiglia Greppo nel 1970 rimase fedele alla tradizione di suo padre ma cerc\u00f2 nel contempo di migliorare la qualit\u00e0. Nel medesimo anno Franco inizi\u00f2 anche una collaborazione con l'Universit\u00e0 di Firenze per selezionare i migliori cloni di Sangiovese presenti nella sua tenuta, che lo port\u00f2 a isolarne alcuni tra cui il BBS/11, che attualmente rappresenta circa la met\u00e0 della superficie vitata del Greppo.\nAnche se i suoi vini hanno sempre goduto di grande popolarit\u00e0 e riconoscimenti, \u00e8 stato considerato da alcuni critici \"...come un vecchio parruccone, un passatista, un uomo incapace di comprendere il presente e la necessit\u00e0, per il Brunello, di evolvere e di allinearsi alle esigenze del consumatore tipo di oggi, (che non ha tempo da perdere per aspettare che un Brunello maturi pazientemente in cantina e che quando ne acquista una bottiglia \u00e8 generalmente per stapparla subito).\" Negli ultimi anni della sua vita ha avuto, tuttavia, la soddisfazione di vedere i meriti dei suoi vini riconosciuti anche da chi precedentemente non li apprezzava.\nAlla sua scomparsa l'impresa passa ai figli Jacopo e Alessandra."}
{"id": "4800119", "revid": "74801", "url": "https://it.wikipedia.org/wiki?curid=4800119", "title": "Harry Bartell", "text": "\u00c8 apparso in 12 film dal 1943 al 1965 ed ha recitato in pi\u00f9 di 50 produzioni per il teleschermo dal 1952 al 1975.\nBiografia.\nInizi\u00f2 come annunciatore e interprete alla radio, in particolare come interprete di radiodrammi. Fu una delle voci pi\u00f9 popolari tra gli anni quaranta e gli anni 60 e partecip\u00f2 a serie quali \"Escape\" e la popolare \"Gunsmoke\", oltre ad alcune delle pi\u00f9 note serie radiofoniche western del periodo. Debutt\u00f2 al cinema agli inizi degli anni quaranta e in televisione agli inizi degli anni cinquanta.\nDagli anni cinquanta agli anni settanta collezion\u00f2 numerose presenze in decine di serie televisive come guest star o personaggio minore, talora con ruoli diversi in pi\u00f9 di un episodio, come in 13 episodi di \"Dragnet\", tre episodi di \"Lucy ed io\", tre episodi di \"Letter to Loretta\", tre episodi di \"Four Star Playhouse\", tre episodi di \"The Rebel\", 10 episodi di \"Gunsmoke\", e sette episodi di \"Dragnet 1967\". Prese parte anche a un episodio della serie classica di \"Ai confini della realt\u00e0\". La sua carriera cinematografica vanta varie interpretazioni tra cui quelle di Joe in \"Vita inquieta\" (1953), il tenente Tech Stevens in \"Mandato di cattura\" (1954), Boland in \"Pioggia di piombo\" (1954), padre Bonelli in \"La rapina del secolo\" (1955), Sam Green in \"Johnny Concho\" (1956), Conrad Hertz in \"La gang della citt\u00e0 dei divorzi\" (1957), Harry Graham in \"Gli evasi del terrore\" (1958) e Tom Walsh in \"Infamia sul mare\" (1958).\nTermin\u00f2 la carriera televisiva interpretando Phillip Ganzer nel film TV \"Mobile Two\" che fu mandato in onda nel 1975. Per quanto riguarda le interpretazioni per il grande schermo, l'ultima \u00e8 quella nel film \"Un'idea per un delitto\" (1965) in cui recita nel ruolo di un detective. Mor\u00ec a Ashland, in Oregon, il 26 febbraio 2004."}
{"id": "4800121", "revid": "1305772", "url": "https://it.wikipedia.org/wiki?curid=4800121", "title": "The Ultimate 11 - SNK Football Championship", "text": "The Ultimate 11 - SNK Football Championship, conosciuto in Giappone come Tokuten Ou - Honoo no Libero, \u00e8 un videogioco di calcio pubblicato nell'ottobre 1996 dalla SNK Playmore. Nonostante il titolo, \u00e8 considerato il quarto titolo della serie \"Super Sidekicks\".\nModalit\u00e0 di gioco.\nA differenza dei precedenti giochi, The Ultimate 11 non presenta i tornei regionali ma solo la Coppa del Mondo e il campionato di calcio SNK, quest'ultimo \u00e8 un torneo ad eliminazione in cui la squadra scelta dal giocatore pu\u00f2 selezionare una qualsiasi squadra avversaria da qualsiasi regione (in tutto le squadre da affrontare sono otto, una per ogni regione). Nel gioco \u00e8 anche presente una squadra nascosta chiamata Superstars SNK, sbloccabile solo nella modalit\u00e0 campionato SNK.\nPer la prima volta nella serie Super Sidekicks, inoltre, \u00e8 presente una barra di energia per il tiro. Quando essa raggiunge il massimo \u00e8 possibile, una volta giunti in prossimit\u00e0 dell'area di rigore, effettuare un tiro pi\u00f9 potente del normale.\nSquadre.\nIl gioco consente di scegliere tra 80 squadre differenti, suddivise in 8 regioni."}
{"id": "4800124", "revid": "422900", "url": "https://it.wikipedia.org/wiki?curid=4800124", "title": "Super Sidekicks 4", "text": ""}
{"id": "4800125", "revid": "599013", "url": "https://it.wikipedia.org/wiki?curid=4800125", "title": "Antonino Fiorile", "text": "Caratteristiche tecniche.\nGiocava come terzino sinistro.\nCarriera.\nEsord\u00ec all'et\u00e0 di 15 anni con la prima squadra del Sorrento nel campionato campano di Prima Categoria, nel quale gioc\u00f2 3 partite; l'anno seguente gioc\u00f2 nella Juve Sorrento, in Seconda Categoria, per poi tornare al Sorrento a partire dal 1963. Gioc\u00f2 quattro stagioni consecutive in Prima Categoria con i rossoneri, pi\u00f9 uno in Promozione (campionato che a partire dalla stagione 1967-1968 era il massimo livello regionale al posto del vecchio campionato di Prima Categoria, declassato al secondo livello regionale). In questa stagione il Sorrento vinse il girone B campano di Promozione, venendo cos\u00ec promosso in Serie D, campionato in cui nella stagione 1968-1969 Fiorile gioc\u00f2 27 partite, contribuendo alla promozione in Serie C della squadra campana al termine di un vittorioso spareggio contro la Turris. Nella stagione 1969-1970 Fiorile gioc\u00f2 quindi il primo campionato di Serie C della sua carriera, nel quale collezion\u00f2 35 presenze senza mai segnare, contribuendo al 4\u00ba posto finale dei campani. L'anno seguente il Sorrento vinse il girone C di Serie C, venendo quindi promosso per la prima ed unica volta nella sua storia in Serie B, campionato in cui Fiorile disput\u00f2 una sola partita prima di venire ceduto nel novembre 1971 al Crotone, con cui nel resto della stagione gioc\u00f2 27 partite nel campionato di Serie C 1971-1972; dopo la retrocessione in terza serie del Sorrento, Fiorile torn\u00f2 a vestire la maglia rossonera nel 1972, e continu\u00f2 a giocare per altre otto stagioni (sei in Serie C e due in Serie C2) con un totale di 208 presenze.\nIn carriera ha giocato complessivamente 435 partite di campionato con il Sorrento, squadra di cui detiene il record di presenze."}
{"id": "4800127", "revid": "1573940", "url": "https://it.wikipedia.org/wiki?curid=4800127", "title": "Coris roseoviridis", "text": "Coris roseoviridis \u00e8 un pesce di acqua salata appartenente alla famiglia Labridae.\nDistribuzione e habitat.\nProviene dalle barriere coralline dell'oceano Pacifico, in particolare di Isole Australi, Tuamotu, Pitcairn e Isole Cook. Vive sia nelle barriere che nelle zone vicine, con fondali sabbiosi, spesso ricche di vegetazione acquatica, fino a 58 m di profondit\u00e0. A volte viene trovato anche nelle pozze di scogliera.\nDescrizione.\nPresenta un corpo abbastanza compresso lateralmente, allungato, e con la testa dal profilo appuntito. La pinna caudale ha il margine arrotondato. La lunghezza massima registrata \u00e8 di 19 cm.\nGli esemplari giovanili hanno il dorso rosso chiaro, e subito sotto una fascia arancione orizzontale, che passa dall'occhio e termina sul peduncolo caudale. Il ventre e le pinne, non particolarmente allungate, sono bianchi.\nLa colorazione degli adulti \u00e8 composta da aree dai margini irregolari prevalentemente di due colori, rosa e verde, e da quello deriva appunto \"roseoviridis\". Il ventre \u00e8 rosato, mentre le pinne sono dello stesso colore del corpo.\nBiologia.\nSconosciuta, ma probabilmente simile a quella delle altre specie del genere \"Coris\".\nConservazioni.\nQuesta specie \u00e8 diffusa in alcune aree marine protette e non sembra essere minacciata da particolari pericoli, quindi viene classificata come \"a rischio minimo\" (LC) dalla lista rossa IUCN."}
{"id": "4800133", "revid": "1776051", "url": "https://it.wikipedia.org/wiki?curid=4800133", "title": "Monkey Business (Skid Row)", "text": "Monkey Business \u00e8 il primo singolo estratto da \"Slave to the Grind\", il secondo album della rock band statunitense Skid Row. Il pezzo \u00e8 stato messo in commercio nel 1991 ed \u00e8 stato scritto da Rachel Bolan e Dave \"The Snake\" Sabo. Segna un distacco dalle altre canzoni del gruppo che pur mantenendo uno stile musicale molto duro presentavano comunque melodie pop metal. Da questo momento in poi le canzoni della band diverranno pi\u00f9 dure e tendenti all'heavy metal, lontane dallo stile pop metal. Ad oggi, si tratta di una delle composizioni pi\u00f9 famose del gruppo.\n\u00c8 stato il singolo di pi\u00f9 grande successo dall'album \"Slave to the Grind\", raggiungendo la posizione numero 13 della Mainstream Rock Tracks e ottenendo tuttora un pesante airplay nella radio rock americane. Il videoclip ha ottenuto heavy rotatoion su MTV e ha catapultato le vendite dell'album fino al doppio platino. Insieme a \"Youth Gone Wild\" del loro primo album, \u00e8 considerata la canzone pi\u00f9 rappresentativa della band.\nIl singolo ha inoltre raggiunto la posizione numero 19 della Official Singles Chart."}
{"id": "4800135", "revid": "767487", "url": "https://it.wikipedia.org/wiki?curid=4800135", "title": "The Old Confectioner's Mistake", "text": "The Old Confectioner's Mistake \u00e8 un cortometraggio muto del 1911 diretto da D.W. Griffith.\nProduzione.\nIl film fu prodotto dalla Biograph Company. Venne girato a Fort Lee, nel New Jersey, dove la Biograph aveva la sua sede.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 7 settembre 1911."}
{"id": "4800137", "revid": "729019", "url": "https://it.wikipedia.org/wiki?curid=4800137", "title": "Stazione di Acciano", "text": "La stazione di Acciano \u00e8 una fermata ferroviaria, posta sulla ferrovia Terni-Sulmona, a servizio del comune di Acciano.\nMovimento.\nAl 2007, l'impianto risultava frequentato da un traffico giornaliero medio di 9 persone."}
{"id": "4800147", "revid": "729019", "url": "https://it.wikipedia.org/wiki?curid=4800147", "title": "Stazione di Pratola Peligna Superiore", "text": "La stazione di Pratola Peligna Superiore \u00e8 una fermata ferroviaria posta sulla linea Terni-Sulmona. \u00c8 posta nel territorio comunale di Pratola Peligna, in posizione elevata rispetto al centro abitato.\nStoria.\nLa fermata fu attivata nel 1921."}
{"id": "4800150", "revid": "977683", "url": "https://it.wikipedia.org/wiki?curid=4800150", "title": "Pombia Safari Park", "text": "Il Safari Park di Pombia \u00e8 un complesso turistico che include un giardino zoologico, uno zoo safari e un parco divertimenti, situato a Pombia in provincia di Novara, fondato e ideato da Angelo Lombardi nel 1976 inizialmente con il nome di Zoo Safari.\nDopo il graduale declino della vecchia struttura, rilevata da Orfeo Triberti, proprietario dal 1999, il parco ha assunto il nome attuale e sub\u00ecto una notevole ripresa ed espansione negli anni successivi. \u00c8 composto da due aree distinte: il parco divertimenti con una trentina di giostre, con animali entro recinti o gabbie, ed il parco safari dove gli animali vivono in libert\u00e0 e sono osservabili dai visitatori dentro i loro veicoli o gli appositi trenini.\nIl parco ha stipulato un accordo di collaborazione con la facolt\u00e0 di Medicina veterinaria dell'Universit\u00e0 degli Studi di Torino sui progetti di ricerca che riguardano la patologia e il benessere degli animali allevati e sulla conservazione di alcune specie a rischio d'estinzione.\nNascita del Leone bianco.\nNel settembre del 2004, dopo 3 mesi di gestazione, una coppia di leoni bianchi, chiamati \"Flash\" e \"Moon\" e importati al Safari Park da un parco tedesco, diede alla luce la sua prima cucciolata. Durante il parto erano per\u00f2 sopraggiunte delle complicazioni che avevano richiesto l'intervento farmacologico e, a partire dal secondo giorno, alla leonessa erano stati sottratti i piccoli a causa di una carenza di latte. Malgrado l'uso di incubatrici e il ricorso all'allattamento artificiale, i cuccioli divennero affetti da un virus che li port\u00f2 al decesso in meno di un mese.\nDue anni pi\u00f9 tardi, nel 2006, dalla stessa coppia nasce, ma soprattutto sopravviver\u00e0 sino all'et\u00e0 adulta, per la prima volta in Italia, una leonessa bianca, chiamata \"Ashanti\". La cucciola per\u00f2, come sostenuto dalla biologa del parco, Cathrin Schr\u00f6der, venne da subito sottratta alle cure parentali in quanto \"Moon\", la madre, non si curava di lei e non la scaldava col corpo come avrebbe dovuto fare per istinto materno. Cos\u00ec l'animale \u00e8 stato allattato artificialmente con un latte in polvere ad alto contenuto proteico.\nSos Elephants.\n\"Sos Elephants\" \u00e8 una fondazione senza fini di lucro, istituita nel luglio 2011 dal Safari Park di Pombia, per promuovere la conservazione degli Elefanti del Borneo. La sua missione consiste nell'evidenziare la necessit\u00e0 di intraprendere azioni di conservazione immediate, concrete e flessibili per garantire la sopravvivenza a lungo termine degli elefanti pigmei dello Stato di Sabah, nel Borneo (Malaysia).\nNel 2014 il parco promuove l'iniziativa di sostenere maggiormente la fondazione a sostegno dell'Elefante del Borneo. Grazie al successo di \"Sos Elephants\", a cui viene destinata una quota di ogni biglietto d'ingresso, il titolare, Orfeo Triberti, si \u00e8 posto l'obiettivo di arrivare cos\u00ec a creare, nel Borneo, un'area simile ad una riserva, in cui possano vivere e aumentare di numero, gli elefanti pigmei, sottospecie dell'Elefante asiatico presente esclusivamente sull'isola.\nLe missioni della fondazione \"Sos Elephants\" consistono nel fornire supporto tecnico, finanziario ed amministrativo ai programmi di gestione e protezione delle specie di elefanti presenti nelle loro rispettive aree protette, assistenza nella gestione di zone o roccaforti protette per elefanti nei loro habitat naturali, supporto alle iniziative di riproduzione in cattivit\u00e0 e ai programmi di ricerca condotti nei Paesi di origine di questa specie di elefante, oltre che contribuire a partecipare alla formulazione di un piano globale di riproduzione in cattivit\u00e0 per le specie di elefanti interessate."}
{"id": "4800159", "revid": "729019", "url": "https://it.wikipedia.org/wiki?curid=4800159", "title": "United States Air Force Pararescue", "text": "Le United States Air Force Pararescue, noti anche come Pararescuemen o PJs, sono unit\u00e0 speciali della United States Air Force, integrate negli Special Tactics Squadron dello United States Special Operations Command o nei Rescue Squadron dell'Air Combat Command e degli altri Major Command, dove sono noti come \"Guardian Angels\". Si tratta di reparti specializzati nelle operazioni di ricerca e soccorso e Combat medic in zona di guerra, operando da elicotteri o tramite lanci con il paracadute. Danno anche supporto alle missioni NASA nel recupero degli astronauti dopo gli atterraggi. "}
{"id": "4800162", "revid": "1305772", "url": "https://it.wikipedia.org/wiki?curid=4800162", "title": "Mattia Runggaldier", "text": "Biografia.\nNato a Bolzano e residente a Santa Cristina Valgardena, \u00e8 figlio terzogenito di Carl Runggaldier ed Emanuela Wanker; ha un fratello e una sorella maggiori (Benjamin, allenatore di salto con gli sci, ed Elena, nazionale italiana di salto con gli sci) e una sorella minore (Anna, a sua volta cimentatasi nel salto con gli sci per un breve periodo).\nEntrato in nazionale nel 2006, si \u00e8 messo in luce ai Mondiali juniores di Erzurum 2012, in Turchia, cogliendo un oro e un bronzo.\nIn Coppa del Mondo ha esordito il 10 gennaio 2009 in Val di Fiemme (48\u00ba); in carriera non ha preso parte a n\u00e9 a rassegne olimpiche n\u00e9 iridate."}
{"id": "4800167", "revid": "729019", "url": "https://it.wikipedia.org/wiki?curid=4800167", "title": "Stazione di Molina-Castelvecchio Subequo", "text": "La stazione di Molina-Castelvecchio Subequo \u00e8 una stazione ferroviaria della ferrovia Terni-Sulmona a servizio dei comuni di Molina Aterno e di Castelvecchio Subequo."}
{"id": "4800171", "revid": "729019", "url": "https://it.wikipedia.org/wiki?curid=4800171", "title": "Stazione di Raiano", "text": "La stazione di Raiano \u00e8 una stazione ferroviaria della ferrovia Terni-Sulmona a servizio del comune di Raiano.\nStoria.\nLa stazione ferroviaria di Raiano venne attivata nel 1875. Fu danneggiata durante la seconda guerra mondiale, ma al termine del conflitto venne subito ricostruita.\nStrutture e impianti.\nLa stazione \u00e8 gestita da Rete Ferroviaria Italiana (RFI). Il fabbricato viaggiatori ospita i servizi per i viaggiatori quali la sala d'attesa. Il piazzale \u00e8 dotato di due binari: il binario \"1\" \u00e8 il binario di precedenza, mentre il binario \"2\" \u00e8 il binario di corsa. Entrambi vengono utilizzati per effettuare gli incroci ferroviari fra i treni."}
{"id": "4800176", "revid": "1543377", "url": "https://it.wikipedia.org/wiki?curid=4800176", "title": "Apollo Granforte", "text": "Biografia.\nGranforte emigr\u00f2 in Argentina nel 1905, dove studi\u00f2 canto a Buenos Aires con Guido Capocci e Nicola Guerrera. Debutt\u00f2 a Rosario nel 1913, come Germont nella \"Traviata\" di Verdi.\nDopo il ritorno in Italia, cant\u00f2 al Teatro dell'Opera di Roma prima di debuttare alla Scala di Milano, come Amfortas nel \"Parsifal\", nel 1921. Nel 1924, si rec\u00f2 in Australia per una tourn\u00e9e con Nellie Melba. Nel corso della successiva tourn\u00e9e australiana, nel 1932 per la stagione della Grand Opera di J. C. Williamson, la Efftee Productions di Frank Thring senior, con sede a Melbourne, film\u00f2 alcune apparizioni di Granforte con la Grand Opera nel \"Barbiere di Siviglia\" di Rossini. Queste riprese, relativamente brevi, nel 1989 furono pubblicate in VHS dal National Film and Sound Archive of Australia.\nGranforte aveva una grande voce, ricca e vibrante, e presto divenne un importante interprete dei ruoli baritonali delle opere di Verdi e dei compositori veristi. Cant\u00f2 anche ruoli wagneriani e prese inoltre parte alla premi\u00e8re del \"Nerone\" di Mascagni nel 1935.\nDopo il ritiro dalle scene, insegn\u00f2 al Conservatorio di Musica di Ankara, e pi\u00f9 tardi a Praga e Milano, dove tra i suoi allievi vi fu il basso Raffaele Ari\u00e9. Con Granforte sono disponibili registrazioni de \"Il trovatore\", \"Otello\", \"Pagliacci\" e \"Tosca\". Granforte registr\u00f2 anche, negli anni 1920 e 1930, dischi a 78 giri con arie e duetti, e una selezione \u00e8 stata ristampata in CD dalla Preiser.\nGranforte \u00e8 considerato uno dei grandi baritoni italiani degli anni 1920 e 1930, con altri come Mariano Stabile, Carlo Galeffi, Cesare Formichi, Carlo Tagliabue, Benvenuto Franci e Mario Basiola."}
{"id": "4800177", "revid": "474175", "url": "https://it.wikipedia.org/wiki?curid=4800177", "title": "Teatro Sol\u00eds", "text": "Il Teatro Sol\u00eds \u00e8 il teatro principale di Montevideo, capitale dell'Uruguay. Si affaccia sulla centralissima plaza Independencia, nella zona della citt\u00e0 vecchia.\nStoria.\nNel 1840 si costitu\u00ec a Montevideo una societ\u00e0 di azionisti con lo scopo di dotare la citt\u00e0 di un teatro d'opera adeguato alla sua importanza. Il progetto del teatro fu affidato in un primo tempo all'esule reggiano Carlo Zucchi, architetto e nipote del generale napoleonico Carlo Zucchi, a cui l'opera viene generalmente attribuita nonostante i rimaneggiamenti successivi.\nUna commissione affid\u00f2 infatti, gi\u00e0 nel 1841, la prosecuzione del progetto all'architetto Francisco Javier de Garmendia a causa dell'eccessiva onerosit\u00e0 attribuita al grandioso progetto di Carlo Zucchi.\nDopo lo stallo decennale causato dalla guerra civile uruguaiana, conflitto che coinvolse dal 1841 al 1851 Uruguay, Argentina, Impero del Brasile, Francia e Gran Bretagna, il teatro venne finalmente ultimato e inaugurato il 25 agosto 1856.\nNel 1998 il governo dell'Uruguay diede inizio ai lavori di restauro e ristrutturazione, conclusi con una nuova inaugurazione il 25 agosto 2004.\nNel corso della sua storia, fino alla chiusura nel 1998, presso il teatro si erano esibiti artisti internazionali del calibro di Arthur Rubinstein, Claudio Arrau, Wanda Landowska, Robert Cassadessus, Jascha Heifetz, Andr\u00e9s Segovia, Rudolf Firku\u0161n\u00fd, Friedrich Gulda e Mar\u00eda Tipo. Fra i numerosi ballerini e ballerine che hanno calcato il suo palco si ricordano: Anna Pavlova, Isadora Duncan, Vaslaw Nijinski, Antonia Merc\u00e9, Pastora Imperio, Alicia Markova, Natalia Bessmertnova e Vladimir Vassiliev.\nDopo la riapertura ha ricominciato a offrire un'ampia variet\u00e0 di spettacoli di vario genere, dal teatro alla musica moderna, ospitando ad esempio il celebre gruppo di rock uruguayano La Triple Nelson per la registrazione del disco \"Ciento 3\" nel febbraio del 2011 e nuovamente per il concerto celebrativo del ventennale di carriera nel 2016."}
{"id": "4800180", "revid": "729019", "url": "https://it.wikipedia.org/wiki?curid=4800180", "title": "Stazione di Beffi", "text": "La stazione di Beffi \u00e8 una stazione ferroviaria senza traffico posta sulla ferrovia Terni-Sulmona. Era a servizio di Beffi, San Lorenzo e Succiano, frazioni del comune di Acciano."}
{"id": "4800182", "revid": "729019", "url": "https://it.wikipedia.org/wiki?curid=4800182", "title": "Stazione di Tione degli Abruzzi", "text": "La stazione di Tione degli Abruzzi \u00e8 una fermata ferroviaria senza traffico posta sulla ferrovia Terni-Sulmona. Serve il comune di Tione degli Abruzzi.\nStoria.\nLa fermata di Tione degli Abruzzi venne attivata nel 1936."}
{"id": "4800186", "revid": "599013", "url": "https://it.wikipedia.org/wiki?curid=4800186", "title": "Cattedrale di Nostra Signora d'Ungheria (Seghedino)", "text": "La cattedrale di Nostra Signora d'Ungheria (in ungherese: \"Magyarok Nagyasszonya P\u00fcsp\u00f6ki Sz\u00e9kesegyh\u00e1z\") \u00e8 la chiesa cattedrale della diocesi di Seghedino-Csan\u00e1d, si trova nella citt\u00e0 di Seghedino, in Ungheria.\nStoria.\nIn seguito all'esondazione del Tibisco, il 12 marzo 1879, una delle pi\u00f9 grandi alluvioni nella storia della citt\u00e0 nella quale il 90% delle case vennero distrutte, il consiglio comunale decise di costruire una grande chiesa come voto a Dio misericordioso. L'individuazione di un terreno adatto per tale progetto si rivel\u00f2 difficile, motivo per cui l'inizio della costruzione fu protratto fino al 1913. A causa dello scoppio della prima guerra mondiale e della recessione economica del 1920, l'edificio venne completato solo nel 1930, su progetto degli architetti Frigyes Schulek ed Ern\u0151 F\u00f6rk. In seguito al Trattato di Trianon, Seghedino divenne sede episcopale delle parti dell'Ungheria precedentemente comprese nella diocesi di Csan\u00e1d, oggi diocesi di Timi\u0219oara, in Romania.\nDescrizione.\nSi tratta di una chiesa in mattoni in stile neo-romanico, con pianta a croce. La facciata rivolta ad ovest \u00e8 fiancheggiata da due alte torri campanarie. L'altezza delle due torri frontali \u00e8 di 91 metri, mentre la cupola, a forma di un tetto a tenda e decorata con un colonnato che la circonda, raggiunge i 54 metri dal suolo.\nAll'interno \u00e8 evidente l'influenza dell'Art Nouveau, particolarmente diffusa nella citt\u00e0. Numerosi rilievi, statue e mosaici adornano tutto l'interno della chiesa."}
{"id": "4800189", "revid": "729019", "url": "https://it.wikipedia.org/wiki?curid=4800189", "title": "Stazione di Fontecchio", "text": "La stazione di Fontecchio \u00e8 una fermata ferroviaria senza traffico posta sulla ferrovia Terni-Sulmona. Serviva il comune di Fontecchio."}
{"id": "4800191", "revid": "196390", "url": "https://it.wikipedia.org/wiki?curid=4800191", "title": "Stadio di Piano d'Accio", "text": ""}
{"id": "4800194", "revid": "1516087", "url": "https://it.wikipedia.org/wiki?curid=4800194", "title": "Herbie", "text": "Herbie \u00e8 un personaggio immaginario creato dalla Disney, sulla base del racconto \"Car, Boy, Girl\" di Gordon Buford; \u00e8 una Volkswagen Maggiolino dotata magicamente di un'anima propria, scoperta dal meccanico Tennessee Steinmetz.\nBiografia.\nHerbie viene creato dallo scienziato tedesco Gustav Stumpfel nel 1963, dopo che, al termine della Seconda Guerra Mondiale, gli occupanti americani gli avevano commissionato un'automobile animata. Stumpfel decide per\u00f2 di liberare il Maggiolino, invece che consegnarlo all'esercito.\nPer breve tempo, l'auto appartiene ad una cameriera, che la restituisce per\u00f2 al venditore (Peter Thorndyke) per problemi meccanici. Visto Jim Douglas al concessionario, Herbie decide di seguirlo; Thorndyke, tuttavia, denuncia l'uomo per furto e lo costringe ad acquistare il Maggiolino. Grazie a Jim, Herbie inizia una \"carriera\" come auto da corsa, ottenendo molti successi; aiuta inoltre il proprietario a corteggiare e poi sposare Carole Bennet.\nPer alcuni anni, Jim va a vivere in Europa, e lascia Herbie all'amico Tennessee Steinmetz e a sua nonna, che il Maggiolino protegge dagli abusi del corrotto costruttore Alonzo Hawk.\nTornato Jim, Herbie ritorna a correre, vincendo la corsa Trans-France e innamorandosi di Giselle, una Lancia Scorpion che partecipa alla gara.\nSuccessivamente, Jim regala Herbie al nipote Davy Johns, che decide di iscrivere la macchina al Gran Premio del Brasile. Herbie in realt\u00e0, durante il viaggio verso il Sudamerica, conosce Paco, un orfano messicano, e lo aiuta a sfuggire a dei trafficanti d'arte.\nSuccessivamente, Jim rientra in possesso di Herbie, ed apre con lui una scuola guida. Anche in questo caso, il Maggiolino aiuta il suo proprietario a conquistare la sua seconda moglie, Susan McLane.\nDopo qualche anno, Jim vende il Maggiolino a Simon Moore III, arrogante pilota, con il quale Herbie decide di non collaborare. Finisce cos\u00ec in uno sfasciacarrozze, dove viene trovato e rimesso in sesto dall'ex pilota di Formula 1 Hank Cooper. Distrutto da Horace, un Maggiolino malvagio creato dal vecchio Stumpfel per conto di Simon Moore, Herbie viene per\u00f2 ricostruito (con l'aiuto dello stesso Stumpfel e di Jim Douglas) e riesce infine a distruggere il suo alter ego maligno.\nNell'ultimo film della serie, senza apparente continuit\u00e0 con i film precedenti, ritroviamo Herbie in uno sfasciacarrozze. Qui viene acquistato e restaurato da Maggie Peyton, giovane pilota in erba, che, sotto lo pseudonimo di Maxx (uno degli ex proprietari di Herbie), ottiene molti successi; alla fine, la ragazza iscrive il Maggiolino alla Nascar, riuscendo a trionfare nella Coppa Nextel. Herbie si innamora inoltre di una New Beetle gialla.\nDescrizione.\nLa carrozzeria \u00e8 color bianco perla L87. Il numero da gara di Herbie \u00e8 il 53 nero con sfondo bianco in un cerchio nero.\nIn \"Herbie sbarca in Messico\" (IV film della serie) per\u00f2 si arrugginisce e viene trasformato in taxi; in \"Herbie - Il super Maggiolino\" (VI film) il Maggiolino si presenta in due versioni di stock car per NASCAR e il suo motore 1200 viene sostituito da un 2200.\nPopolarit\u00e0.\nHerbie \u00e8 noto in tutto il mondo, ed \u00e8 quindi possibile vedere Maggiolini, Maggioloni, New Beetle e Beetle \"truccati\"; vengono addirittura costruiti, specialmente negli Stati Uniti, dei Maggiolini con un computer di bordo per farli muovere da soli.\nNel 2015, un esemplare utilizzato in \"Herbie al Rally di Montecarlo\" e in \"Herbie sbarca in Messico\" \u00e8 stato battuto all'asta negli Stati Uniti per 126.000 dollari, divenendo il Maggiolino pi\u00f9 costoso della storia; il record fu poi battuto dalla stessa auto nel 2018, venendo rivenduto per 128.700 $.\nIspirato da Herbie \u00e8 stato il Maggiolino di \"Dud\u00f9 il maggiolino a tutto gas\", \"Il maggiolino Dud\u00f9 contro leoni pantere e zeb\u00f9\", \"Dud\u00f9 il maggiolino scatenato\" e \"Dudino il supermaggiolino\"."}
{"id": "4800201", "revid": "1573940", "url": "https://it.wikipedia.org/wiki?curid=4800201", "title": "Lasiurus varius", "text": "Lasiurus varius () \u00e8 un pipistrello della famiglia dei Vespertilionidi diffuso nell'America meridionale.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 53 e 65\u00a0mm, la lunghezza dell'avambraccio tra 40,3 e 41,6\u00a0mm, la lunghezza della coda tra 51 e 56\u00a0mm, la lunghezza del piede tra 6,8 e 7,3\u00a0mm, la lunghezza delle orecchie tra 13 e 14\u00a0mm e un peso fino a 12,4\u00a0g.\nAspetto.\nLa pelliccia \u00e8 lunga e densa. Le parti dorsali sono castane, mentre le parti ventrali sono giallo-arancioni. Il muso \u00e8 appuntito e largo, dovuto alla presenza di due masse ghiandolari sui lati. Le orecchie sono corte, arrotondate e ben separate. Il trago \u00e8 corto, stretto, con l'estremit\u00e0 arrotondata e curvato in avanti. Le membrane alari sono nerastre. La punta della lunga coda si estende leggermente oltre l'ampio uropatagio, il quale \u00e8 densamente ricoperto di lunghi peli dello stesso colore del dorso. \nBiologia.\nComportamento.\nSi rifugia solitariamente nel fogliame degli alberi e pi\u00f9 raramente tra le rocce.\nAlimentazione.\nSi nutre di insetti.\nDistribuzione e habitat.\nQuesta specie \u00e8 diffusa dall'Argentina centro-occidentale e Cile centrale fino alla Terra del Fuoco.\nStato di conservazione.\nLa IUCN Red List, considerato il vasto areale e la popolazione presumibilmente numerosa, classifica \"L.varius\" come specie a rischio minimo (LC)."}
{"id": "4800202", "revid": "450700", "url": "https://it.wikipedia.org/wiki?curid=4800202", "title": "FGF", "text": ""}
{"id": "4800209", "revid": "729019", "url": "https://it.wikipedia.org/wiki?curid=4800209", "title": "Assedio di Esztergom (1543)", "text": "L'assedio di Esztergom venne posto dal 25 luglio al 10 agosto 1543, quando l'imperatore Ottomano Solimano il Magnifico assedi\u00f2 la citt\u00e0 di Esztergom in quella che \u00e8 oggi l'Ungheria. La citt\u00e0 venne espugnata dagli ottomani dopo due settimane di assedio.\nAntefatto.\nL'assedio era parte della lotta tra gli Asburgo e gli Ottomani dopo la morte del sovrano d'Ungheria, John Z\u00e1polya, il 20 luglio 1540. Fu parte dell'\"epoca delle guerre dei castelli\" nella storia d'Ungheria. Solimano aveva conquistato le citt\u00e0 di Buda e Pest nel 1541, ottenendo il controllo sull'Ungheria centrale. La provincia (\"Beylerbeylik\") di Buda venne creata in questa occasione.\nNell'ambito dell'alleanza franco-ottomana, vennero fornite delle truppe francesi per l'attuazione di questa campagna ottomana in Ungheria: una unit\u00e0 di artiglieria francese vennero spedite nel 1543-1544 e aggregate all'esercito ottomano. Nel frattempo, nel Mediterraneo, Solimano aveva inviato l'ammiraglio Hayreddin Barbarossa tper cooperare con i francesi all'assedio di Nizza.\nAssedio.\nL'assedio seguiva il tentativo fallito da Ferdinando I d'Austria di riconquistare Buda nel 1542, a cui sarebbe seguita, a sua volta, la cattura della citt\u00e0 dell'incoronazione ungherese Sz\u00e9kesfeh\u00e9rv\u00e1r nel mese di settembre 1543. Altre citt\u00e0 conquistate nel corso di questa campagna furono Sikl\u00f3s e Seghedino allo scopo di proteggere meglio Buda. Tuttavia, Solimano si astenne dallo spostare ulteriormente le truppe a Vienna, a quanto pare perch\u00e9 non aveva notizie delle campagne dei suoi alleati francesi in Europa occidentale e nel Mediterraneo.\nDopo il successo della campagna ottomana, venne firmata una prima tregua di un anno con Carlo V nel 1545, per il tramite di Francesco I di Francia. Solimano era interessato a porre fine alle ostilit\u00e0, visto che aveva una campagna in corso in Persia e la guerra ottomano-safavide. Due anni dopo, Ferdinando e Carlo V riconobbero il totale controllo ottomano dell'Ungheria con la tregua di Adrianopoli, e Ferdinando accett\u00f2 di pagare un tributo annuo di 30 000 fiorini d'oro per i loro possedimenti nel nord-ovest dell'Ungheria.\nA seguito di queste conquiste, l'Ungheria centrale rimase sotto il controllo degli ottomani fino al 1686."}
{"id": "4800212", "revid": "729019", "url": "https://it.wikipedia.org/wiki?curid=4800212", "title": "Stazione di Fagnano-Campana", "text": "La stazione di Fagnano-Campana \u00e8 una stazione ferroviaria posta sulla ferrovia Terni-Sulmona. Serve il territorio comunale di Fagnano Alto e si trova in prossimit\u00e0 della sua frazione di Campana."}
{"id": "4800217", "revid": "729019", "url": "https://it.wikipedia.org/wiki?curid=4800217", "title": "DG Flugzeugbau DG-800", "text": "Il Dirks-Glaser DG-800, indicato successivamente come DG Flugzeugbau DG-800, \u00e8, a seconda delle versioni, un aliante e motoaliante monoposto commercializzato dall'azienda aeronautica tedesca DG Flugzeugbau GmbH nei primi anni novanta.\nUtilizzato principalmente da piloti di club di volo per voli panoramici o di addestramento, \u00e8 disponibile in diverse versioni, tra cui il DG-800 S che, a differenza del capostipite DG-800, non \u00e8 equipaggiato con un motore ausiliario per il decollo autonomo. \u00c8 dotato di flap, carrello e di alcuni spoiler sulle ali."}
{"id": "4800218", "revid": "1546219", "url": "https://it.wikipedia.org/wiki?curid=4800218", "title": "Aircel Chennai Open 2014", "text": "L'Aircel Chennai Open 2014 \u00e8 stato un torneo di tennis giocato sul cemento. \u00c8 stata la 19\u00aa edizione del torneo che fa parte dell'ATP World Tour 250 series nell'ambito dell'ATP World Tour 2014. Si \u00e8 giocato nel SDAT Tennis Stadium di Chennai, nella regione del Tamil Nadu in India, dal 30 dicembre al 5 gennaio 2014.\nPartecipanti.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nPunti e montepremi.\nIl montepremi complessivo \u00e8 di 399.985 $.\nCampioni.\nSingolare.\n Stanislas Wawrinka ha sconfitto in finale \u00c9douard Roger-Vasselin per 7-5, 6-2.\nDoppio.\n Johan Brunstr\u00f6m / Frederik Nielsen hanno sconfitto in finale Marin Draganja / Mate Pavi\u0107 per 6-2, 4-6, [10-7]."}
{"id": "4800221", "revid": "128695", "url": "https://it.wikipedia.org/wiki?curid=4800221", "title": "Chennai Open 2014", "text": ""}
{"id": "4800223", "revid": "729019", "url": "https://it.wikipedia.org/wiki?curid=4800223", "title": "Stazione di San Demetrio de' Vestini", "text": "La stazione di San Demetrio de' Vestini \u00e8 una stazione ferroviaria della ferrovia Terni-Sulmona a servizio del comune di San Demetrio ne' Vestini. Il nome della stazione, sbagliato a causa di una trascrizione errata, non \u00e8 mai stato cambiato dalla sua apertura."}
{"id": "4800227", "revid": "63304162", "url": "https://it.wikipedia.org/wiki?curid=4800227", "title": "Stazione di San Demetrio ne' Vestini", "text": ""}
{"id": "4800228", "revid": "773983", "url": "https://it.wikipedia.org/wiki?curid=4800228", "title": "Macchina da lettura", "text": ""}
{"id": "4800235", "revid": "212348", "url": "https://it.wikipedia.org/wiki?curid=4800235", "title": "Pentecoste (antica Grecia)", "text": "La pentecoste (, \"un cinquantesimo\") era, nell'antica Atene, un dazio doganale del 2% applicato probabilmente a tutte le importazioni e le esportazioni.\nDescrizione.\nSi sa che la pentecoste era applicata ai tessuti di lana e ad altri manufatti, sull'ocra rossa, sul bestiame e sul grano; quest'ultimo, per\u00f2, poteva solo essere importato, dato che dai tempi di Solone ne era proibita l'esportazione.\nIl pagamento del tributo () avveniva al momento dello scarico per le importazioni, quando salpava la nave per le esportazioni.\nLa riscossione del tributo era appaltata dai poleti () ai migliori offerenti sotto la supervisione dell'ecclesia, probabilmente di anno in anno. Coloro che facevano parte della compagnia che riceveva l'appalto erano detti teloni () e il loro presidente era detto arcone ().\nNon si sa se i dazi sulle varie merci erano appaltati insieme o separatamente; Demostene afferma che quelli sul grano erano distinti dagli altri, mentre Andocide sostiene il contrario.\nColoro che riscuotevano il tributo, i \"pentekostologoi\" (), tenevano dei registri (), registri ai quali fa appello Demostene nella sua orazione \"Contro Formio\"."}
{"id": "4800236", "revid": "1305772", "url": "https://it.wikipedia.org/wiki?curid=4800236", "title": "Stazione di Vigliano", "text": ""}
{"id": "4800238", "revid": "729019", "url": "https://it.wikipedia.org/wiki?curid=4800238", "title": "Stazione di Vigliano d'Abruzzo", "text": "La stazione di Vigliano d'Abruzzo \u00e8 un'ex stazione ferroviaria posta sulla linea Terni-Sulmona. Serviva il centro abitato di Vigliano, frazione del comune di Scoppito.\nStoria.\nLa stazione di Vigliano fu inaugurata il 22 giugno 1882, con l'apertura all'esercizio del tratto della linea da L'Aquila a Rocca di Corno. Si trovava a met\u00e0 strada dell'impegnativa salita che dalla Conca Aquilana conduce al valico di Sella di Corno, con pendenze del 35 per mille, pertanto era un importante punto di incrocio dei treni, che all'epoca del vapore dovevano ricorrere alla doppia o tripla trazione.\nTra gli anni novanta e gli anni duemila la stazione fu declassata a fermata e pertanto venne rimosso il binario d'incrocio.\nA partire dal 1\u00ba settembre 2014 anche la fermata \u00e8 stata soppressa e l'impianto \u00e8 stato chiuso all'esercizio.\nMovimento.\nNel 2007 l'impianto risultava frequentato da un traffico giornaliero medio di 4,5 persone."}
{"id": "4800239", "revid": "547034", "url": "https://it.wikipedia.org/wiki?curid=4800239", "title": "Tregua di Adrianopoli (1547)", "text": "La tregua di Adrianopoli, prese il nome dalla citt\u00e0 ottomana Adrianopoli (oggi Edirne) e fu firmata tra Carlo V e Solimano il Magnifico. Attraverso questo trattato, Ferdinando I d'Austria e Carlo V riconobbero all'Impero ottomano il controllo totale sull'Ungheria, e accettarono di pagare agli Ottomani, ogni anno, 30 000 fiorini d'oro per i loro possedimenti in Ungheria settentrionale e occidentale. Il trattato venne firmato a seguito di importanti vittorie ottomane in Ungheria, come l'assedio di Esztergom."}
{"id": "4800243", "revid": "1305772", "url": "https://it.wikipedia.org/wiki?curid=4800243", "title": "Everybody's Trying to Be My Baby", "text": "Everybody's Trying to Be My Baby \u00e8 una canzone del 1957 scritta da Carl Perkins, e pubblicata sull'album \"Dance Album of...Carl Perkins\". I Beatles ne hanno registrato una cover, pubblicata su \"Beatles for Sale\" in Europa e su \"Beatles VI\" in America.\nIl brano.\nOrigine.\nL'ispirazione proviene da un brano degli anni trenta di Rex Griffin con lo stesso titolo; Questa prima \"Everybody's Trying to Be My Baby\" venne registrata dalla band Roy Newman and His Boy nel 1938. Il testo della versione di Perkins \u00e8 simile, mentre la musica \u00e8 differente. La melodia \u00e8 invece ispirata dal brano \"Move It On Over and Mind Your Own Business\" di Hank Williams.\nVersione di Perkins.\nVenne registrata nel 1956 per la Sun Records, ed \u00e8 apparsa nel 1957 nell'LP \"Dance Album of... Carl Perkins\", che in seguito venne ripubblicato col titolo di \"Teen Beat: The Best of Carl Perkins\".\nVersione dei Beatles.\nLa versione dei Beatles \u00e8 l'unica delle tre canzoni di Perkins ad aver avuto una \"cover\" dai Beatles ad essere cantate da George Harrison; le altre due, \"Honey Don't\" e \"Matchbox\", sono state cantate da Ringo Starr. Harrison era per\u00f2 un grande fan di Perkins, e quando i Beatles si diedero dei nomi d'arte, egli scelse \"Carl Harrison\" in onore del chitarrista statunitense. La voce di George \u00e8 stata pesantemente trattata con un effetto d'eco.\nIl brano, un tempo nella scaletta dei \"lives\" del gruppo, non veniva interpretato da un oltre un anno. Venne registrato su un solo nastro il 18 ottobre 1964 nello Studio 2 degli Abbey Road Studios; il produttore del nastro era George Martin, e i fonici erano Norman Smith e Geoff Emerick. Il mixaggio monofonico \u00e8 avvenuto il 21 ottobre, nella stanza 65 degli stessi studios; al posto di Emerick c'era, in qualit\u00e0 di secondo fonico, Ron Pender. Tornati nello Studio 2, Martin e Smith e Mike Stone come secondo fonico, il 4 novembre venne registrato il mixaggio stereo del brano.\nIl brano \u00e8 apparso sulla raccolta \"Rock 'n' Roll Music\" del 1976. Inoltre, \u00e8 stato pubblicato nei \"bootleg\" Live! at the Star-Club in Hamburg, Germany; 1962, sia nella versione inglese che in quella americana, e nell'album live \"Live at the BBC\". Anche sull\"'Anthology 2\" \u00e8 stata pubblicata una versione \"live\" del pezzo, registrata al Shea Stadium."}
{"id": "4800244", "revid": "767487", "url": "https://it.wikipedia.org/wiki?curid=4800244", "title": "Doc (film 2008)", "text": "Doc \u00e8 un film documentario del 2008 diretto da Immy Humes, scritto da Eric Martin, Zinna Riley e Lois Vossen, e interpretato da Paul Auster,\nTimothy Leary, Norman Mailer, Peter Matthiessen, Jonas Mekas.\nLa figlia di Harold L. Humes, uno dei personaggi pi\u00f9 strani, affascinanti e difficilmente classificabili della cultura Americana del secondo dopoguerra, Immy, acclamata documentararista, gi\u00e0 candidata all'Oscar del 1992 con il documentario \"A Little Vicious\", traccia con \"Doc\" un ritratto irresistibile fatto di interviste, ricordi e materiali di repertorio.\nAccoglienza.\nCritica.\nDal \"Il Riformista\":"}
{"id": "4800245", "revid": "729019", "url": "https://it.wikipedia.org/wiki?curid=4800245", "title": "Stazione di Sella di Corno", "text": "La stazione di Sella di Corno \u00e8 una stazione ferroviaria posta sulla ferrovia Terni-Sulmona. Serve la localit\u00e0 di Sella di Corno, frazione del comune di Scoppito. \u00c8 la prima stazione in territorio abruzzese dopo il confine con il Lazio, dove si trova la precedente stazione di Rocca di Corno.\nNella stazione si raggiunge il culmine del valico di Sella di Corno ed il punto pi\u00f9 alto della dell'intera linea, a 989 m s.l.m. Da qui i binari scendono verso L'Aquila (620 m s.l.m.) o Antrodoco (473 m s.l.m.), con pendenze che raggiungono il 35 \u2030.\nStoria.\nLa stazione venne inaugurata il 22 giugno 1882, con l'apertura al traffico del tratto della linea dall'Aquila fino all'adiacente stazione di Rocca di Corno.\nStrutture e impianti.\nLa stazione sorge lungo la strada statale 17, al km 14,245 di quest'ultima, poco dopo aver superato il paese di Sella di Corno. Il piazzale della stazione si compone di due binari passanti, a cui si aggiunge un binario tronco che serviva l'ex scalo merci.\nMovimento.\nLa frequentazione della stazione \u00e8 sempre stata scarsa, vista scarsa densit\u00e0 abitativa dell\u2019altipiano, e oggi i treni fermano quasi esclusivamente per effettuare incroci."}
{"id": "4800247", "revid": "767487", "url": "https://it.wikipedia.org/wiki?curid=4800247", "title": "The Squaw's Love", "text": "The Squaw's Love: An Indian Poem of Love in Pictures (o \"A Squaw's Love\") \u00e8 un cortometraggio muto del 1911 diretto da D.W. Griffith.\nSi tratta di uno dei circa 30 cortometraggi diretti da David W. Griffith che hanno per soggetto l'esperienza dei nativi americani degli Stati Uniti d'America. Secondo le convenzioni del tempo, i personaggi principali del film sono interpretati da attori \"bianchi\" in \"redface\" con l'eccezione di Dark Cloud. Tuttavia il fatto che ad essere presentata sia una \"storia indiana\" fa s\u00ec che nel film siano meno marcati quegli stereotipi che in genere caratterizzavano la rappresentazione dei nativi americani nel cinema statunitense dell'epoca allo scopo di sottolinearne l'inferiorit\u00e0 in confronto alla societ\u00e0 dei bianchi. Il regista \u00e8 libero di concentrarsi piuttosto su una trama che mostra in azione sentimenti comuni a tutti gli esseri umani, come l'amore, la gelosia, il sacrificio, l'eroismo.\nTrama.\nGray Fox viene bandito dal villaggio e la sua amata Wild Flower lo segue nel deserto. Testimone della fuga, Silver Fawn crede erroneamente che la ragazza le stia rubando il suo uomo. Ingaggia una lotta con la supposta rivale e le due donne cadono nel fiume. Saranno salvate ambedue da Gray Fox.\nProduzione.\nIl film fu prodotto dalla Biograph Company. Venne girato nello stato di New York, a Cuddebackville.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 14 settembre 1911. In Brasile, venne distribuito il 4 dicembre 1911 e il 10 luglio 1916 usc\u00ec una riedizione del film per il mercato americano.\nCopia della pellicola si trova conservata negli archivi del Museum of Modern Art"}
{"id": "4800248", "revid": "486946", "url": "https://it.wikipedia.org/wiki?curid=4800248", "title": "Primo Lord dell'Ammiragliato del Regno Unito", "text": ""}
{"id": "4800249", "revid": "247222", "url": "https://it.wikipedia.org/wiki?curid=4800249", "title": "Reborn (Northern Kings)", "text": "Reborn \u00e8 il primo album del supergruppo finlandese Northern Kings. \u00c8 stato pubblicato il 31 ottobre 2007, e ha vinto un disco d'oro in Finlandia, avendo venduto pi\u00f9 di 17.000 copie.\nDa questo album sono stati estratti due singoli: Hello e We Don't Need Another Hero (per quest'ultimo \u00e8 anche stato realizzato un video). La sesta traccia include una parte strumentale del brano di Ozzy Osbourne \"Bark at the Moon\"."}
{"id": "4800250", "revid": "110157", "url": "https://it.wikipedia.org/wiki?curid=4800250", "title": "Seyoung Kim", "text": "Autrice di manwha sunjong, spesso con tematica sh\u014dnen'ai."}
{"id": "4800252", "revid": "729019", "url": "https://it.wikipedia.org/wiki?curid=4800252", "title": "Stazione di Rocca di Corno", "text": "La stazione di Rocca di Corno \u00e8 una stazione ferroviaria posta sulla linea Terni-Sulmona. Serve la localit\u00e0 di Rocca di Corno, frazione del comune di Antrodoco. \u00c8 l'ultima stazione in territorio laziale prima del confine con l'Abruzzo, dove si trova la successiva stazione Sella di Corno."}
{"id": "4800255", "revid": "729019", "url": "https://it.wikipedia.org/wiki?curid=4800255", "title": "Stazione di Rocca di Fondi", "text": "La stazione di Rocca di Fondi \u00e8 una stazione ferroviaria posta sulla linea Terni-Sulmona. Serve la localit\u00e0 di Rocca di Fondi, frazione del comune di Antrodoco.\nMovimento.\nAl 2007, l'impianto risultava frequentato da un traffico giornaliero medio di 10 persone."}
{"id": "4800257", "revid": "1543377", "url": "https://it.wikipedia.org/wiki?curid=4800257", "title": "DeSoto S-Series", "text": "La S-Series \u00e8 una serie di autovetture prodotta dalla DeSoto dal 1931 al 1942 e dal 1946 al 1957.\nLe varie serie.\nSA-Series (1931\u20131932).\nLa prima vettura della serie, la SA, \u00e8 succeduta alla CK-Series nel 1931. \u00c8 stata presentata al pubblico al salone dell'automobile di New York nel 1931. Il modello aveva montato un motore a sei cilindri in linea e valvole laterali da 3.364 cm\u00b3 di cilindrata che erogava 72 CV di potenza a 3.400 giri al minuto. Il passo era, come per il modello antenato, 2.769 mm.\nSC-Series (1932).\nNel gennaio 1932 e stata invece introdotta la SC-Series. Rispetto al modello precedente, la nuova vettura fu notevolmente rivista: nello specifico, la calandra venne arrotondata ed il motore fu ingrandito. Il propulsore, infatti, aveva una cilindrata di 3.569 cm\u00b3 ed ora sviluppava 75 CV. Anche il passo crebbe e tocc\u00f2 i 2.854 mm.\nSD-Series (1933).\nNel dicembre 1932 \u00e8 stata introdotta la serie SD. Il nuovo modello, rispetto al precedente, fu oggetto di lievi revisioni stilistiche. Il motore possedeva la stessa cilindrata di quello della SC-Series, anche se fu potenziato fino a toccare i 100 CV. La produzione termin\u00f2 nel dicembre 1933.\nSE-Series (1934).\nVedi la voce DeSoto Airflow\nSF-Series (1935).\nVedi la voce DeSoto Airstream\nSG-Series (1935).\nVedi la voce DeSoto Airflow\nS-1-Series (1936).\nVedi la voce DeSoto Airstream\nS-2-Series (1936).\nVedi la voce DeSoto Airflow\nS-3-Series (1937).\nLa nuova serie S-3 \u00e8 stato invece lanciata nel settembre 1936 ed ha sostituito sia la Airflow che la Airstream. La S-3 \u00e8 stata offerta su un telaio che era disponibile con due diverse misure di passo: 2.946 millimetri e 3.378 mm. La S-3 montava un motori a sei cilindri da 3.738 cm\u00b3 di cilindrata ed erogava una potenza di 93 CV.\nS-5-Series (1938).\nL'S-5 venne introdotta nel 1938 ed era sostanzialmente una S-3 rivista.\nS-6-Series (1939).\nLa S-6, che \u00e8 stata lanciata nel 1939, aveva i fanali integrati nei parafanghi anteriori e possedeva una calandra pi\u00f9 ampia che era caratterizzata dalla presenza di barre cromate orizzontali.\nS-7-Series (1940).\nLa S-7 \u00e8 stata invece lanciata nel 1940 ed era dotata dell'impianto di riscaldamento e di quello di ventilazione. Tra le opzioni, era disponibile il cambio semiautomatico \"Simplimatic\"\nS-8-Series (1941).\nLa S-8 aveva invece una carrozzeria pi\u00f9 lunga e larga che era disponibile in due passi differenti, 3.086 mm e 3.543 mm. La calandra possedeva delle barre verticali invece che orizzontali. Il lunotto era significativamente pi\u00f9 grande.\nS-10-Series (1942).\nNel 1942 la serie venne completamente rivista. La calandra, che era contraddistinta da barre cromate verticali, era diventata pi\u00f9 piatta ed ora era estesa lungo tutta la larghezza del veicolo. I fari anteriori - quando non in uso - scomparivano dietro una lamiera, e questo dava al veicolo un aspetto quasi futuristico. Il motore aveva una cilindrata di 3.879 cm\u00b3 ed erogava 115 CV. Nel gennaio 1942, la produzione venne interrotta a causa della seconda guerra mondiale.\nS-11-Series (1946\u20131948).\nVedi le voci DeSoto Deluxe (S-11-S) e DeSoto Custom (S-11-C)\nS-13-Series (1949).\nVedi le voci DeSoto Deluxe (S-13-1) e DeSoto Custom (S-13-2)\nS-14-Series (1950).\nVedi le voci DeSoto Deluxe (S-14-1) e DeSoto Custom (S-14-2)\nS-15-Series (1951\u20131952).\nVedi le voci DeSoto Deluxe (S-15-1) e DeSoto Custom (S-15-2)\nS-16-Series (1953).\nVedi la voce DeSoto Firedome\nS-17-Series (1952).\nVedi la voce DeSoto Firedome\nS-18-Series (1953).\nVedi la voce DeSoto Powermaster\nS-19-Series (1954).\nVedi la voce DeSoto Firedome\nS-20-Series (1954).\nVedi la voce DeSoto Powermaster\nS-21-Series (1955).\nVedi la voce DeSoto Fireflite\nS-22-Series (1955).\nVedi la voce DeSoto Firedome\nS-23-Series (1956).\nVedi la voce DeSoto Firedome\nS-24-Series (1956).\nVedi le voci DeSoto Fireflite (S-24) e DeSoto Adventurer (S-24-A)\nS-25-Series (1957).\nVedi la voce DeSoto Firedome\nS-26-Series (1957).\nVedi le voci DeSoto Fireflite (S-26) e DeSoto Adventurer (S-26-A)\nS-27-Series (1957).\nVedi la voce DeSoto Firesweep"}
{"id": "4800260", "revid": "729019", "url": "https://it.wikipedia.org/wiki?curid=4800260", "title": "Stazione di Antrodoco Centro", "text": "La stazione di Antrodoco Centro \u00e8 una fermata ferroviaria posta sulla linea Terni-Sulmona. Serve il centro storico della cittadina di Antrodoco.\nStoria.\nNel 1883, alla costruzione della ferrovia Terni-L'Aquila, venne edificata la stazione di Antrodoco-Borgo Velino, destinata a servire i due centri di Antrodoco e Borgo Velino e posta a met\u00e0 strada tra i due abitati.\nNonostante i binari passassero molto vicino ad entrambi i paesi (a 150 metri dal Corso di Borgo Velino e a circa 200 dalla piazza principale di Antrodoco), gli abitanti dei due borghi erano costretti a percorrere oltre un chilometro per prendere il treno. La decisione di costruire un'unica stazione a servizio dei due paesi era dovuta alla modesta distanza tra i due abitati, che rendeva il disagio sopportabile e l'accessibilit\u00e0 della stazione comunque discreta. Ma soprattutto era dovuta alla necessit\u00e0 di spazio per impiantare tutte le strutture necessarie ad una stazione importante quale quella ai piedi di un valico appenninico impegnativo (quello di Sella di Corno), come la rimessa per i locomotori addizionali da agganciare al convoglio per disporre di una potenza adeguata, spazio che nella stretta vallata si poteva trovare solo nella campagna tra i due paesi.\nDopo la seconda guerra mondiale, per migliorare l'accesso alla ferrovia, l'amministrazione comunale di Antrodoco chiese ed ottenne l'istituzione di una fermata nel tratto dei binari pi\u00f9 prossimo al paese. La fermata fu attivata con l'orario del 3 giugno 1956.\nIl 16 novembre 2013, in occasione del 130\u00ba anniversario della linea ferroviaria, sono stati posizionati ad Antrodoco Centro un Monumento al Ferroviere, costituito da un frammento di binario con deviatoio, ed una targa in marmo.\nStrutture e impianti.\nL'impianto \u00e8 stretto tra il ponte ferroviario sul fiume Velino (in direzione Rieti) e il passaggio a livello di viale delle Rimembranze (in direzione L'Aquila), a cui segue la galleria Castello con cui la linea ferroviaria sottopassa il colle a fianco del paese. La fermata si trova a soli settecento metri dall'adiacente stazione di Antrodoco-Borgo Velino e di fatto si trova all'interno dei suoi segnali di protezione.\nLa fermata consta di un unico binario, servito da una banchina della lunghezza di 90\u00a0metri, parzialmente coperta dal tetto del fabbricato, con altezza sul piano del ferro inferiore allo standard di 55\u00a0cm.\nIl fabbricato viaggiatori, ad un solo piano, affaccia esternamente su piazza Guglielmo Marconi ed ospita la sala d'aspetto.\nMovimento.\nAl 2007, l'impianto risultava frequentato da un traffico giornaliero medio di 123 persone.\nIl servizio passeggeri \u00e8 esercitato da FCU (oggi parte di BusItalia), per mezzo di automotrici diesel ALn 776.\nAd Antrodoco Centro fermano ogni giorno circa 34 treni, diretti a Terni o all'Aquila. La stazione, inoltre, \u00e8 il capolinea per due coppie di treni che svolgono la relazione Terni-Antrodoco senza proseguire verso L'Aquila."}
{"id": "4800266", "revid": "729019", "url": "https://it.wikipedia.org/wiki?curid=4800266", "title": "Stazione di Antrodoco-Borgo Velino", "text": "La stazione di Antrodoco-Borgo Velino, abbreviata talvolta come Antrodoco B.V., \u00e8 una stazione ferroviaria posta sulla linea Terni-Sulmona. Serve i centri abitati di Antrodoco e di Borgo Velino, dai quali dista circa un chilometro, e si trova alla base del valico di Sella di Corno.\n\u00c8 tra le stazioni pi\u00f9 importanti della linea (ad eccezione delle due stazioni porta di Terni e Sulmona), per via della presenza di un ampio piazzale che in passato ospitava anche un deposito locomotive. Avrebbe dovuto essere punto di diramazione della ferrovia Salaria in direzione di Ascoli Piceno e San Benedetto del Tronto.\nStoria.\nProgettazione e costruzione.\nIn fase di progettazione della linea Terni-L'Aquila, l'acclivit\u00e0 del valico di Sella di Corno sugger\u00ec di prevedere, ad entrambi i versanti del valico, stazioni ben attrezzate ed in grado di ricoverare le locomotive aggiuntive da agganciare ai convogli per affrontare la salita con una potenza adeguata. Sul lato laziale del valico la localit\u00e0 pi\u00f9 indicata era Antrodoco, per il fatto di trovarsi subito prima dell'inizio della salita e di disporre di uno spazio sufficiente per impiantare tutte le strutture necessarie, nello spazio compreso tra l'abitato e l'adiacente paese di Borgo Velino.\nPer assicurarsi che la stazione fosse collocata vicina al centro abitato e che comprendesse il deposito locomotive (che si riteneva avrebbe comportato un effetto positivo sull'economia del paese), la stessa amministrazione comunale di Antrodoco contribu\u00ec alle spese per la sua realizzazione, donando alla societ\u00e0 Strade Ferrate Meridionali un'area di duemila metri quadri, due sorgenti d'acqua e facendosi carico della costruzione di una strada di accesso.\nEsercizio.\nLa stazione venne inaugurata il 30 ottobre 1883, con l'apertura al traffico del tratto Rocca di Corno-Terni. Nello stesso anno 1883 venne impiantato nella stazione un deposito locomotive, l'unico all'interno della linea ferroviaria.\nAll'epoca la stazione era denominata semplicemente \"Antrodoco\". Solo in seguito (non pi\u00f9 avanti del 1898) il nome della stazione fu modificato nell'attuale \"Antrodoco-Borgo Velino\", per comprendere anche il nome del comune di Borgo Velino, che dista dalla stazione grossomodo quanto Antrodoco.\nDal 1944 all'ottobre 1946 fu capolinea del tronco Rieti-Antrodoco, l'unico percorribile in seguito ai bombardamenti alleati. Nel secondo dopoguerra la stazione fu notevolmente ridimensionata, con la definitiva soppressione del deposito locomotive (gi\u00e0 negli anni trenta ridimensionato a centro sussidiario) alla fine degli anni cinquanta, e la trasformazione in stazione assuntoria nel dicembre 1960.\nVista la notevole vicinanza del tracciato ferroviario ad entrambi i centri abitati (i binari passano a 150 metri dal Corso di Borgo Velino e a 200 metri dalla piazza principale di Antrodoco), nel 1956 il comune di Antrodoco (il pi\u00f9 popoloso dei due) chiese e ottenne l'istituzione di una fermata nel tratto di ferrovia pi\u00f9 prossimo all'abitato: la stazione di Antrodoco Centro, che si trova a circa settecento metri da Antrodoco-Borgo Velino e che di fatto si trova all'interno dei segnali di protezione della stazione.\nStrutture e impianti.\nLa stazione \u00e8 posta alla base del valico appenninico di Sella di Corno tra Rieti e L'Aquila, la cui ascesa comincia poco dopo la stazione, con pendenze che raggiungono il 35 per mille (una delle pi\u00f9 elevate dell'intera rete ferroviaria italiana a scartamento ordinario). Per via della sua posizione, lo scalo \u00e8 dotato di diverse strutture e impianti.\nL'ampio piazzale interno della stazione comprende quattro binari passanti (il secondo di corretto tracciato e gli altri tre in tracciato deviato), dei quali il quarto non \u00e8 adibito all'imbarco dei passeggeri ed \u00e8 usato solo per il ricovero dei mezzi. I binari sono serviti da tre banchine: una ampia posta a fianco del primo binario, della lunghezza di 92\u00a0metri, e due strette, poste tra il primo e il secondo binario e tra il secondo e il terzo, della lunghezza di 68\u00a0metri. Tutte le banchine sono scoperte, hanno un'altezza sul piano del ferro inferiore allo standard di 55\u00a0cm, e sono collegate tra loro da passerelle pedonali a raso.\nIl fabbricato viaggiatori \u00e8 semplice ed ospita solo una sala d'attesa, dove in passato si trovava la biglietteria (oggi murata); al suo fianco si trova l'edificio che ospitava il dopolavoro ferroviario e un piccolo fabbricato che ospitava i servizi igienici, i cui ingressi sono stati murati.\nL'impianto \u00e8 dotato di uno scalo merci posto sul lato L'Aquila, ad oggi inutilizzato, che comprende un binario tronco e il fabbricato del magazzino merci.\nLa stazione, inoltre, \u00e8 dotata di un'area di deposito, situata sul lato opposto rispetto al fabbricato viaggiatori, oggi abbandonata ma in passato sede addirittura di un deposito locomotive: l'area comprende un fascio di binari dedicato, una rimessa locomotive a tre fornici, una piattaforma girevole del diametro di 8,5\u00a0metri e altri fabbricati minori. Escludendo le stazioni porta di Terni e Sulmona, nel resto della linea c'\u00e8 un solo altro scalo dotato di rimessa e piattaforma girevole: la stazione dell'Aquila. Ci\u00f2 si deve al fatto che, ai tempi della trazione a vapore, le due rimesse venivano utilizzate per ricoverare i locomotori addizionali da agganciare ai convogli per poter affrontare senza problemi di potenza il valico di Sella di Corno.\nIl deposito locomotive di Antrodoco.\nIl deposito locomotive di Antrodoco fu istituito dalla societ\u00e0 delle Strade Ferrate Meridionali nel 1883, lo stesso anno dell'apertura al traffico dello scalo. Infatti l'esercizio quotidiano della linea aveva dimostrato sin da subito la sua utilit\u00e0, vista la necessit\u00e0 della doppia e tripla trazione sul valico di Sella di Corno; costituiva l'unico deposito della linea oltre a quello di Sulmona.\nNel 1905, al subentro delle Ferrovie dello Stato nella gestione della linea, il deposito di Antrodoco venne confermato e nel 1911 venne potenziato con la costruzione di un nuovo fabbricato adibito ad officina riparazioni e l'installazione di nuovi macchinari. Nel 1913 il deposito venne soppresso, in attuazione di un piano per il conseguimento di economie nel bilancio delle FS, ma a distanza di pochi anni venne ripristinato (risultava nuovamente esistente gi\u00e0 nel 1923&lt;ref name=\"DiIorio1997/24\"&gt;Attilio Di Iorio, \"Nei depositi si cambia!\", in \"I treni\", 18 (1997), n. 190, p. 24 (WCACNP)&lt;/ref&gt;).\nAllo scoppio della seconda guerra mondiale (certamente prima del 1942) il deposito fu declassato a centro sussidiario di trazione, ruolo che mantenne per qualche anno anche dopo la fine del conflitto. Nella seconda met\u00e0 degli anni Cinquanta, a causa della progressiva scomparsa della trazione a vapore dalla linea, la necessit\u00e0 dell'impianto venne meno: dopo il 1953 ma certamente prima del 1960, il deposito locomotive fu definitivamente soppresso e relegato a rimessa; nel 1960 fu soppresso anche il deposito combustibili.\nLa rimessa locomotive continu\u00f2 ad essere usata occasionalmente per il ricovero dei rotabili fino agli anni settanta; successivamente \u00e8 stata abbandonata.\nMovimento.\nLa stazione \u00e8 servita dai treni regionali di Busitalia (ex FCU), nell'ambito del contratto di servizio stipulato tra Trenitalia e la regione Lazio. Il servizio \u00e8 svolto per mezzo di automotrici diesel ALn 776.\nNella stazione fermano tutti i treni in transito (al 2016 circa 16 coppie al giorno); la maggior parte di essi svolge la relazione Terni-L'Aquila, mentre un piccolo numero di treni ha origine da Terni e ha capolinea nell'adiacente fermata di Antrodoco Centro.\nIl traffico merci \u00e8 assente."}
{"id": "4800272", "revid": "254059", "url": "https://it.wikipedia.org/wiki?curid=4800272", "title": "Guido III da Polenta", "text": "Biografia.\nMembro della famiglia da Polenta, tenne pacificamente il governo della citt\u00e0 per 30 anni dopo la morte di suo padre, Bernardino I. Nel 1364 fu nominato vicario pontificio di Ravenna. Nel 1389 fu imprigionato dai suoi figli Bernardino, Ostasio, Obizzo, Aldobrandino, Azzo e Pietro, e mor\u00ec in carcere.\nDiscendenza.\nGuido spos\u00f2 nel 1350 Elisa d'Este, figlia di Obizzo III d'Este, che gli diede tredici figli:"}
{"id": "4800275", "revid": "15756", "url": "https://it.wikipedia.org/wiki?curid=4800275", "title": "Sbarco a Melito", "text": "Lo sbarco a Melito Porto Salvo \u00e8 un episodio della spedizione dei Mille che segn\u00f2 l'inizio delle operazioni dell'Esercito meridionale garibaldino sulla parte continentale del Regno delle Due Sicilie.\nFu effettuato, nella notte tra il 18 e il 19 agosto 1860, da Giuseppe Garibaldi e da 3.500 camicie rosse con l'obbiettivo di attraversare lo stretto di Messina e risalire la penisola italiana.\nNella zona dello sbarco si opponevano ai garibaldini circa 16.000 effettivi dell'esercito borbonico schierati a difesa della costa calabra.\nVa ricordato che lo sbarco sulla costa calabra fu reso possibile anche dalla mancata attuazione del blocco navale europeo, invocato da Francesco II e non attuato per decisione britannica, anche per l'intervento di Giacomo Filippo Lacaita, rifugiato politico in Inghilterra, il quale ebbe una parte importante nell'influenzare il ministro britannico Lord Russell sulla non ingerenza negli affari italiani.\nEventi.\nLo sbarco costitu\u00ec la logica prosecuzione strategico-militare dell'invasione della Sicilia, iniziata con lo sbarco a Marsala l'11 maggio 1860, conquistata definitivamente dopo la vittoria di Milazzo e la presa di Messina.\nProdromi.\nDopo la firma della convenzione Clary-Medici, che consegnava la Sicilia ai garibaldini, mantenendo all'esercito delle Due Sicilie le sole piazzaforti di Siracusa ed Augusta insieme alla cittadella di Messina, Giuseppe Garibaldi incominci\u00f2 a progettare il passaggio sulla parte continentale del Regno delle Due Sicilie della spedizione dei Mille.\nL'attraversamento dello stretto non si presentava facile per due motivi: il forte pattugliamento della flotta borbonica e la carenza di naviglio adatto al trasporto degli ormai quasi 20.000 uomini al seguito di Garibaldi.\nAllo scopo di attraversare lo Stretto Garibaldi incaric\u00f2 il Castiglia, comandante generale della Marina siciliana, di censire i mezzi disponibili a questo scopo e radunarli nel porto di Palermo e negli altri porti della costa settentrionale. Castiglia riusc\u00ec a radunare circa 150 barche che fece successivamente giungere a Milazzo, tra il 18 e il 22 luglio e che dal 27 iniziarono a spostarsi verso Messina. A queste barche si unirono anche tre vapori armati con cannoni. Aumentate in seguito le barche a disposizione, il Castiglia le divise in quattro divisioni di 40 barche ciascuna, eccetto la prima che ne comprendeva 50; la flotta era sotto il comando dello stesso Castiglia, mentre Gustavo Tilling ne era il comandante in seconda e aveva il titolo di capo di stato maggiore. Inoltre cinque barche, denominate \"cannoniere\", erano state dotate di un cannoncino in modo tale dare alla flotta dei mezzi di offesa e di difesa.\nLa \"spedizione Musolino\".\nDopo che vari tentativi di passare lo Stretto, attentamente sorvegliato da una squadra della Marina borbonica, erano falliti, il 9 agosto, su proposta di Benedetto Musolino che aveva assicurato \u2013 tramite contatti da lui stabiliti \u2013 che sarebbe stato possibile impadronirsi del forte di Altafiumara, una spedizione fu approntata sotto il comando del Musolino stesso e l'8 agosto 25 barche con 12 volontari ciascuna furono preparate per il tentativo; Garibaldi venne in serata a dare le ultime istruzioni e ad animare i volontari. Due navi con 2000 uomini erano state preparate ed attendavano solo il segnale che il forte era stato conquistato per passare lo Stretto. Durante la traversata, alcune delle barche all'estremit\u00e0 sinistra della formazione, sotto il comando del De Flotte persero contatto con il resto della flotta e dovettero tornare indietro; invece altre barche, che portavano le \"Guide\" del Missori e i bersaglieri del Bonnet, presero terra lontano dalla flotta principale riprendendo contatto con il resto della spedizione solo parecchie ore pi\u00f9 tardi.\nAll'arrivo i garibaldini di Missori non trovarono le persone del luogo incaricate di guidarle; decisero comunque di cercare di avvicinarsi al forte di Altafiumara, ma la squadra garibaldina, quando era quasi arrivata sotto il forte, si imbatt\u00e9 in una pattuglia borbonica ed ebbe con essa uno scambio di colpi che port\u00f2 alla ritirata degli uomini di Missori, ritirata causata anche dal colpo di cannone sparato dal forte che aveva messo in allarme tutte le forze borboniche presenti nei dintorni; perso cos\u00ec il vantaggio della sorpresa, gli uomini di Missori decisero di ritirarsi verso l'Aspromonte; il colpo di cannone fu udito anche sulla sponda siciliana dove si trovava Garibaldi che, proprio in conseguenza del colpo di cannone, annull\u00f2 la spedizione composta da 2000 uomini che era stata preparata. Gli uomini di Missori, guidati da gente del luogo, sostarono infine su un vasto altopiano, quello della Meli\u00e0. Il mattino successivo, quando ancora non aveva deciso cosa fare, visto che il loro obiettivo di occupare il forte era fallito, furono raggiunti da Gerace, un patriota del luogo, che portava con s\u00e9 delle provviste di cui i garibaldini mancavano (essi infatti contavano di usare le provviste presenti presso il forte e, in alternativa, sull'aiuto delle popolazioni locali). Il Gerace li inform\u00f2 che il Comitato liberale di Reggio sapeva del loro sbarco e li avrebbe assistiti, inoltre dai paesi vicini sarebbero giunti presto viveri e uomini in loro aiuto; andato via il Gerace, portando con s\u00e9 una lettera del Missori per Garibaldi, le sentinelle segnalarono l'avvicinarsi del resto degli uomini della spedizione capitanati dal Musolino, la cui colonna doveva al momento lamentare l'assenza di una decina di uomini i quali, smarritisi nel buio, erano caduti in mano ai napoletani. Il Musolino comunic\u00f2 che anch'essi si erano scontrati con le truppe borboniche, ritirandosi in seguito verso la montagna e ricevendo soccorso nel paese di Fiumara. La spedizione, spostatasi ancora, si ripos\u00f2 la notte successiva presso una fattoria situata ai piedi del Monte Sant'Angelo.\nVisto il fallimento dell'obiettivo prefissato (la conquista del forte di Altafiumara) gli ufficiali garibaldini riuniti in consiglio prima dell'arrivo del Musolino avevano incaricato il Cattabeni di recarsi presso il generale per riferirgli cosa era successo e richiedere la rimozione del Musolino dal suo incarico di comandante della spedizione per la sua inettitudine, e la sua sostituzione con Missori. A causa della sorveglianza borbonica il Cattabeni non riusc\u00ec ad attraversare lo Stretto e dovette inviare una lettera a Garibaldi; il Generale rispose, al Musolino, che \u00abio vi sono amico e possedete la mia intera fiducia, ma se l'opinione dei nostri e del paese si manifestasse per Missori, concedetegli il comando\u00bb. Alla fine il Musolino comunic\u00f2 al generale che \u00abgli stessi ufficiali unanimi risolvettero di conservarmi il comando per l'organizzazione rivoluzionaria, per l'amministrazione e il governo provvisorio, manifestando il desiderio di vedere il Missori comandante per le operazioni militari\u00bb.\nNel consiglio tenuto il 10 agosto si decise di attendere l'arrivo dei rinforzi \"locali\" che incominciarono a giungere il giorno stesso, al comando di Domenico de Lieto (120 uomini); il giorno seguente, di primo mattino, al comando del Gerace giunse un altro centinaio di persone e altrettanti al seguito di Agostino Plutino, probabilmente il pi\u00f9 importante tra i liberali della provincia presenti. La colonna raggiunse cos\u00ec la consistenza totale di circa 500 uomini. Nel consiglio del giorno 11 non vennero prese decisioni in quanto s'ignoravano i movimenti del nemico, perci\u00f2 una pattuglia guidata dal Missori e dal Mario si spinse in esplorazione fino a un colle sopra il forte di Torre Cavallo; la scoperta della presenza della pattuglia nemica mise in agitazione la guarnigione borbonica la quale, riavutasi dalla sorpresa e non vedendo giungere altre truppe incominci\u00f2 a manovrare per catturarla, ma i garibaldini, riusciti a sganciarsi, tornarono al campo. Si decise quindi, vista l'aggressivit\u00e0 mostrata dalle truppe regie, di spostarsi ancora di pi\u00f9 verso l'interno. Giunti al monte Basilic\u00f2, Musolino comunic\u00f2 la nuova posizione a Garibaldi e vistosi respingere il suggerito attacco su Reggio, segu\u00ec le indicazioni del generale di disturbare quanto pi\u00f9 possibile le comunicazioni nemiche. Nel frattempo il maresciallo Vial ordinava ai generali Briganti e Melendez di effettuare una battuta con met\u00e0 del 1\u00ba cacciatori per disperdere i rivoltosi e al solo Briganti di comunicare al generale di Marina Salazar che \u00abla crociera deve essere attiva e vigilante tra Reggio e Scilla\u00bb. Le forze borboniche dislocate nella provincia erano destinata a raggiungere, il 25 agosto, la cifra di 12.000 uomini. L'incarico di disperdere i garibaldini presenti in Aspromonte venne dato al colonnello Giuseppe Ruiz de Ballesteros, a cui fu messa a disposizione una colonna mobile formata col 1\u00ba e con il 5\u00ba cacciatori. Nel frattempo gli uomini del Musolino, per contrastare le manovre borboniche, si mossero verso i \"Piani di Aspromonte\" presso la casa dei \"Forestali\", all'epoca ancora in costruzione.\nMentre il Salazar riceveva giorno 13 agosto l'ordine di distruggere il naviglio garibaldino che si potesse prestare ad uno sbarco in Calabria (ordine da lui eseguito svogliatamente), Missori, con l'appoggio di Musolino e l'opposizione di Plutino, decise di effettuare una scorreria su Bagnara, azione che si risolvette per\u00f2 essenzialmente in un fallimento, non portando nessun beneficio e costando una marcia di 22 ore su un terreno molto difficile e influendo negativamente sul morale dei volontari. Respinto quindi il suggerimento del Plutino di ritirarsi verso Gerace, fu deciso per il giorno dopo di recarsi a Pedavoli. In questo paese, dove si stava festeggiando l'Assunta i garibaldini ricevettero un'ottima accoglienza e vi si trattennero, tra banchetti e danze, fino al 15 inoltrato. Ritornati ai \"Forestali\" il 16, vi trovarono la signora Le Monnier, corrispondente del francese \"Journal des D\u00e9bats\", che li inform\u00f2 sul fatto che in Sicilia su di loro girava la voce, tra le altre, che fossero tutti morti e che da tre giorni Garibaldi era scomparso e non si sapeva dove fosse. Rinviata la Le Monnier con la scorta di un ufficiale e una lettera per il capo di stato maggiore Sirtori, i capi della spedizione dovettero incominciare in serata a preoccuparsi delle forze di Ruiz che, divise in tre colonne, si stavano ormai approssimando al loro accampamento; il campo fu tolto e i garibaldini si inoltrarono nella foresta non potendo, anche per le divisioni interne tra il Missori e il Musolino da un lato e il Plutino dall'altro, offrire una resistenza decisa alle forze borboniche. I garibaldini si diressero quindi verso San Lorenzo perdendo per strada, a causa di diserzioni, 200 dei 500 calabresi che si erano uniti loro dall'inizio della spedizione. San Lorenzo permetteva agli uomini di Musolino di controllare agevolmente la zona da Melito a Reggio. Nel frattempo le forze di Ruiz, che il 16 si erano riposate ai Forestali e il 17 si erano mosse verso Santo Stefano, furono distolte dall'inseguimento da un avviso del generale Briganti che segnalava un possibile sbarco garibaldino tra Bianco e Bovalino, spingendo il Ruiz a muoversi verso Pedavoli, da dove il giorno dopo ritorn\u00f2 verso Villa San Giovanni a causa della notizia di uno sbarco \u00abtra Capo d'Armi e Pellaro di circa 6 mila garibaldesi\u00bb.\nIl Musolino, all'oscuro dei movimenti delle forze regie, comunicava intanto al Generale l'intenzione di rimanere a San Lorenzo \u00abposizione felicissima, che il nemico non potrebbe investire con meno di 5 - 6 mila uomini, che io per altro sono in grado di respingere con successo [\u2026] In questa posizione io non sono che ad 8 ore di distanza da Reggio e a 4 dalla marina di Bova, onde potrei operare facilmente ed efficacemente per appoggiare uno sbarco nell'uno e nell'altro punto\u00bb.\nLa mattina del 19 due uomini della colonna del Musolino, Ergisto Bezzi e Angelo Golini, si diressero verso Melito Porto Salvo per procurarsi viveri, esplorare e tagliare i fili del telegrafo. Giunti nelle vicinanze di Melito sentirono dei colpi di cannone e arrivati in cima ad un colle videro due navi borboniche tirare verso un vapore arenato mentre gruppi di camicie rosse sbarcavano; rimasti all'inizio interdetti si precipitarono subito dopo verso i compagni, dai quali appresero che si trattava di una spedizione di 3500 uomini, con a capo Garibaldi e Bixio, appena sbarcati in Calabria. Furono quindi portati dal Generale che, dopo averli interrogati, rimand\u00f2 indietro il solo Golini con un messaggio per il Musolino:\nL'annuncio fu accolto con grande gioia dai garibaldini presenti a San Lorenzo, che si affrettarono ad unirsi ai compagni appena sbarcati.\nLo sbarco di Garibaldi.\nLa notte tra il 18 e il 19 agosto 1860 Giuseppe Garibaldi e circa 3200/3500 Camicie Rosse, a bordo dei due piroscafi Torino e Franklin, part\u00ec da Naxos seguendo una rotta di attraversamento dello stretto pi\u00f9 lunga e indiretta al fine di eludere il pattugliamento della flotta borbonica. Garibaldi era sul Franklin con 1200 uomini, mentre Bixio con circa altri 3000 uomini era imbarcato sul piroscafo Torino.\nI due piroscafi vennero intercettati da due fregate borboniche, ma non furono attaccate perch\u00e9 Garibaldi diede ordine di issare la bandiera americana.\nNonostante il Torino si fosse arenato sulla spiaggia di Rumb\u00f2lo (frazione Ann\u00e0 di Melito), tutti gli uomini riuscirono a sbarcare.\nPresa di Melito.\nGaribaldi e i suoi entrati in Melito furono raggiunti, il 20 agosto, da Missori che aveva raggiunto nei giorni precedenti San Lorenzo nell'entroterra alle spalle di Melito. Le due forze si riunirono alle porte di Reggio Calabria.\nConseguenze.\nAltri sbarchi avvennero il 21, tra Favazzina e Scilla, ad opera di Enrico Cosenz.\nCon la presa di Melito Porto Salvo, i volontari garibaldini, dopo essersi organizzati logisticamente, anche grazie al successivo sbarco di ulteriori contingenti, partirono alla conquista di Reggio. Una volta sbarazzatisi delle ultime resistenze borboniche iniziarono la inarrestabile risalita del Mezzogiorno sino alla presa di Napoli e alla vittoria finale contro l'esercito di Francesco II di Borbone, avvenuta con la battaglia sul fiume Volturno (battaglia del Volturno), a Nord di Caserta (1-2 ottobre 1860), con cui si concluse la spedizione dei mille, iniziata il 5 maggio dello stesso anno con la partenza del \"Piemonte\" e del \"Lombardo\" (le due navi che imbarcavano il Generale e le sue camicie rosse) da Quarto.\nVa detto che se alla partenza i volontari contavano appunto circa poco pi\u00f9 di mille unit\u00e0, durante la conquista della Sicilia, e successivamente con la risalita del Mezzogiorno, le file garibaldine si ingrossarono sino a contare quasi 30.000 uomini.\nTestimonianze.\nRiportiamo qui di seguito la testimonianza di Giuseppe Cesare Abba, un volontario e testimone della spedizione dei Mille, ,\nCitiamo infine, dal testo di Alfonso Scirocco su Garibaldi, l'episodio di Melito:"}
{"id": "4800282", "revid": "838137", "url": "https://it.wikipedia.org/wiki?curid=4800282", "title": "Coalizione Nazionalista - Europa dei Popoli", "text": "Lista elettorale presentatasi in occasione delle elezioni europee del 1999 in Spagna e formata da alcuni dei soggetti politici che, alle precedenti europee del 1994, avevano dato vita a due distinte coalizioni, nella specie:"}
{"id": "4800291", "revid": "1305772", "url": "https://it.wikipedia.org/wiki?curid=4800291", "title": "Heredity", "text": ""}
{"id": "4800295", "revid": "1573940", "url": "https://it.wikipedia.org/wiki?curid=4800295", "title": "Lasiurus salinae", "text": "Lasiurus salinae () \u00e8 un pipistrello della famiglia dei Vespertilionidi diffuso nell'America meridionale.\nDescrizione.\nDimensioni.\nPipistrello di piccole dimensioni, con la lunghezza della testa e del corpo di 59\u00a0mm, la lunghezza dell'avambraccio tra 39 e 42\u00a0mm, la lunghezza della coda di 47\u00a0mm, la lunghezza del piede di 10\u00a0mm, la lunghezza delle orecchie di 11\u00a0mm.\nAspetto.\nLa pelliccia \u00e8 lunga e densa. Le parti dorsali variano dal rossastro al bruno-nerastro, mentre le parti ventrali sono pi\u00f9 scure. Il muso \u00e8 appuntito e largo, dovuto alla presenza di due masse ghiandolari sui lati. Le orecchie sono corte, arrotondate e ben separate. Il trago \u00e8 corto, stretto, con l'estremit\u00e0 arrotondata e curvato in avanti. Le membrane alari sono marroni scure, pi\u00f9 chiare lungo le ossa alari. La punta della lunga coda si estende leggermente oltre l'ampio uropatagio, il quale \u00e8 cosparso di lunghi peli dello stesso colore del dorso. \nBiologia.\nComportamento.\nSi rifugia nelle cavit\u00e0 degli alberi a circa 2 metri dal suolo.\nAlimentazione.\nSi nutre di insetti.\nRiproduzione.\nUna femmina \u00e8 stata catturata insieme a quattro piccoli.\nDistribuzione e habitat.\nQuesta specie \u00e8 diffusa nell'Argentina settentrionale, Uruguay nord-occidentale e nello stato brasiliano del Rio Grande do Sul. Probabilmente \u00e8 presente anche in Paraguay.\nVive nella vegetazione intorno alle zone saline.\nStato di conservazione.\nQuesta specie \u00e8 considerata dalla IUCN sinonimo di \"L.blossevillii\"."}
{"id": "4800296", "revid": "767487", "url": "https://it.wikipedia.org/wiki?curid=4800296", "title": "Heredity (film 1912)", "text": "Heredity \u00e8 un cortometraggio muto del 1912 diretto da D.W. Griffith.\nSi tratta di uno dei circa 30 cortometraggi diretti da David W. Griffith che hanno per soggetto l'esperienza dei nativi americani degli Stati Uniti d'America.\nPer Griffith un regime di segregazione, secondo il principio \"separati ma uguali\", era l'unico su cui si potesse fondare un \"armonioso e rispettoso rapporto tra le diverse razze\" in America. Ogni trasgressione dei confini razziali, specie nel caso di un matrimonio misto con figli, era a suo vedere una \"colpa\" destinata a risolversi in tragedia.\nSecondo le convenzioni dell'epoca e come di regola nei film di Griffith, i ruoli protagonisti di nativi americani sono interpretati da attori bianchi in \"redface\", qui Harry Carey, Madge Kirby e Jack Pickford.\nTrama.\nUn rinnegato bianco, che commercia con le trib\u00f9, compra come sposa una giovane indiana. Da loro nasce un figlio, il quale eredita il carattere indiano delle madre crescendo tra i giovani della trib\u00f9. La differenza razziale tra padre e figlio si fa sentire sempre pi\u00f9 forte e alla fine il padre, irritato dalla riluttanza del giovane a lasciare il suo popolo e ad accompagnarlo in un viaggio commerciale, obbliga il ragazzo a farlo con minacce e violenza, onde poi pentirsene poich\u00e9 al cospetto degli altri bianchi la presenza della moglie e del figlio indiani diventa per lui motivo di vergogna. Nel frattempo, pistole rotte e whisky cattivo, venduti agli indiani dal commerciante, infiammano il loro desiderio di vendetta. Il grido di guerra degli antenati risuona nel sangue del giovane indiano. Alla fine padre, madre e figlio incontrano tutti una tragica fine, ciascuno secondo le proprie colpe.\nProduzione.\nIl film fu prodotto dalla Biograph Company. Venne girato a Coytesville, New Jersey.\nDistribuzione.\nDistribuito dalla General Film Company, il film - un cortometraggio di una bobina - fu presentato nelle sale cinematografiche USA il 4 novembre 1912. Ne venne fatta una riedizione che usc\u00ec sul mercato americano il 27 dicembre 1915."}
{"id": "4800304", "revid": "858648", "url": "https://it.wikipedia.org/wiki?curid=4800304", "title": "Messalina, Venere imperatrice", "text": ""}
{"id": "4800305", "revid": "642594", "url": "https://it.wikipedia.org/wiki?curid=4800305", "title": "Sandok, il Maciste della giungla", "text": ""}
{"id": "4800307", "revid": "1305772", "url": "https://it.wikipedia.org/wiki?curid=4800307", "title": "Devil in His Heart", "text": "Devil in His Heart \u00e8 una canzone scritta da Richard Drapkin. La prima incisione \u00e8 stato del gruppo femminile delle Donays; anche i Beatles ne hanno realizzato una cover. Essendo un gruppo maschile, i Beatles la modificarono in Devil in Her Heart.\nLa canzone.\nVersione delle Donays.\nLe Donays, un gruppo R&amp;B americano avente come cantante Yvonne Vernee, registrarono per la Correc-tone Records il brano; esso venne ripubblicato nel 1962, in America, dalla Brent, un'etichetta newyorkese, su un singolo, avente come lato B una canzone intitolata \"Bad Boy\". Nel Regno Unito il singolo venne pubblicato dalla Oriole. Vernee, ne ha registrato anche una versione da solista.\nVersione dei Beatles.\nI Beatles spesso entravano nel negozio di dischi del loro manager, Brian Epstein, e cercavano negli scaffali nuovi brani; in questo modo venne trovato \"Devil in Her Heart\", ed anche \"Money (That's What I Want)\". I Beatles misero nel brano i cori come quelli delle Donays, ma gli dieder\u00f2 un andamento pi\u00f9 fluido, senza gli staccato che caratterizzavano il pezzo originale.\nIl brano venne registrato il 18 luglio 1963, nello Studio 2 degli Abbey Road Studios, in tre nastri, sui quali ne vennero aggiunti tre di sovraincisioni. Di questo brano venne fatto solamente un missaggio stereofonico il 29 ottobre dello stesso anno. George Martin e Norman Smith furono stambilmente, sia nella registrazione che nel missaggio, rispettivamente produttore e primo fonico; il ruolo di secondo fonico venne preso da Richard Langham nella registrazione e da Geoff Emerick nel mixaggio.\n\"Devil in Her Heart\" \u00e8 stato pubblicato in Europa su \"With the Beatles\", mentre in America su \"The Beatles' Second Album\".\nIl brano venne registrato due volte per la BBC: una prima versione venne pubblicata sull'EP \"Baby It's You\" del 1994; una seconda, registrata per il programma \"Pop Go The Beatles\" il 3 settembre 1963 e trasmessa per la prima volta il 24 settembre dello stesso anno, \u00e8 stata pubblicata sul secondo disco dell'album doppio \"On Air - Live at the BBC Volume 2\"."}
{"id": "4800309", "revid": "110157", "url": "https://it.wikipedia.org/wiki?curid=4800309", "title": "Beachwood Canyon", "text": "Beachwood Canyon \u00e8 una comunit\u00e0 sulle Hollywood Hills posta nella parte nord del quartiere di Hollywood a Los Angeles, California.\nLa parte superiore del canyon ospita la celebre insegna con la Scritta Hollywood che fu creata nel 1923 proprio per pubblicizzare lo sviluppo edilizio di questa nuova zona.\nLa comunit\u00e0, che ospita oggi oltre 22000 abitanti, fu fondata negli anni '20 dal Gen. M.H. Sherman, dall'editore del Los Angeles Times, Harry Chandler e dal costruttore \"Sidney Woodruff\". Gli architetti che svilupparono l'area presero ispirazione dalle regione a sud della Francia, dall'Italia e dalla Spagna.\nMolti registri fecero pubblicit\u00e0 all'area nel corso degli anni realizzando sul posto film come L'invasione degli Ultracorpi del 1956."}
{"id": "4800313", "revid": "63305689", "url": "https://it.wikipedia.org/wiki?curid=4800313", "title": "Parador de Le\u00f3n", "text": ""}
{"id": "4800315", "revid": "1186766", "url": "https://it.wikipedia.org/wiki?curid=4800315", "title": "Stele di Ankh-ef-en-Khonsu", "text": "La stele di Ankh-ef-en-Khonsu (nota anche come stele della Rivelazione) \u00e8 una stele lignea dipinta scoperta nel 1858 da Fran\u00e7ois Auguste Ferdinand Mariette presso il tempio funerario di Hatshepsut a Deir el-Bahari.\nEssa fu inizialmente preparata per il sacerdote di Montu Ankh-ef-en-Khonsu e fu scoperta vicino alla sua sepoltura costituita da due sarcofagi e due bare interne antropomorfiche.\nLa stele data a circa il 680/70 a.C., tra il periodo finale della XXV dinastia e il principio di quello della XXVI dinastia.\nAll'inizio era collocata nell'ex museo Bulaq, al numero di inventario 666 e, attorno al 1902, fu trasferita al nuovo Museo Egizio del Cairo, appena aperto, (numero d'inventario A 9422; Temporary Register Number 25/12/24/11), dove \u00e8 ancor oggi custodita.\nDescrizione.\nLa stele \u00e8 realizzata in legno ed \u00e8 ricoperta da uno strato di gesso in seguito dipinto. Misura 51,5\u00a0cm in altezza per 31\u00a0cm in larghezza.\nDi fronte a Ankh-ef-en-Khonsu \u00e8 presente un sacerdote di Montu mentre presenta offerte al dio dalla testa di falco Ra-Harakhti (\"Ra-Horus dei Due Orizzonti\"), una forma sincronica degli dei Ra e Horus, che siede su un trono.\nIl simbolo dell'ovest, il luogo dei morti, \u00e8 visibile dietro a Ra-Harakhty.\nSopra le figure, si trova una raffigurazione di Nut, la dea del cielo che si allunga da orizzonte a orizzonte. Subito sotto di lei, si trova il Disco Solare alato, Horus di Behdet.\nLa stele \u00e8 anche nota come \"stele della Rivelazione\" ed \u00e8 un elemento centrale della filosofia religiosa Thelema fondata da Aleister Crowley.\nOrigini.\nLa stele \u00e8 un esempio abbastanza tipico di stele votiva della fine del Terzo periodo intermedio tebano, databile tra la fine della XXV dinastia e l'inizio della XXVI dinastia.\nFu scoperta nel 1854 come parte di un'ampia sepoltura dei sacerdoti di Montu presso Deir el-Bahari e comprendeva il sarcofago del dedicante, Ankh-ef-en-Khonsu.\nTesto.\nLa stele \u00e8 dipinta su entrambe le facce con testi in egiziano antico, alcuni dei quali sono estratti dal Capitolo 91 del \"Libro dei morti\" egiziano, mentre il retro della stele riporta undici linee di testo tratti dai capitoli 30 e 2.\nSi riporta la traduzione del testo. I dizionari utilizzati sono: \"A concise dictionary to middle Egyptian\" di Raymond o'Faulkner ed il dizionario compilato secondo l'ordine del codice Gardiner da Mark Vygus.\nFronte.\n[B1] Parole pronunciate dall'Osiride [cio\u00e8: il defunto], sacerdote di Montu, signore di Waset, colui che apre le ante della porta celeste a Karnak, Ankh-ef-en-Khonsu,\n[B2] vero nel parlare: \"O Sublime! sia egli pregato, Grande nelle Manifestazioni, il grande e prestigioso \"Ba\" che d\u00e0 timore [lett. \"d\u00e0 lui timore\"]\n[B3] agli d\u00e8i e (che) appare in gloria sul suo grande trono, prepara il percorso di \"Ba,\" \"Akh\" e Sheut, poich\u00e9 tu sei attrezzato e risplendi\n[B4]in quanto tale [lett.\"come uno attrezzato\"]. Prepara per me il percorso per il luogo in cui si trovano Ra, Atum, Khepri, e Hathor.\" L'Osiride, sacerdote di Montu, signore di Waset,\n[B5] Ankh-ef-en-Khonsu, (giusto di) voce, figlio del di pari grado [lett. \"figlio dell'uguale\"] Ba-Sa-en-Mut defunto, procreato dalla cantante di Amon Ra, signora della casa, Ta-Nesh.\nRetro.\n[C2] Khonsu, vero nel parlare: \"(O) mio cuore di mia madre\", per due volte. \"(O) mio cuore mentre esistevo,\n[C3] cuore, sulla terra, non starmi contro formalmente (=testimoniare contro di me), non menzionare castigo contro di me\n[C4] presso i magistrati, non opporti forte a me che sono in presenza del grande dio, signore dell'occidente.\n[C5] Dopotutto io sono unito alla terra da colui che \u00e8 nell'occidente del grande cielo. Io sono steso sulla terra.\"\n[C6] Parole pronunciate dall'Osiride, lo stolista di Waset, Ankh-ef-en-Khonsu, vero nel parlare: \"O (tu che sei) unico\n[C7] [unico], risplendi come la luna, va', Osiride, Ankh-ef-\n[C8] en-Khonsu, va dinanzi alla tua moltitudine, oh tu che sei\n[C9] in cielo, ritorna da quelli che si trovano nella luce del giorno.\" \u00c8 aperta da Lui\n[C10] la Duat infatti per l'Osiride, Ankh-ef-en-Khonsu, che proceda nel\n[C11] giorno per fare ogni cosa che am\u00f2 sulla terra, tra i viventi.\nInterpretazione della stele da parte di Aleister Crowley e Thelema.\nLa denominazione di questa stele come \"stele della rivelazione\" fu data nell'aprile 1904 dall'occultista Aleister Crowley, in relazione al suo \"Book of the Law\".\nSecondo Aleister Crowley, sua moglie Rose aveva gi\u00e0 riportato una rivelazione del dio Horus, attraverso il suo messaggero Aiwass.\nLa coppia si rec\u00f2 al Museo Egizio aperto da poco (dove la stele era stata trasferita), per vedere se potevano riconoscere Horus il luned\u00ec 21 marzo 1904.\nRose riconobbe un'immagine del dio su questa stele dipinta, che all'epoca recava il numero di catalogo 666, un numero che deteneva un significato religioso in Thelema.\nSempre secondo Crowley, la stele illustra le tre divinit\u00e0 principali di Thelema: Nuit (l'egiziana Nut), Hadit (l'egiziano Behdety) e Ra-Hoor-Khuit (l'egiziano Ra-Harakhty [\"Ra-Horus dei Due Orizzonti\"]).\nCrowley afferma che egli cen\u00f2 con l'egittologo \u00c9mile Charles Albert Brugsch \"bey\", curatore del Bulaq Museum per discutere della stele in suo possesso e per disporne l'esecuzione di una copia.\nCrowley riporta che l'assistente curatore francese di Brugsch tradusse il testo geroglifico della stele.\nNel 1912 una seconda traduzione fu successivamente eseguita per Crowley da Alan Gardiner e Battiscombe Gunn."}
{"id": "4800318", "revid": "827882", "url": "https://it.wikipedia.org/wiki?curid=4800318", "title": "Dead or Alive 5 Ultimate", "text": " \u00e8 un videogioco del 2013 della serie \"Dead or Alive\", distribuito inizialmente per PlayStation 3 ed Xbox 360. Il titolo rappresenta una versione migliorata di \"Dead or Alive 5\".\nUna versione free-to-play, intitolata \"Dead or Alive 5 Ultimate: Core Fighters\", \u00e8 disponibile sul PlayStation Store, mentre una versione arcade, \"Dead or Alive 5 Ultimate: Arcade\" \u00e8 stata distribuita esclusivamente in Giappone dall'azienda SEGA a partire dal 24 dicembre 2013.\nSviluppo.\nDiverse collaborazioni sono state portati avanti per questo titolo: la collaborazione con SEGA \u00e8 continuata con l'aggiunta di Jacky Bryant come personaggio giocabile; Momiji, Rachel e i livelli Sky City Tokyo, Portaerei e Zona desertica provengono dalla serie \"Ninja Gaiden\" della Tecmo; diversi costumi per i personaggio sono stati ispirati ai videogiochi \"Ragnarok Odyssey ACE\" di Game Arts, \"Warriors Orochi 3 Ultimate\" di Koei e \"\".\nPersonaggi.\nLa versione per console aggiunge cinque personaggi giocabili rispetto a quelli gi\u00e0 presenti in \"Dead or Alive 5\":\nLa versione arcade introduce in esclusiva tre combattenti, in seguito disponibili come DLC nella versione \"Ultimate\":\nLa versione \"Dead or Alive 5 Last Round\" introduce due nuovi combattenti, disponibili in \"Dead or Alive 5 Ultimate\" tramite un DLC a pagamento:\nI personaggi a pagamento sono acquistabili in un unico DLC, in versione con o senza costumi aggiuntivi.\nLivelli.\nDiversi stage sono introdotti, alcuni gi\u00e0 visti in \"Dead or Alive 3\":\nAltre versioni.\n\"Dead or Alive 5 Ultimate: Core Fighters\".\n\u00c8 la versione free-to-play distribuita sul PlayStation Network, in cui \u00e8 possibile utilizzare Ryu Hayabusa, Kasumi, Hayate e Ayane, oltre che ad alcuni personaggi che vengono sbloccati per un tempo limitato. Nel marzo 2014, \u00e8 stata scaricata da oltre un milione di giocatori.\n\"Dead or Alive 5 Ultimate: Arcade\".\n\"Dead or Alive 5 Ultimate: Arcade\" \u00e8 il primo videogioco arcade dopo \"Dead or Alive 2 Millennium\" del 2000. \"Arcade\" \u00e8 stato distribuito in Giappone a partire dal 24 dicembre 2013, basato sull'hardware Sega RingEdge 2 e usando la piattaforma di distribuzione digitale Sega's ALL.Net P-ras MULTI Ver. 2. \"Arcade\" introduce tre nuovi combattenti, la svedese Marie Rose, e il clone di Kasumi, Phase 4, e Nyotengu, una tengu femmina.\nAccoglienza.\nHayashi, parlando di \"Dead or Alive 5\", specific\u00f2: \"non abbiamo in programma di vendere personaggi tramite DLC\", tuttavia vennero aggiunti personaggi scaricabili tramite DLC a pagamento, come Marie Rose e Phase-4.\nIl Team Ninja ha risposto alle critiche dicendo che i personaggi aggiuntivi, come Marie Rose, sono stati creati e sviluppati esclusivamente per la versione arcade, ma vista la grande richiesta dei fan, sono stati resi disponibili anche per la versione console dietro pagamento. Non erano in nessun modo gi\u00e0 presenti nel disco di \"Dead or Alive 5 Ultimate\", ma un'idea successiva ben accolta dai fan."}
{"id": "4800320", "revid": "2029391", "url": "https://it.wikipedia.org/wiki?curid=4800320", "title": "Convento di San Marco (Le\u00f3n)", "text": "Il convento di San Marco o monastero di San Marco \u00e8 uno dei pi\u00f9 importanti monumenti del rinascimento spagnolo di Le\u00f3n insieme alla cattedrale, alla basilica di Sant'Isidoro e alla Casa Botines. Oggi fa parte della catena alberghiera di lusso spagnola Parador."}
{"id": "4800322", "revid": "1543377", "url": "https://it.wikipedia.org/wiki?curid=4800322", "title": "Pote\u0161nye vojska", "text": "Pote\u0161nye vojska o semplicemente pote\u0161nye (in lingua russa \u041f\u043e\u0442\u0435\u0448\u043d\u044b\u0435 \u0432\u043e\u0439\u0441\u043a\u0430, letteralmente \"esercito giocattolo\" o \"esercito da divertimento\") era il nome di un particolare corpo militare costituito nel 1683 presso la corte del futuro zar Pietro I di Russia, all'epoca ancora bambino: in sostanza, si trattava di un'unit\u00e0 militare, progressivamente cresciuta fino a contare diverse centinaia di uomini, creata arruolando servi della corte nonch\u00e9 figli della locale nobilt\u00e0 e amici d'infanzia del futuro sovrano, al fine di fornire a Pietro un addestramento il pi\u00f9 possibile realistico alle arti militari; i \"pote\u0161nye\", un corpo militare perfettamente equipaggiato secondo i canoni pi\u00f9 moderni dell'epoca, venivano utilizzati per inscenare esercitazioni militari e finte battaglie nei giardini della residenza di Pietro a Preobra\u017eenskoe.\nConsiderati il corpo militare pi\u00f9 fedele allo zar, dopo la piena ascesa al trono di Pietro nel 1689 i \"pote\u0161nye\" costituirono la base per la formazione della guardia imperiale russa.\nStoria.\nNato nel 1672, Pietro Alekseevi\u010d Romanov dovette lasciare la corte di Mosca nel 1682, dopo che un sanguinoso colpo di stato aveva portato al potere Sof'ja Alekseevna Romanova, sorella del defunto zar F\u00ebdor III di Russia e sorellastra di Pietro, autoproclamatasi reggente in luogo del sovrano ancora bambino; Pietro si trasfer\u00ec quindi con la madre Natal'ja Kirillovna Nary\u0161kina nella residenza estiva di Preobra\u017eenskoe, un sobborgo di Mosca, dove visse per i successivi sette anni isolato dalla vita politica della corte.\nLa necessit\u00e0 di fornire una preparazione militare al futuro monarca spinse nel novembre del 1683 alla formazione del primo contingente di \"pote\u0161nye\": inizialmente le prime \"reclute\" per il corpo provenivano semplicemente dai \"compagni di giochi\" del giovane Pietro, spesso figli della nobilt\u00e0 locale, ma in seguito il monarca inizi\u00f2 a reclutare nella sua \"armata giocattolo\" anche i servi e i dipendenti della corte presenti a Preobra\u017eenskoe. A dispetto del loro ruolo originario di \"soldati giocattolo\" del monarca bambino, i \"pote\u0161nye\" evolvettero progressivamente in un vero e proprio corpo militare, dotato anche di unit\u00e0 di artiglieria e di cavalleria, inscenando finte battaglie ed esercitazioni militari su scala sempre pi\u00f9 vasta. A differenza del resto dell'esercito russo, la cui organizzazione era ancora in gran parte semi-feudale, i \"pote\u0161nye\" furono organizzati secondo i canoni militari pi\u00f9 moderni dell'epoca e prendendo a modello gli eserciti dell'Europa occidentale: fu richiesta la consulenza di militari di professione, e ufficiali stranieri furono assunti per fungere da istruttori dei \"pote\u0161nye\"; questo dette modo al giovane sovrano di entrare in contatto con specialisti stranieri e favor\u00ec la penetrazione di idee militari moderne in Russia.\nComposto in origine da una cinquantina di componenti (il ventitreenne Sergej Leont\u2032evi\u010d Buchvostov, poi famoso ufficiale della guardia imperiale, fu una delle prime reclute), il corpo sal\u00ec in breve tempo fino a un centinaio di effettivi, riuniti in una \"compagnia di bombardieri\"; nel 1685 l'organico fu espanso fino a 300 uomini, e in aggiunta alla loro apposita caserma a Preobra\u017eenskoe fu costruito un secondo alloggiamento nei pressi del villaggio di Semenovskoe, nonch\u00e9 un piccolo forte vicino alla residenza reale dove esercitarsi nella guerra d'assedio. Con l'aggiunta di volontari tratti dal corpo scelto degli Strel'cy, nel 1687 i \"pote\u0161nye\" furono riorganizzati in due compagnie separate denominate \"Preobra\u017eenskij\" e \"Sem\u00ebnovskij\" con propri contingenti di artiglieria e cavalleria dedicati, per un organico complessivo di circa 600 uomini. Molti dei futuri ufficiali e generali russi dell'epoca di Pietro militarono nei ranghi dei \"pote\u0161nye\": tra questi, in particolare, vi fu Aleksandr Danilovi\u010d Men\u0161ikov, grande amico personale di Pietro e futuro principe dell'impero e Generalissimo dell'esercito russo.\nNel 1689 il giovane Pietro condusse un colpo di stato contro la reggente Sof'ja: grazie all'appoggio della nobilt\u00e0 moscovita, degli Strel'cy e dei suoi addestratissimi \"pote\u0161nye\", Pietro depose la sorellastra e ottenne il pieno controllo dello stato russo. Il nuovo zar avvi\u00f2 subito una serie di riforme per modernizzare le istituzioni russe, e i \"pote\u0161nye\" fornirono i primi elementi per la ricostruzione dell'esercito secondo i canoni europei. Le due compagnie proseguirono ancora per alcuni anni con la loro funzione originaria di addestratori per il sovrano: le simulazioni in cui vennero coinvolti erano sempre pi\u00f9 realistiche, e lo stesso zar rimase leggermente ferito per lo scoppio di una granata durante una di queste esercitazioni nel 1690; tra settembre e l'ottobre del 1694 i \"pote\u0161nye\" furono al centro di una grande esercitazione militare vicino Koshuchovo che fin\u00ec con il coinvolgere quasi 15.000 uomini.\nIl 25 aprile 1695 le due compagnie di \"pote\u0161nye\" furono espanse nell'organico e divennero rispettivamente il Reggimento Preobra\u017eenskij e il Reggimento Sem\u00ebnovskij, le prime due unit\u00e0 operative della futura guardia imperiale russa; lo stesso zar Pietro assunse formalmente il grado di colonnello comandante dei due reggimenti."}
{"id": "4800323", "revid": "767487", "url": "https://it.wikipedia.org/wiki?curid=4800323", "title": "Heredity (film 1918)", "text": "Heredity \u00e8 un film muto del 1918 diretto da William P.S. Earle\nProduzione.\nIl film fu prodotto dalla World Film.\nDistribuzione.\nDistribuito dalla World Film, il film usc\u00ec nelle sale cinematografiche USA il 5 agosto 1918. Fu distribuito anche nei Paesi Bassi dalla Firma Dijkema: ad Amsterdam fu presentato il 9 dicembre 1921, mentre a Utrecht usc\u00ec il 6 gennaio 1922."}
{"id": "4800327", "revid": "767487", "url": "https://it.wikipedia.org/wiki?curid=4800327", "title": "Johann Heinrich Bartholom\u00e4us Walter", "text": " Tra le sue principali opere si ricorda il municipio di Tartu.\nSi trasfer\u00ec a Tartu, oggi in Estonia, come capomastro. Progett\u00f2 e ricostru\u00ec il Municipio di Tartu in seguito al grande incendio di Tartu del 1775 e in seguito Casa Von Bock nel centro della citt\u00e0. Fu sepolto a Tartu il 2 aprile 1802."}
{"id": "4800328", "revid": "125842229", "url": "https://it.wikipedia.org/wiki?curid=4800328", "title": "E salutala per me/Ciak", "text": "E salutala per me/Ciak \u00e8 il diciottesimo 45 giri della cantante pop Raffaella Carr\u00e0, pubblicato nel 1979 dall'etichetta discografica CBS Italiana e distribuito dalle Messaggerie Musicali di Milano.\nIl disco.\nIl singolo, che contiene due brani estratti dall'album \"Applauso\" dello stesso anno, raggiunger\u00e0 la 2\u00aa posizione nella classifica settimanale dei 45 giri pi\u00f9 venduti durante il 1979.\nArrangiamenti e direzione d'orchestra di Danilo Vaona.\nGrafica di Luciano Tallarini, illustrazione di Gianni Ronco.\n\"E salutala per me\".\nBallata che descrive la storia di una donna consapevole del tradimento del proprio uomo, esortandolo ad andare da lei e di smettere di raccontare bugie.\nUn video del brano, girato a Mosca in esterna per la trasmissione \"Millemilioni\" del 1980, \u00e8 presente sul DVD nel cofanetto \"Raffica Carr\u00e0\" del 2007.\nIn una puntata di \"Domenica in\" dell'edizione 1986, la Carr\u00e0 in collegamento con l'ospedale dov'era ricoverato Claudio Villa, omaggi\u00f2 il reuccio dedicandogli questa che era la sua canzone preferita.\nNella terza edizione (93/94) del programma televisivo \"Non \u00e8 la RAI\", Antonella Mosetti, doppiata da Stefania Del Prete, ne canta una cover, la cui versione breve \u00e8 contenuta nella raccolta \"Non \u00e8 la Rai sTREnna\", pubblicata a dicembre del 1993.\nDel brano esiste una versione in spagnolo intitolata \"No le hagas lo que a m\u00ed\" (testo Manolo D\u00edaz), lato a del singolo CBS 8052 pubblicato in Spagna nel 1979 anche come disco promozionale, che al lato b reca il pezzo \"Vuelve\" (testo Luis G\u00f3mez Escolar) a sua volta traduzione della canzone \"Torna da me\".\nNel 1999 nelle raccolte di remix \"Fiesta - I grandi successi\" per l'Italia e \"Fiesta - Grandes \u00c9xitos\" per i mercati latini, Raffaella ha inciso nuovamente il pezzo, rispettivamente in italiano col titolo originale e in spagnolo col titolo cambiato in \"Corre y ve donde est\u00e1 ella\".\n\"Ciak\".\nBrano dal testo alquanto erotico, descrive un rapporto carnale molto intenso tra la protagonista ed il suo uomo.\nLa versione cantata da Raffaella in spagnolo, titolo \"Chak\" e testo di Luis G\u00f3mez Escolar, \u00e8 presente nell'album \"Canta En Espa\u00f1ol\" (CBS S 83880).\nTracce.\nEdizioni musicali Anteprima (Sugar Music)."}
{"id": "4800334", "revid": "54354", "url": "https://it.wikipedia.org/wiki?curid=4800334", "title": "Monastero di San Marcos de Le\u00f3n", "text": ""}
{"id": "4800335", "revid": "300067", "url": "https://it.wikipedia.org/wiki?curid=4800335", "title": "Selma Deliba\u0161i\u0107", "text": "Centro di 195\u00a0cm, ha giocato nella Nazionale svedese.\n\u00c8 stata inoltre allenatrice della squadra amatoriale di bambini Arcobaleno Basket di Porto San Giorgio."}
{"id": "4800343", "revid": "481666", "url": "https://it.wikipedia.org/wiki?curid=4800343", "title": "Joseph Smiley", "text": ""}
{"id": "4800345", "revid": "253269", "url": "https://it.wikipedia.org/wiki?curid=4800345", "title": "Erika Anderson", "text": "Biografia.\nPrima di intraprendere la carriera cinematografica, \u00e8 stata anche una modella, avendo anche occasione di lavorare con il fotografo Helmut Newton."}
{"id": "4800349", "revid": "1573940", "url": "https://it.wikipedia.org/wiki?curid=4800349", "title": "Lasiurus xanthinus", "text": "Lasiurus xanthinus () \u00e8 un pipistrello della famiglia dei Vespertilionidi diffuso nell'America settentrionale.\nDescrizione.\nDimensioni.\nPipistrello di medie dimensioni, con la lunghezza totale tra 109 e 124\u00a0mm, la lunghezza dell'avambraccio tra 43 e 52\u00a0mm, la lunghezza della coda tra 45 e 50\u00a0mm, la lunghezza del piede tra 8 e 11\u00a0mm, la lunghezza delle orecchie tra 11 e 13\u00a0mm e un peso fino a 19\u00a0g.\nAspetto.\nLa pelliccia \u00e8 lunga, densa, soffice e setosa. Il colore generale del corpo \u00e8 giallastro chiaro. Il muso \u00e8 appuntito e largo, dovuto alla presenza di due masse ghiandolari sui lati. Le orecchie sono corte, arrotondate e ben separate. Il trago \u00e8 corto, stretto, con l'estremit\u00e0 arrotondata e curvato in avanti. Le ali sono attaccate posteriormente alla base dell'alluce. La coda \u00e8 lunga e completamente inclusa nell'ampio uropatagio, il quale \u00e8 per met\u00e0 densamente ricoperto di lunghi peli gialli. Il calcar \u00e8 lungo e leggermente carenato.\nBiologia.\nComportamento.\nSi rifugia solitariamente o in piccoli gruppi fino a 15 individui nel denso fogliame di alberi come le palme. L'attivit\u00e0 predatoria inizia a tarda sera. Alcune popolazioni effettuano migrazioni e non sembrano entrare in ibernazione.\nAlimentazione.\nSi nutre di insetti volanti.\nRiproduzione.\nGli accoppiamenti avvengono in autunno, mentre le femmine danno alla luce 1-4 piccoli alla volta all'anno a fine giugno.\nDistribuzione e habitat.\nQuesta specie \u00e8 diffusa nella parte meridionale della California, Arizona, Nuovo Messico, nel Texas sud-occidentale e nel Messico occidentale e centrale.\nVive nella vegetazione spinosa, savane, boschi isolati, pascoli, colture, aree residenziali e in palmeti all'interno di zone desertiche fino a 2.000 metri di altitudine.\nStato di conservazione.\nLa IUCN Red List, considerato il vasto areale, la popolazione presumibilmente numerosa e la presenza in diverse aree protette, classifica \"L.xanthinus\" come specie a rischio minimo (LC)."}
{"id": "4800352", "revid": "767487", "url": "https://it.wikipedia.org/wiki?curid=4800352", "title": "Her Awakening (film 1911)", "text": "Her Awakening \u00e8 un cortometraggio muto del 1911 diretto da D.W. Griffith.\nTrama.\nVergognandosi della madre povera e malvestita, una bella ragazza non ha il coraggio di presentarla a un suo corteggiatore. La madre, affranta, vaga per le strade e rimane uccisa in un incidente. La giovane troppo tardi si rende conto del male che ha fatto.\nProduzione.\nIl film fu prodotto dalla Biograph Company. Venne girato a Fort Lee, nel New Jersey, negli stabilimenti della Biograph.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 28 settembre 1911. Copia della pellicola, un positivo 16\u00a0mm, si trova conservata negli archivi dell'International Museum of Photography and Film at George Eastman House."}
{"id": "4800353", "revid": "63306177", "url": "https://it.wikipedia.org/wiki?curid=4800353", "title": "US Pistoiese", "text": ""}
{"id": "4800357", "revid": "871355", "url": "https://it.wikipedia.org/wiki?curid=4800357", "title": "Grande incendio di Tartu", "text": "Il grande incendio di Tartu ebbe luogo nel 1775 a Tartu e distrusse gran parte della citt\u00e0 che oggi si trova in Estonia, ma all'epoca dei fatti era parte dell'Impero russo. L'incendio distrusse il centro della citt\u00e0.\nStoria.\nTartu perse la maggior parte dei suoi principali edifici in pietra quando furono fatti saltare in aria su ordine di Pietro il Grande, lo zar russo, nel 1707 per evitare che gli svedesi utilizzassero la citt\u00e0 come base militare durante la Grande Guerra del Nord. Finita la guerra, la popolazione torn\u00f2 a Tartu e per il disperato bisogno di case e per la mancanza di risorse cre\u00f2 una grande variet\u00e0 di edifici in legno. Inoltre lo zar aveva dato ordine che nessun edificio in pietra dovesse essere costruito, eccetto che a San Pietroburgo, la nuova capitale russa.\nIl primo grande incendio si verific\u00f2 nel 1763 e l'anno successivo la ricostruzione ebbe luogo grazie a Caterina la Grande. \u00c8 importante sottolineare che Caterina successivamente diede l'ordine di costruire un ponte di pietra sul fiume.\nIl \"Grande Incendio\" si verific\u00f2 nel 1775 e prese avvio da via dei Cavalieri, vicino alla Chiesa di San Giovanni. Un forte vento permise al fuoco di diffondersi da un edificio all'altro; i ponti di legno permisero al fuoco di attraversare il fiume per fare ulteriori danni. Quasi 200 edifici in legno e oltre 40 edifici in pietra furono distrutti. La citt\u00e0 fu ulteriormente danneggiata di proposito, per creare fasce tagliafuoco, abbattendo diciotto edifici.\nAlla fine dell'incendio rimasero solo 160 edifici con soli 40 nell'ex centro della citt\u00e0 dei quali la maggior parte era a nord della citt\u00e0. Casa Uppsala che si trova vicino alla Chiesa di San Giovanni \u00e8 uno dei pochi edifici rimasti in piedi dalla data dell'incendio. Alcune delle sue travi sono stati datate al 1750.\nDopo l'incendio, la citt\u00e0 fu ricostruita interamente secondo linee neoclassiche russe. La prima pietra del Municipio di Tartu fu posta nel 1782 e sotto la direzione di Johann Heinrich Bartholom\u00e4us Walter l'edificio fu completato."}
{"id": "4800358", "revid": "1305772", "url": "https://it.wikipedia.org/wiki?curid=4800358", "title": "Alfred Ryder", "text": "Fratello dell'attrice Olive Deering, recit\u00f2 dal 1944 al 1977 in quattordici film e dal 1950 al 1980 in oltre novanta produzioni televisive.\nBiografia.\nAlfred Ryder inizi\u00f2 a lavorare come attore gi\u00e0 da bambino in teatro e fece parte di diverse produzioni a Broadway fin dalla tenera et\u00e0. Lavor\u00f2 per diversi anni in alcuni radiodrammi e dopo la guerra fece il suo debutto al cinema a met\u00e0 degli anni quaranta e in televisione agli inizi degli anni cinquanta.\nPer gli schermi televisivi fu accreditato diverse volte grazie a numerose interpretazioni di personaggi minori in molti episodi di serie televisive e a diverse apparizioni come guest star e come interprete di pi\u00f9 parti per singola serie, dagli anni cinquanta agli anni settanta, come in sette episodi di \"The Philco Television Playhouse\", tre episodi di \"Studio One\", tre episodi di \"La citt\u00e0 in controluce\", quattro episodi di \"Ben Casey\", tre episodi di \"Viaggio in fondo al mare\", tre episodi di \"Gli invasori\" e due episodi di \"Cannon\". Prese parte anche ad un episodio della serie classica di \"Star Trek\", intitolato nella versione in italiano \"Trappola umana\", trasmesso in prima televisiva nel 1966.\nPer il cinema interpret\u00f2, tra gli altri, Milhauser in \"Vittoria alata\" (1944), Nat Foster in \"Golden Slippers\" (1946), Tony Genaro aka Tony Galvani in \"T-Men contro i fuorilegge\" (1947), il tenente Mike Morris in \"Inchiesta in prima pagina\" (1959), il capitano Benton in \"I temerari del West\" (1963), Doc Barker in \"Invito ad una sparatoria\" (1964), il capitano Yolles in \"Intrighi al Grand Hotel\" (1967), Goudy in \"Il Grinta\" (1969), Tony Champion in \"L'assassino di pietra\" (1973), O. J. Onselm in \"The Legend of Hillbilly John\" (1974) e l'astrologo in \"Incredibile viaggio verso l'ignoto\" (1975). La sua carriera televisiva termin\u00f2 con il film TV \"Bogie\" trasmesso nel 1980, mentre per il grande schermo l'ultimo ruolo che interpret\u00f2 fu quello nel film \"Tracks - lunghi binari della follia\" (1977).\nMor\u00ec nel New Jersey, a Englewood, il 16 aprile 1995, all'et\u00e0 di 79 anni."}
{"id": "4800362", "revid": "1888309", "url": "https://it.wikipedia.org/wiki?curid=4800362", "title": "Crippa (Sirtori)", "text": "Crippa \u00e8 una localit\u00e0 del comune di Sirtori in provincia di Lecco posta a sudest del centro abitato, verso Vigan\u00f2.\nStoria.\nLa localit\u00e0, che nel 927\u00e8 attestata come \"Creupa\", nel XV secolo costituiva un borgo fortificato\".\" \nRegistrato agli atti del 1751 come un villaggio milanese di soli 95 abitanti, alla proclamazione del Regno d'Italia nel 1805 risultava avere 104 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Sirtori, ma il Comune di Crippa fu poi ripristinato con il ritorno degli austriaci nell'ambito della loro politica restauratrice. L'abitato non diede per\u00f2 alcun segno di crescita nei decenni successivi, tanto che fu lo stesso governo di Vienna a dover successivamente tornare sui suoi passi e riconoscere la razionalit\u00e0 dell'operato francese, tanto da deliberare nel 1844 la nuova e definitiva annessione a Sirtori."}
{"id": "4800363", "revid": "15756", "url": "https://it.wikipedia.org/wiki?curid=4800363", "title": "S. John Launer", "text": "Launer ha partecipato a diverse produzioni per la televisione, oltre 80 dal 1954 al 1987, e a 17 produzioni cinematografiche dal 1955 al 1981. \u00c8 stato accreditato anche con i nomi John Launer, S. Jon Launer e S. J. Louner.\nBiografia.\nS. John Launer nacque a Cleveland il 5 novembre 1919. Debutt\u00f2 al cinema e in televisione a met\u00e0 degli anni cinquanta. Per il teleschermo fu accreditato diverse volte per numerose interpretazioni, tra cui quelle di diversi personaggi presenti in pi\u00f9 di un episodio, come Marshall Houts in 23 episodi della serie \"The Court of Last Resort\" dal 1957 al 1958 e il giudice in 33 episodi della serie \"Perry Mason\" dal 1958 al 1966. Interpret\u00f2 inoltre numerosi altri personaggi secondari o ruoli da guest star in molti episodi di serie televisive dagli anni cinquanta agli anni settanta, anche con personaggi diversi in pi\u00f9 di un episodio; partecip\u00f2, tra l'altro a due episodi di \"Playhouse 90\", due episodi di \"I racconti del West\", cinque episodi di \"F.B.I.\" e sei episodi di \"Dragnet 1967\". Prese parte anche a quattro episodi della serie classica di \"Ai confini della realt\u00e0\" (in uno dei quali viene accreditato solo per la voce).\nLa sua carriera cinematografica pu\u00f2 contare su diverse presenze con varie interpretazioni tra cui il capitano Dave Harris in \"Banditi atomici\" del 1955, Mac in \"I conquistatori dell'uranio\" del 1956, il dottor Emery Forrest in \"Il mostro della California\" del 1956, il capo della polizia in \"Delitto senza scampo\" del 1957, Bill Logan in \"I Was a Teenage Werewolf\" del 1957, Sam Ward in \"Marnie\" del 1964, il generale Nelson in \"Tamburi ad ovest\" del 1964, il sindaco Fiergol in \"A tutto gas\" del 1968 e Kinsella in \"Pendulum\" del 1969. La sua ultima apparizione per gli schermi televisivi avvenne nel film TV \"V.I.P.$. omicidi club\", andato in onda nel 1987, che lo vede nel ruolo di un giudice. Il suo ultimo film \u00e8 stato \"Mammina cara\" del 1981 in. Mor\u00ec a Los Angeles l'8 settembre 2006.\n\u00c8 stato sposato per 55 anni (1948-2003) con Estelle Schwartz da cui ha avuto due figli."}
{"id": "4800364", "revid": "599013", "url": "https://it.wikipedia.org/wiki?curid=4800364", "title": "Chiesa della Madre di Dio (Hajd\u00fadorog)", "text": "La chiesa della Madre di Dio (in ungherese: \"Istensz\u00fcl\u0151 Bevezet\u00e9se a Templomba Sz\u00e9kesegyh\u00e1z\") \u00e8 l'ex cattedrale dell'eparchia di Hajd\u00fadorog, che nel 2015 \u00e8 stata elevata ad arcieparchia, si trova nella citt\u00e0 di Hajd\u00fadorog, in Ungheria.\nStoria.\nLa chiesa, elevata a cattedrale da papa Pio XII nel 1912, risale al XVII secolo e poggia su fondamenta precedenti e ha subito pi\u00f9 volte nel tempo restauri ed opere di ricostruzione, l'ultima volta nel 2006. La cattedrale, i cui interni rispecchiano la tradizione liturgica greco-cattolica, \u00e8 il principale luogo di culto della citt\u00e0 di Hajd\u00fadorog, dove oltre l'80% dei cittadini \u00e8 di fede greco-cattolica.\nIl 19 marzo 2015 la cattedrale \u00e8 stata traslata nella chiesa di Santa Maria del Patrocinio di Debrecen."}
{"id": "4800372", "revid": "253269", "url": "https://it.wikipedia.org/wiki?curid=4800372", "title": "Karl Lukas", "text": "\u00c8 apparso in una trentina di film dal 1953 al 1988 ed ha recitato in pi\u00f9 di 80 produzioni per la TV dal 1951 al 1991.\nBiografia.\nKarl Lukas nacque a Lowell, in Massachusetts, il 21 agosto 1919. Inizi\u00f2 a lavorare come attore in teatro e fece parte di diverse produzioni (tra cui \"Mister Roberts\" con Henry Fonda) fin dagli anni quaranta. Debutt\u00f2 al cinema e in televisione agli inizi degli anni cinquanta ma parallelamente port\u00f2 avanti la carriera teatrale. Attore caratterista, per il teleschermo vanta una lunga serie di partecipazioni a serie televisive. Interpret\u00f2 tra gli altri, il soldato Stash Kadowski in 94 episodi della serie \"The Phil Silvers Show\" dal 1955 al 1958, Scotty in nove episodi della serie \"Tre nipoti e un maggiordomo\" dal 1966 al 1968 (pi\u00f9 un altro episodio con un altro ruolo) e Carl in sei episodi della serie \"A cuore aperto\" dal 1985 al 1987. Lukas interpret\u00f2, nella sua prolifica carriera televisiva, anche molti personaggi non regolari o presenti in un solo episodio, occasionalmente diversi ruoli in pi\u00f9 episodi per singola serie, come in due episodi di \"Hennesey\", quattro episodi di \"Alfred Hitchcock presenta\", quattro episodi di \"Mister Ed, il mulo parlante\", tre episodi di \"Gunsmoke\", due episodi di \"Shane\", quattro episodi di \"Vita da strega\", due episodi di \"Mannix\", due episodi di \"Bonanza\" e due episodi di \"Cannon\".\nCollezion\u00f2 inoltre diverse presenze per gli schermi cinematografici recitando in ruoli pi\u00f9 o meno secondari, come il sergente Hutchins in \"Under Fire\" del 1957, Hal Bruck in \"La vera storia di Lynn Stuart\" del 1958, Agnelli in \"\u00c8 sbarcato un marinaio\" del 1958, Hallert in \"Inferno sul fondo\" del 1958, Greenie in \"L'agguato\" del 1959, Dugan in \"C'era una volta un piccolo naviglio\" del 1959, un poliziotto in \"Un marziano sulla Terra\" del 1960, Otis in \"Uomini e cobra\" del 1970, il capitano della USS \"California\" Harold C. Train in \"Tora! Tora! Tora!\" del 1970, Connors in \"Las Vegas Lady\" del 1975, il barista Wally in \"Whiffs la guerra esilarante del soldato Frapper\" del 1975 e Charley in \"Un gioco estremamente pericoloso\" del 1975.\nNel 1991 recit\u00f2 nel film TV \"Don't Touch My Daughter\", che resta la sua ultima apparizione per il teleschermo mentre per il cinema l'ultimo ruolo che interpret\u00f2 fu quello di un barista nel film del 1988 \"Alla scoperta di pap\u00e0\". Mor\u00ec a Westlake Village, in California, il 16 gennaio 1995 e fu seppellito al San Fernando Mission Cemetery di Mission Hills."}
{"id": "4800375", "revid": "767487", "url": "https://it.wikipedia.org/wiki?curid=4800375", "title": "The Adventures of Billy", "text": "The Adventures of Billy \u00e8 un cortometraggio muto del 1911 diretto da D.W. Griffith che appare anche nel cast del film in un piccolo ruolo.\nSecondo le accettate convenzioni dell'epoca, era comune che in teatro e al cinema ad attrici bambine (da Marie Eline a Violet Radcliffe) si offrissero indifferentemente parti di bambina e di bambino. Il caso della piccola Edna Foster protagonista del film \u00e8 tuttavia singolare, in quanto ad ella vengono affidate non solo pressoch\u00e9 esclusivamente parti maschili ma la Biograph costruisce su di lei un personaggio di bambino, \"Billy\", ripetuto in diverse pellicole. \u00c8 il primo caso nella storia del cinema di un personaggio maschile ad essere creato basandosi su un'interprete femminile. La Biograph nasconde la vera identit\u00e0 dell'attrice e a lungo anche sulla stampa ci si riferisce a \"Billy\" come ad un attore bambino.\nTrama.\nBilly \u00e8 un ragazzino che si guadagna la vita come lustrascarpe. Nel suo vagabondare incontra due vagabondi che lo costringono a mendicare per loro. Durante una rapina essi uccidono accidentalmente un uomo. Billy li vede e i due decidono che devono mettere a tacere lo scomodo testimone uccidendo anche lui. Ma rinchiuso in un casotto Billy riesce a scrivere un messaggio di aiuto che affida ad un cane. I soccorsi arrivano giusto in tempo per salvarlo.\nProduzione.\nIl film fu prodotto dalla Biograph Company. Venne girato nel New Jersey, a Fort Lee e a Westfield.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 19 ottobre 1911.\nCopia della pellicola in 16\u00a0mm \u00e8 stata riversata in DVD e distribuita il 26 aprile 2006 in un cofanetto dal titolo \"Nickelodia - Volume 1 (1911-1915)\"."}
{"id": "4800377", "revid": "92723", "url": "https://it.wikipedia.org/wiki?curid=4800377", "title": "Concattedrale di Sant'Antonio di Padova (B\u00e9k\u00e9scsaba)", "text": "La concattedrale di Sant'Antonio di Padova (in ungherese: \"P\u00e1duai Szent Antal-t\u00e1rssz\u00e9kesegyh\u00e1z\") \u00e8 la chiesa concattedrale della diocesi di Seghedino-Csan\u00e1d, si trova nella citt\u00e0 di B\u00e9k\u00e9scsaba, in Ungheria, dove \u00e8 stata edificata nel 1910."}
{"id": "4800380", "revid": "2091899", "url": "https://it.wikipedia.org/wiki?curid=4800380", "title": "Dire, fare, baciare", "text": "Dire, fare, baciare (titolo originale \"Snog Marry Avoid?\") \u00e8 stato un reality show britannico in onda dal 2008 al 2013 su BBC Three, basato sulla trasformazione delle persone che si truccano troppo e si vestono in modo eccessivo in bellezze naturali. A dare consigli di bellezza c'era POD, una macchina che vuole riportare tutte le persone \"finte\" in bellezze naturali.\nLo show \u00e8 stato condotto per le prime quattro stagioni da Jenny Frost, membro del gruppo pop britannico Atomic Kitten, e per le ultime due da Ellie Taylor.\nOriginariamente il reality show \u00e8 andato in onda sulla rete televisiva inglese BBC Three a partire dal 28 luglio 2008. La versione italiana dello show \u00e8 stato trasmesso a partire dal 6 aprile 2013 sulla rete Real Time con la conduzione di Carla Gozzi.\nA livello internazionale.\nIn Germania \u00e8 stata trasmessa una versione dello show a partire dal 2008 sul canale tedesco ProSieben, intitolata \"Love Date or Hate \u2013die ehrlichste Starstyle-Rubrik der Welt\", come parte del programma \"red! \u2013 Stars, Lifestyle &amp; More\". Ma a causa delle forti critiche ricevute, lo show \u00e8 stato cancellato dopo pochi mesi. In questa versione tedesca, POD \u00e8 chiamata \"Stylomat\".\nIn Russia \u00e8 stata trasmessa una versione dal titolo \"\u041a\u043e\u0441\u043c\u0435\u0442\u0438\u0447\u0435\u0441\u043a\u0438\u0439 \u0440\u0435\u043c\u043e\u043d\u0442 (Kosmeticheskij remont]\" trasmessa a partire dal 23 maggio 2011 sul canale Muz-TV. \u00c8 stato presentato dall'attrice di teatro e televisiva Aleksandra Rebenok.\nCuriosit\u00e0.\nSolitamente ogni episodio \u00e8 incentrato su due protagonisti; tuttavia, nel corso delle sei stagioni del programma vi sono state varie eccezioni:"}
{"id": "4800382", "revid": "101668015", "url": "https://it.wikipedia.org/wiki?curid=4800382", "title": "Lomaniga", "text": "Lomaniga (\"Luman\u00ecga\" in dialetto brianzolo) \u00e8 una frazione del comune di Missaglia, in provincia di Lecco, posta a sudest del centro abitato, sulla strada provinciale verso Montevecchia.\nTerritorio.\nLa frazione di Lomaniga \u00e8 formata da un villaggio principale, dove vive la maggior parte degli abitanti, e da alcune localit\u00e0 isolate in cui si trovano principalmente vecchie cascine (come Cascina Palazzina, Cascina Albareda e Cascina Oliva).\nNella parte alta di Lomaniga si trova Villa Carozzi, una grande villa che tra il XIX ed il XX secolo era utilizzata come residenza estiva da una ricca famiglia milanese. \nNel mese di ottobre, a Lomaniga si svolge da pi\u00f9 di quarant'anni la sagra \"Castegn, Salamitt e Pincianel\" (letteralmente \"Castagne, Salamini e Piancianello, vino tipico della zona), una delle feste paesane pi\u00f9 conosciute della Brianza.\nStoria.\nRegistrato agli atti del 1751 come un villaggio milanese di 295 abitanti insieme alla frazione di \"Albareda Maggiore\", alla proclamazione del Regno d'Italia nel 1805 risultava avere 316 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Missaglia, ma il Comune di Lomaniga fu poi ripristinato con il ritorno degli austriaci. L'abitato crebbe poi discretamente, tanto che nel 1853 risult\u00f2 essere popolato da 475 anime, salite a 599 nel 1871. L'inizio del XX secolo segn\u00f2 un periodo di relativa vivacit\u00e0 per la borgata, tanto che nel 1921 si contarono 924 abitanti, ma nel 1928 il comune fu soppresso dal governo fascista che riprese l'antico modello napoleonico e lo un\u00ec nuovamente a Missaglia."}
{"id": "4800386", "revid": "599013", "url": "https://it.wikipedia.org/wiki?curid=4800386", "title": "Cattedrale di Sant'Anna (Debrecen)", "text": "La cattedrale di Sant'Anna (in ungherese: \"Szent Anna-sz\u00e9kesegyh\u00e1z\") \u00e8 dal 1993 la chiesa cattedrale della diocesi di Debrecen-Ny\u00edregyh\u00e1za, si trova nella citt\u00e0 di Debrecen, in Ungheria.\nStoria.\nLa chiesa barocca \u00e8 stata edificata nel 1721, grazie alla commissione del cardinale Imre Cs\u00e1ky, su progetto dell'architetto milanese Giovanni Battista Carlone e consacrata a Sant'Anna nel 1746. Nel 1811 la torre della chiesa rimase danneggiata in un incendio e nel 1834 vennero edificate due torri su progetto di Ferenc Povolny. Nei lavori di restauro del 1928 sono state aggiunte le entrate laterali, \u00e8 stato rinnovato l'ingresso con la creazione di un'ampia scalinata e sono state restaurate le tre statue poste sulla facciata e dedicate a Sant'Emerico, Santo Stefano e alla Madonna con Bambino."}
{"id": "4800387", "revid": "367445", "url": "https://it.wikipedia.org/wiki?curid=4800387", "title": "A tu per tu (album)", "text": "A tu per tu \u00e8 un album del cantautore italiano Sergio Caputo, pubblicato nel 2006.\nDescrizione.\nSi tratta di una raccolta di alcuni suoi successi eseguiti in modo essenziale: solamente chitarra e voce.\n\u00ab\"A Tu Per Tu \u00e8 stato il mio modo di dare ai miei estimatori una specie di \"concerto privato\", un po' come se andassi a casa loro con la chitarra a suonargli i loro brani preferiti. Mi confermano che se metti su il CD e chiudi gli occhi, l'impressione \u00e8 che io sia l\u00ec in persona con la chitarra a cantare e suonare.\"\u00bb "}
{"id": "4800391", "revid": "6923", "url": "https://it.wikipedia.org/wiki?curid=4800391", "title": "Reginbaldo II di Dillingen", "text": "Biografia.\nEra un monaco benedettino, nel monastero dei Santi Ulrico e Afra ad Augusta, in Germania. \nNel 1015 si \u00e8 trasferito al monastero di Edersberg. Nel 1022 divenne abate di Lorsch e pi\u00f9 tardi fond\u00f2 il monastero di Heiligenberg. Nel 1023 con altri nove abati partecip\u00f2 al sinodo provinciale di Seligenstadt voluto da Aribo di Magonza e nel 1027, ha preso parte al Sinodo di Francoforte.\nNel 1032 divenne Vescovo di Spira.\nCulto.\nViene ricordato il 13 ottobre."}
{"id": "4800393", "revid": "585241", "url": "https://it.wikipedia.org/wiki?curid=4800393", "title": "EBook reader", "text": ""}
{"id": "4800395", "revid": "599013", "url": "https://it.wikipedia.org/wiki?curid=4800395", "title": "Her Awakening", "text": ""}
{"id": "4800401", "revid": "767487", "url": "https://it.wikipedia.org/wiki?curid=4800401", "title": "Her Awakening (film 1914 Gregory)", "text": "Her Awakening \u00e8 un cortometraggio muto del 1914 diretto da Carl Gregory.\nProduzione.\nIl film fu prodotto dalla Thanhouser Film Corporation (come Princess).\nDistribuzione.\nDistribuito dalla Mutual Film, il film - un cortometraggio di una bobina - usc\u00ec nelle sale cinematografiche USA il 17 aprile 1914."}
{"id": "4800406", "revid": "767487", "url": "https://it.wikipedia.org/wiki?curid=4800406", "title": "Her Awakening (film 1914 Cabanne)", "text": "Her Awakening \u00e8 un cortometraggio muto del 1914 diretto da Christy Cabanne sotto la supervisione di D.W. Griffith.\nProduzione.\nIl film fu prodotto dalla Majestic Motion Picture Company.\nDistribuzione.\nDistribuito dalla Mutual, il film - un cortometraggio in due bobine - usc\u00ec nelle sale cinematografiche statunitensi il 20 settembre 1914."}
{"id": "4800411", "revid": "486946", "url": "https://it.wikipedia.org/wiki?curid=4800411", "title": "EBook", "text": ""}
{"id": "4800413", "revid": "767487", "url": "https://it.wikipedia.org/wiki?curid=4800413", "title": "Italian Blood", "text": " Italian Blood \u00e8 un cortometraggio muto del 1911 diretto da D.W. Griffith.\nProduzione.\nIl film fu prodotto dalla Biograph Company. Venne girato a Coytesville, New Jersey.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 9 ottobre 1911."}
{"id": "4800421", "revid": "599013", "url": "https://it.wikipedia.org/wiki?curid=4800421", "title": "The Unveiling", "text": ""}
{"id": "4800422", "revid": "256896", "url": "https://it.wikipedia.org/wiki?curid=4800422", "title": "Museo di scienze naturali di Bergamo", "text": ""}
{"id": "4800423", "revid": "767487", "url": "https://it.wikipedia.org/wiki?curid=4800423", "title": "The Unveiling (film 1911)", "text": "The Unveiling \u00e8 un cortometraggio muto del 1911 diretto da D.W. Griffith.\nProduzione.\nIl film fu prodotto dalla Biograph Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 16 ottobre 1911."}
{"id": "4800424", "revid": "767487", "url": "https://it.wikipedia.org/wiki?curid=4800424", "title": "The Trail of Books", "text": "The Trail of Books \u00e8 un cortometraggio muto del 1911 diretto da D.W. Griffith.\nTrama.\nUna bambina, volendo mettere fine a un litigio che sembra senza soluzione tra i suoi genitori, escogita un piano: prende in casa un pacco di libri e li semina per strada. La traccia lasciata dalla piccola porter\u00e0 mamma e pap\u00e0 a correre dietro alla bambina scomparsa che verr\u00e0 trovata alla fine insieme a due barboni. Le angosce provocate dalla sparizione della figlia metter\u00e0 nel dimenticatoio le precedenti incomprensioni, riunendo la famigliola che ora \u00e8 felice.\nProduzione.\nIl film fu prodotto dalla Biograph Company. Venne girato a Fort Lee, nel New Jersey, la citt\u00e0 dove si trovavano gli stabilimenti della casa di produzione.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 9 novembre 1911."}
{"id": "4800425", "revid": "256896", "url": "https://it.wikipedia.org/wiki?curid=4800425", "title": "Istituto Superiore di Sanit\u00e0", "text": ""}
{"id": "4800429", "revid": "775372", "url": "https://it.wikipedia.org/wiki?curid=4800429", "title": "F\u00e9d\u00e9ration Sahraoui du Footballe", "text": "La F\u00e9d\u00e9ration Sahraoui du Footballe (FSF) (in spagnolo Federaci\u00f3n Saharaui de F\u00fatbol, in arabo \u0627\u0644\u0635\u062d\u0631\u0627\u0648\u064a\u0629 \u0644\u0643\u0631\u0629 \u0627\u0644\u0642\u062f\u0645, in inglese Sahrawi Football Federation, in italiano Federazione Calcistica del Sahrawi) \u00e8 l'organizzazione calcistica che controlla e organizza il calcio nella Repubblica Democratica Araba dei Sahrawi.\nAffiliazione internazionale.\nLa Federazione Calcistica del Sahrawi non \u00e8 affiliata n\u00e9 alla CAF n\u00e9 alla FIFA. Sono stati la prima federazione a essere affiliati provvisoriamente alla NF-Board nel dicembre 2003. Il 25 marzo 2012, Mohamed Moulud Mohamed Fadel, RASD Ministro della Giovent\u00f9 e dello Sport, ha annunciato la creazione della squadra nazionale di calcio Sahrawi, con decisione per i propri giocatori della squadra, affermando che \"la ragione dietro la sua assenza delle competizioni calcistiche africane \u00e8 dovuto alla sua non appartenenza alla Confederazione del Calcio Africano."}
{"id": "4800430", "revid": "1652635", "url": "https://it.wikipedia.org/wiki?curid=4800430", "title": "The Making of a Man", "text": ""}
{"id": "4800432", "revid": "767487", "url": "https://it.wikipedia.org/wiki?curid=4800432", "title": "The Making of a Man (film 1911)", "text": "The Making of a Man \u00e8 un cortometraggio muto del 1911 diretto da D.W. Griffith.\nTrama.\nInfatuata di un attore, una giovane donna corre dietro all'uomo e si intrufola nella compagnia di giro che sta mettendo in scena lo spettacolo in una citt\u00e0 vicina. Ma il padre della ragazza la va a cercare per riportarla a casa.\nProduzione.\nIl film fu prodotto dalla Biograph Company. Venne girato Fort Lee, nel New Jersey, sede della casa di produzione.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 5 ottobre 1911."}
{"id": "4800436", "revid": "256896", "url": "https://it.wikipedia.org/wiki?curid=4800436", "title": "Arco di trionfo (Firenze)", "text": ""}
{"id": "4800437", "revid": "1799663", "url": "https://it.wikipedia.org/wiki?curid=4800437", "title": "Pianeta di ferro", "text": "Un pianeta di ferro \u00e8 un pianeta di tipo terrestre costituito principalmente da un nucleo di ferro, che ha solitamente un raggio minore e una maggior densit\u00e0 rispetto ai pianeti di silicio, e che a differenza dei pianeti interni del sistema solare, Terra compresa, hanno un piccolo mantello di silicati. Il pianeta che pi\u00f9 si avvicina a queste caratteristiche nel sistema solare \u00e8 Mercurio, che ha un nucleo di ferro e nichel che costituisce il 60% della massa totale del pianeta. \u00c8 stata tuttavia ipotizzata l'esistenza di pianeti con un nucleo ferroso di dimensioni maggiori a quelle del pianeta pi\u00f9 interno del sistema solare, come ad esempio KOI-1843 b, Kepler-78 b e Kepler-10 b, che con un raggio del 40% superiore a quello terrestre ha una massa 4,6 volte superiore.\nOrigine.\nI pianeti con nuclei ferrosi potrebbero essere i resti di pianeti rocciosi composti normalmente da silicati e metalli i cui mantelli rocciosi sono stati disgregati da impatti di asteroidi giganti. Gli attuali modelli di formazione planetaria prevedono che i pianeti ricchi di ferro si formino in orbite strette attorno a stelle massicce presumibilmente circondate da un disco protoplanetario ricco di ferro. Lo stesso Mercurio infatti si form\u00f2 nella parte interna del disco, dove l'abbondanza di ferro era presumibilmente maggiore.\nCaratteristiche.\nI pianeti ricchi di ferro sono pi\u00f9 densi e piccoli rispetto ad altri pianeti di massa comparabile. Tali pianeti non hanno placche tettoniche e \nforti campi magnetici come la Terra, poich\u00e9 si raffreddano rapidamente dopo la loro formazione.\nEssendo ricchi di ferro la gravit\u00e0 su un pianeta di dimensioni terrestri \u00e8 pi\u00f9 elevata che sul nostro pianeta, e di conseguenza su una superficie solida i rilievi sarebbero meno elevati mentre i fenomeni atmosferici sarebbero probabilmente pi\u00f9 violenti."}
{"id": "4800438", "revid": "640277", "url": "https://it.wikipedia.org/wiki?curid=4800438", "title": "Pianeta ferroso", "text": ""}
{"id": "4800439", "revid": "1566286", "url": "https://it.wikipedia.org/wiki?curid=4800439", "title": "Booth Colman", "text": "Nel corso della sua carriera televisiva \u00e8 stato accreditato in oltre 120 produzioni dal 1953 al 2008. Ha partecipato inoltre a pi\u00f9 di 40 film per il grande schermo dal 1952 al 2003.\nBiografia.\nBooth Colman debutt\u00f2 al cinema e in televisione agli inizi degli anni cinquanta. Apparve in numerose serie televisive, interpretando personaggi come Zaius in sei episodi della serie \"Il pianeta delle scimmie\" (1974), Schnider in un doppio episodio della serie \"Delvecchio\" (1977) e il dottor Felix Burke in cinque episodi della serie \"Febbre d'amore\" (1986). Numerose anche le sue presenze in decine di serie televisive come guest star o personaggio minore, occasionalmente con ruoli diversi in pi\u00f9 di un episodio.\nPer il grande schermo interpret\u00f2, tra gli altri, Hiram in \"Il calice d'argento\" (1954), il capitano Stanhope in \"Il covo dei contrabbandieri\" (1955), Mories in \"Mondo senza fine\" (1956), Maxler in \"I trafficanti di Hong Kong\" (1956), il tenente Stefko in \"The Beast of Budapest\" (1958), Angelo Guglietta in \"Runaway Girl\" (1965), il governatore Murray in \"L'ultimo eroe del West\" (1971), il professor Halton in \"I Love You... Good-bye\" (1974) e il dottor Watson in \"Norma Rae\" (1979)."}
{"id": "4800440", "revid": "125946636", "url": "https://it.wikipedia.org/wiki?curid=4800440", "title": "H. M. Wynant", "text": "Ha recitato dal 1957 al 2009 in oltre 20 film e dal 1955 al 2007 in oltre 120 produzioni televisive. Nel corso della sua carriera, fu accreditato anche con i nomi H.M. Winant e Haim Winant.\nBiografia.\nH. M. Wynant nacque a Detroit il 12 febbraio 1927. Debutt\u00f2 al cinema e in televisione a met\u00e0 degli anni cinquanta. Per il piccolo schermo fu accreditato diverse volte per numerose interpretazioni, tra cui quelle di alcuni personaggi presenti in pi\u00f9 di un episodio, come il maggiore Joe Hale in due episodi della serie \"Men Into Space\" nel 1959 e Ed Chapman in tre episodi della serie \"Dallas\" dal 1981 al 1982. Wynant interpret\u00f2 per\u00f2, nella sua prolifica carriera televisiva, soprattutto personaggi non regolari o presenti in un solo episodio, occasionalmente diversi ruoli in pi\u00f9 episodi per singola serie, come in due episodi di \"Lux Video Theatre\", quattro episodi di \"Playhouse 90\", tre episodi di \"Death Valley Days\", quattro episodi di \"Hawaiian Eye\", tre episodi di \"Carovane verso il west\", cinque episodi di \"Branded\", quattro episodi di \"Selvaggio west\", tre episodi di \"Il virginiano\", otto episodi di \"Gunsmoke\", quattro episodi di \"Missione Impossibile\", tre episodi di \"Cannon\" e 10 episodi di \"Perry Mason\". Prese parte anche ad un episodio della serie classica di \"Ai confini della realt\u00e0\", intitolato nella versione in italiano \"Ululati nella notte\", trasmesso in prima televisiva nel 1960.\nCollezion\u00f2 inoltre diverse presenze per gli schermi cinematografici recitando in ruoli pi\u00f9 o meno secondari, come Crazy Wolf in \"La tortura della freccia\" del 1957, Black Eagle in \"Passo Oregon\" del 1957, Hendrix in \"Mare caldo\" del 1958, Vince Bradley in \"Bionde, rosse, brune...\" del 1963, Bo Bluedog in \"Letti separati\" del 1963, il dottor Morris in \"La vita corre sul filo\" del 1965, il capitano Dick Brown in \"Sail to Glory\" del 1967, Maxwell Carstairs in \"Track of Thunder\" del 1967, Sonny Steelgrave in \"L'investigatore Marlowe\" del 1969, Hoskyns in \"\" del 1972, Mr. Potter in \"Grand Jury\" del 1976, Dave in \"Prigionieri della Terra\" del 1981, J.W. McCreedy in \"Tradimento fatale\" del 1997, Hector MacDougall in \"Whigmaleerie\" del 2005, il dottor Applethorpe in \"Trail of the Screaming Forehead\" del 2007, il generale Scottmanson in \"The Lost Skeleton Returns Again\" del 2009 e il dottor Van Von Vandervon in \"Dark and Stormy Night\" del 2009."}
{"id": "4800441", "revid": "921573", "url": "https://it.wikipedia.org/wiki?curid=4800441", "title": "Maudie Prickett", "text": "\u00c8 apparsa in oltre 70 film dal 1938 al 1969 ed ha recitato in pi\u00f9 di 80 produzioni per la TV dal 1952 al 1974.\nBiografia.\nMaudie Prickett nacque a Portland il 25 ottobre 1914. Debutt\u00f2 al cinema non accreditata alla fine degli anni trenta e in televisione agli inizi degli anni cinquanta. Per il teleschermo fu accreditata diverse volte per numerose interpretazioni, tra cui quelle di diversi personaggi presenti in pi\u00f9 di un episodio, come Miss Gordon, la segretaria di Jack, in 11 episodi della serie \"The Jack Benny Program\" dal 1954 al 1964, Cassie Murphy in sette episodi della serie \"Date with the Angels\" nel 1957, Rosie in 36 episodi della serie \"Hazel\" dal 1961 al 1966, Mrs. Larch in cinque episodi della serie \"The Andy Griffith Show\" dal 1964 al 1967 e Myrtle in cinque episodi della serie \"Mayberry R.F.D.\" dal 1970 al 1971 (pi\u00f9 un altro episodio con un altro ruolo). Continu\u00f2 la sua carriera per il piccolo schermo impersonando una miriade di personaggi minori e inanellando una serie di apparizioni da guest star in decine di episodi di serie televisive, dall'epoca d'oro della televisione statunitense fino agli anni settanta e recit\u00f2 anche in ruoli diversi per la stessa serie in pi\u00f9 di un episodio.\nCollezion\u00f2 inoltre diverse presenze, molte non accreditate, per il grande schermo recitando in ruoli pi\u00f9 o meno secondari, come la cameriera Elsie in \"Intrigo internazionale\" del 1959, Matty Frommel in \"Messenger of Peace\" del 1947 e Ma Beasley in \"Eight-Ball Andy\" del 1948.\nSi ritir\u00f2 dalle scene televisive interpretando Mrs. Chandler in un episodio della serie \"McMillan e signora\" trasmesso nel 1974 mentre per gli schermi cinematografici l'ultimo personaggio a cui ha dato vita \u00e8 quello di Mrs. Potter nel film del 1969 \"The Maltese Bippy\". Mor\u00ec a Pasadena il 14 aprile 1976 e fu seppellita al Mountain View Cemetery and Mausoleum di Altadena."}
{"id": "4800443", "revid": "1573940", "url": "https://it.wikipedia.org/wiki?curid=4800443", "title": "Lasiurus intermedius", "text": "Lasiurus intermedius () \u00e8 un pipistrello della famiglia dei Vespertilionidi diffuso nell'America settentrionale e centrale.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 60 e 89\u00a0mm, la lunghezza dell'avambraccio tra 48 e 58\u00a0mm, la lunghezza della coda tra 47 e 64\u00a0mm, la lunghezza del piede tra 11 e 13\u00a0mm, la lunghezza delle orecchie tra 17 e 20\u00a0mm e un peso fino a 28\u00a0g.\nAspetto.\nLa pelliccia \u00e8 lunga e setosa. Il colore generale del corpo \u00e8 bruno-giallastro, talvolta con dei riflessi nerastri o grigio-giallastri. Il muso \u00e8 appuntito e largo, dovuto alla presenza di due masse ghiandolari sui lati. Le orecchie sono lunghe, triangolari e con l'estremit\u00e0 appuntita. Il trago \u00e8 corto, stretto, con l'estremit\u00e0 arrotondata e curvato in avanti. Le membrane alari sono brunastre e attaccate posteriormente alla base delle dita dei piedi. La punta della lunga coda si estende leggermente oltre l'ampio uropatagio, il quale \u00e8 densamente ricoperto di lunghi peli dello stesso colore del dorso. Il calcar \u00e8 lungo e leggermente carenato. Il cariotipo \u00e8 2n=26 FNa=42.\nBiologia.\nComportamento.\nSi rifugia solitariamente tra la \"Tillandsia usneoides\", sotto foglie morte di palme o stocchi di Mais secco. Forma vivai. \nAlimentazione.\nSi nutre di insetti e solitamente cattura le prede a 3-4 metri dal suolo sopra distese erbose formando gruppi fino a 100 esemplari.\nRiproduzione.\nDanno alla luce 2-4 piccoli una volta l'anno tra maggio e giugno.\nDistribuzione e habitat.\nQuesta specie \u00e8 diffusa dallo stato messicano di Sinaloa fino all'Honduras e dal Texas, attraverso la Florida, fino al New Jersey. Una popolazione isolata \u00e8 presente in Costa Rica.\nVive nelle foreste di latifoglie, conifere e boscaglie spinose fino a 1.600 metri di altitudine.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale, la popolazione presumibilmente numerosa e la presenza in diverse aree protette, classifica \"L.intermedius\" come specie a rischio minimo (LC)."}
{"id": "4800444", "revid": "1543377", "url": "https://it.wikipedia.org/wiki?curid=4800444", "title": "Akeem Adams", "text": "Biografia.\nIl 25 settembre 2013, dopo un allenamento ed un pranzo assieme ai compagni, Adams viene colpito da un attacco di cuore nella sua dimora. Le sue condizioni peggiorano rapidamente e l'8 ottobre, a seguito di un intervento per salvargli la vita, gli viene amputata la gamba sinistra. Il medico curante dichiar\u00f2 successivamente che il corpo di Adams non era ancora pronto per un trapianto di cuore, necessario per tenerlo in vita. Il 28 dicembre, mentre \u00e8 al V\u00e1rosmajori Heart Clinic, Adams viene colpito da un ictus e cade in coma, perendo il successivo 30 dicembre a Budapest.\nCarriera.\nDifensore centrale, poteva essere impiegato anche come laterale sinistro. Dopo aver iniziato la carriera in patria, gioca con l'Under-17 e con l'Under-20 prima di approdare alla Nazionale maggiore nel 2008.\nNel 2013 viene acquistato dagli ungheresi del Ferencv\u00e1ros. Il 10 agosto 2013 debutta nel campionato ungherese contro il Gy\u0151ri ETO (1-2)."}
{"id": "4800449", "revid": "287204", "url": "https://it.wikipedia.org/wiki?curid=4800449", "title": "4329 Mir\u00f3", "text": "4329 Mir\u00f3 \u00e8 un asteroide della fascia principale. Scoperto nel 1982, presenta un'orbita caratterizzata da un semiasse maggiore pari a 2,2580679\u00a0UA e da un'eccentricit\u00e0 di 0,1031327, inclinata di 5,86283\u00b0 rispetto all'eclittica."}
{"id": "4800450", "revid": "287204", "url": "https://it.wikipedia.org/wiki?curid=4800450", "title": "4329 Miro", "text": ""}
{"id": "4800452", "revid": "287204", "url": "https://it.wikipedia.org/wiki?curid=4800452", "title": "32735 Strekalov", "text": "32735 Strekalov \u00e8 un asteroide della fascia principale. Scoperto nel 1978, presenta un'orbita caratterizzata da un semiasse maggiore pari a 2,4044086\u00a0UA e da un'eccentricit\u00e0 di 0,2541604, inclinata di 11,39919\u00b0 rispetto all'eclittica."}
{"id": "4800453", "revid": "287204", "url": "https://it.wikipedia.org/wiki?curid=4800453", "title": "6298 Sawaoka", "text": "6298 Sawaoka \u00e8 un asteroide della fascia principale. Scoperto nel 1988, presenta un'orbita caratterizzata da un semiasse maggiore pari a 3,1063791\u00a0UA e da un'eccentricit\u00e0 di 0,2703691, inclinata di 3,83948\u00b0 rispetto all'eclittica."}
{"id": "4800454", "revid": "86599", "url": "https://it.wikipedia.org/wiki?curid=4800454", "title": "33402 Canizares", "text": "33402 Canizares \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,5926563\u00a0UA e da un'eccentricit\u00e0 di 0,0805852, inclinata di 15,54092\u00b0 rispetto all'eclittica."}
{"id": "4800455", "revid": "287204", "url": "https://it.wikipedia.org/wiki?curid=4800455", "title": "36177 Tonysharon", "text": "36177 Tonysharon \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 3,0823372\u00a0UA e da un'eccentricit\u00e0 di 0,0557640, inclinata di 8,58767\u00b0 rispetto all'eclittica."}
{"id": "4800464", "revid": "93556", "url": "https://it.wikipedia.org/wiki?curid=4800464", "title": "T\u00fcrkiye 1. Basketbol Ligi 1998-1999", "text": "La T\u00fcrkiye 1. Basketbol Ligi 1998-1999 \u00e8 stata la 33\u00aa edizione del massimo campionato turco di pallacanestro maschile. La vittoria finale \u00e8 stata ad appannaggio del Tofa\u015f."}
{"id": "4800465", "revid": "729019", "url": "https://it.wikipedia.org/wiki?curid=4800465", "title": "Assedio di Van", "text": "L'assedio di Van avvenne nel 1548 quando Solimano il Magnifico attacc\u00f2 la Persia nella sua seconda campagna della guerra ottomano-safavide.\nLa citt\u00e0 di Van venne accerchiata, messa sotto assedio e bombardata. In questa campagna, Solimano venne accompagnato dall'ambasciatore francese Gabriel de Luetz. Questi riusc\u00ec a dare al sultano ottomano decisivi consigli militari, come quello di piazzare l'artiglieria durante l'assedio."}
{"id": "4800466", "revid": "767487", "url": "https://it.wikipedia.org/wiki?curid=4800466", "title": "Sunshine Through the Dark", "text": "Sunshine Through the Dark \u00e8 un cortometraggio muto del 1911 diretto da D.W. Griffith.\nProduzione.\nIl film fu prodotto dalla Biograph Company. Venne girato a Fort Lee, nel New Jersey, dove aveva sede la casa di produzione.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 27 novembre 1911."}
{"id": "4800471", "revid": "767487", "url": "https://it.wikipedia.org/wiki?curid=4800471", "title": "Saved from Himself (film 1911)", "text": "Saved from Himself \u00e8 un cortometraggio muto del 1911 diretto da D.W. Griffith.\nProduzione.\nIl film fu prodotto dalla Biograph Company. Venne girato a Englewood, New Jersey.\nDistribuzione.\nDistribuito dalla General Film Company, il film - un cortometraggio di una bobina - fu presentato nelle sale cinematografiche statunitensi l'11 dicembre 1911. Ne venne fatta una riedizione che usc\u00ec il 14 agosto 1916.\nNel 2004, la Sunrise lo ha inserito in \"Mabel Normand Films (1911-1916)\", un'antologia di titoli della durata complessiva di 68 minuti, uscita in DVD (NTSC) e comprendente cinque film rimasterizzati da pellicola 16\u00a0mm."}
{"id": "4800478", "revid": "363629", "url": "https://it.wikipedia.org/wiki?curid=4800478", "title": "Sinnicchio", "text": ""}
{"id": "4800485", "revid": "767487", "url": "https://it.wikipedia.org/wiki?curid=4800485", "title": "The Long Road (film)", "text": "The Long Road \u00e8 un cortometraggio muto del 1911 diretto da D.W. Griffith.\nTrama.\nDopo aver perso il fidanzato per un'altra, Edith entra in convento, diventando suora. Anni dopo, ritrova l'uomo che \u00e8 caduto in miseria. Segretamente, Edith aiuta la sua famiglia.\nProduzione.\nIl film fu prodotto dalla Biograph Company. Venne girato a Fort Lee, in New Jersey, dove aveva sede la casa di produzione.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 26 ottobre 1911."}
{"id": "4800486", "revid": "484362", "url": "https://it.wikipedia.org/wiki?curid=4800486", "title": "Stretto di Litke", "text": "Lo stretto di Litke () si trova sulla costa nord-est della penisola della Kam\u010datka, nel mare di Bering. \u00c8 compreso nel Territorio della Kam\u010datka, nell'Estremo Oriente della Russia.\nLo stretto di Litke \u00e8 largo 26\u00a0km e lungo 120\u00a0km; \u00e8 situato nel golfo Karaginskij e separa l'isola Karaginskij dalla terraferma.\nA ovest, lungo la costa della Kam\u010datka, vi sono due insenature: la baia di Karaga e quella di Ossora, dove si affaccia la cittadina omonima, capoluogo del Karaginskij rajon.\nLo stretto porta il nome dal navigatore ed esploratore russo F\u00ebdor Petrovi\u010d Litke."}
{"id": "4800490", "revid": "63308378", "url": "https://it.wikipedia.org/wiki?curid=4800490", "title": "Cronica dominorum Ecelini et Alberici fratrum de Romano", "text": ""}
{"id": "4800493", "revid": "729019", "url": "https://it.wikipedia.org/wiki?curid=4800493", "title": "Guerra ottomano-safavide (1532-1555)", "text": "La guerra ottomano-safavide del 1532-1555 venne combattuta tra l'Impero ottomano di Solimano il Magnifico e l'Impero safavide (Persia) di Tahmasp I.\nAntefatto.\nLa guerra venne innescata da dispute territoriali tra i due imperi, soprattutto quando il Bey di Bitlis decise di mettersi sotto la protezione persiana. Inoltre, Tahmasp aveva assassinato il governatore di Baghdad, un amico di Solimano.\nSul fonte diplomatico, la Persia aveva allacciato dei contatti con gli Asburgo per la stipula di un'alleanza asburgico-persiana che avrebbe dovuto attaccare l'Impero ottomano su due fronti.\nCampagna dei due Iraq (prima campagna 1532\u20131534).\nGli ottomani, prima sotto il Gran visir Ibrahim Pasci\u00e0, e poi con lo stesso Solimano, attaccarono con successo i safavidi Iraq, riconquistando Bitlis e procedendo con la conquista di Tabriz e poi di Baghdad nel 1534. Tahmasp rimase sfuggente continuando a ritirarsi alla vista delle truppe ottomane, adottando una strategia di terra bruciata.\nSeconda campagna (1548\u20131549).\nNel tentativo di sconfiggere definitivamente lo sci\u00e0, Solimano intraprese una seconda campagna nel 1548-1549. Ancora una volta, Tahmasp adott\u00f2 una politica di terra bruciata, devastando l'Armenia. Nel frattempo, il re francese Francesco I, nemico degli asburgo, e Solimano il Magnifico, avevano stipulato un'alleanza franco-ottomana, formalizzata nel 1536, che avrebbe dovuto controbilanciare la minaccia degli asburgo. Nel 1548, quando Solimano attacc\u00f2 la Persia, la Francia invi\u00f2 il suo ambasciatore Gabriel de Luetz, per accompagnarlo nella sua campagna. Gabriel de Luetz diede determinanti consigli militari a Solimano, come quello di come piazzare l'artiglieria all'assedio di Van. Solimano conquist\u00f2 Tabriz e l'Armenia, assicurandosi una presenza duratura nella provincia di Van, e conquist\u00f2 alcuni forti in Georgia.\nTerza campagna (1553\u20131555).\nNel 1553 Solimano diede inizio alla terza e definitiva campagna contro lo sci\u00e0, in cui prima perse e poi riconquist\u00f2 Erzurum. Le conquiste territoriali ottomane vennero garantite dalla Pace di Amasya del 1555. Solimano restitu\u00ec Tabriz, ma continu\u00f2 a mantenere Baghdad, la bassa Mesopotamia, le foci dell'Eufrate e del Tigri, e parte della costa del Golfo Persico.\nA causa del suo forte impegno in Persia, Solimano fu in grado di inviare un limitato sostegno navale alla Francia nell'invasione della Corsica."}
{"id": "4800494", "revid": "1833487", "url": "https://it.wikipedia.org/wiki?curid=4800494", "title": "Crazy Boat", "text": "Crazy Boat \u00e8 stato un programma televisivo italiano, trasmesso da Rai 2 nella prima serata del mercoled\u00ec, per 9 puntate dal 2 luglio al 27 agosto 1986, per la regia di Romolo Siena.\nLa trasmissione.\nSi trattava di una originale fusione di variet\u00e0 tradizionale, sitcom e commedia musicale. Il programma, ambientato in una nave da crociera, vedeva come protagonisti Carlo Dapporto nei panni del comandante della nave e Ivana Monti in quelli di Adalgisa, insoddisfatta moglie di un ricco commerciante. A fare da contorno un cast fisso che includeva tra gli altri Maurizio Merli, (il divo del cinema in vacanza), Gianni Nazzaro, (il cantante del night di bordo), Toni Ucci (il salumiere), Enzo Cannavale, Marisa Merlini, Gastone Pescucci, Gigi Bonos, Fabio Grossi, Gena Gas,Maura Magi (attrice) Enzo Monteduro e Lauro Giacomelli .\nSecondo il critico televisivo Ugo Buzzolan lo show voleva richiamare \"Drive In\" ma \"innestando siparietti folli e bellezze procaci nell'Impianto della pi\u00f9 tradizionale rivista Anni 50\".\nLe musiche dello show erano di Bruno Canfora."}
{"id": "4800503", "revid": "1921867", "url": "https://it.wikipedia.org/wiki?curid=4800503", "title": "Secretly Canadian", "text": "Secretly Canadian \u00e8 un'etichetta discografica indipendente statunitense fondata nel 1996 da Chris e Ben Swanson, Eric Weddle e Jonathan Cargill. La sede si trova a Bloomington (Indiana). La prima pubblicazione dell'etichetta \u00e8 stata la riedizione di un album di June Panic. Weddle ha lasciato l'etichetta qualche tempo dopo la fondazione, mentre nel 1999 si \u00e8 inserito Darius Van Arman, che ha incorporato la sua Jagjaguwar."}
{"id": "4800505", "revid": "1543377", "url": "https://it.wikipedia.org/wiki?curid=4800505", "title": "Gaetano Canelles", "text": "Biografia.\nAppartenente ad una storica famiglia cagliaritana, don Tat\u00e0no nacque da don Efisio e donna Anna Ballero nel quartiere di Castello a Cagliari.\nSi laure\u00f2 in giurisprudenza all'universit\u00e0 di Cagliari e inizi\u00f2 presto una brillante carriera forense, favorita dalla sua vasta cultura storica e letteraria (tra i suoi avi diretti si pu\u00f2 ricordare Giuseppe Zatrillas uno dei pi\u00f9 celebri letterati spagnoli del XVII secolo).\nPersonalit\u00e0 di spicco nella societ\u00e0 di Cagliari, si \u00e8 distinto per aver composto diversi lavori poetici sia in \"casteddaiu\", la versione propria del suo quartiere (e che ha tradizioni letterarie) della lingua sarda campidanese sia in cagliaritano popolare.\nFu un magistrato fortemente carismatico, ebbe molta notoriet\u00e0 come pubblico ministero ma la sua maggiore celebrit\u00e0 la raggiunse componendo poesie composizioni in versi popolari, raccontando e descrivendo in modo talvolta provocatorio la vita e la societ\u00e0 cagliaritana in piena trasformazione dopo la fine della prima guerra mondiale (G. Lallai Gaetano Canelles ed. Della Torre 2017).\nSi \u00e8 dedicato a diversi studi giuridici; \u00e8 del 1904 la sua pubblicazione riguardante .\nNegli anni trenta ricopr\u00ec la carica di sostituto procuratore generale del re presso la corte d'appello della Sardegna.\nMatrimonio.\nSi spos\u00f2 nel 1900 con Regina Cocco Alberti, appartenente all'alta borghesia cagliaritana, da cui ebbe Enrica, Caterina, Anna ed Efisio. La moglie ed Enrica morirono prematuramente a distanza di pochi anni.\nIn seguito si rispos\u00f2 con Giuseppina Puddu, appartenente ad una famiglia nobile originaria della Marmilla, da cui ebbe Maria Priama, Nicol\u00f2, Maria Cecilia e Cosimo.\nPoesie.\nI lavori sono ricchi di contrasti emotivi, sociali e morali, uniti spesso tra loro da una sottile e tagliente vena umoristica.\nLe tematiche trattate sono fortemente legate ai luoghi raccontati ed ai personaggi descritti, spesso contestualizzati nella societ\u00e0 cagliaritana degli anni venti e trenta del XX secolo.\nCollegamenti esterni.\nAlbero genealogico della casata Canelles \nPoesia:Su majolu"}
{"id": "4800506", "revid": "712828", "url": "https://it.wikipedia.org/wiki?curid=4800506", "title": "Capitoli di Captain Tsubasa Golden-23", "text": ""}
{"id": "4800508", "revid": "767487", "url": "https://it.wikipedia.org/wiki?curid=4800508", "title": "A Woman Scorned (film 1911)", "text": "A Woman Scorned \u00e8 un cortometraggio muto del 1911 diretto da D.W. Griffith.\nTrama.\nAlcuni ladri tentano una rapina a casa di un medico, sapendo che il dottore vi ha custodita una grossa somma di denaro. In casa, sequestrano la moglie e la figlia. Ma una donna, gi\u00e0 fidanzata con uno dei malviventi e da lui piantata in asso, per vendicarsi racconta tutto al dottore e lo aiuta a salvare la famiglia.\nProduzione.\nIl film fu prodotto dalla Biograph Company. Venne girato a Fort Lee, New Jersey, dove aveva sede la compagnia di produzione.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 30 novembre 1911."}
{"id": "4800516", "revid": "767487", "url": "https://it.wikipedia.org/wiki?curid=4800516", "title": "Damien Jurado", "text": "Carriera.\nLa carriera solista di Jurado comincia verso la met\u00e0 degli anni novanta, quando rilascia alcuni demo per la sua etichetta discografica chiamata Casa Recordings. Viene successivamente ingaggiato dalla Sub Pop Records, che pubblica due 7\" (\"Motorbike\" e \"Trampoline\") prima dell'album \"Waters Ave S\" (1997). Al secondo disco, intitolato \"Rehearsals for Departure\" (1999) collabora Ken Stringfellow (The Poises, Big Star) nelle vesti di produttore.\nNel 2000 pubblica \"Postcards and Audio Letters\", oltre a \"Ghost of David\", lavoro molto cupo e personale. Segue \"I Break Chairs\" (2002) prodotto da David Bazan (Pedro the Lion). Questo \u00e8 l'ultimo album per la Sub Pop, dal momento che Jurado passa alla Secretly Canadian. Con quest'etichetta pubblica \"Where Shall You Take Me?\" (2003), \"On My Way to Absence\" (2005), \"And Now That I'm in Your Shadow\" (2006) e \"Caught in the Trees\" (2008).\nNel febbraio 2010 pubblica con suo fratello Drake un LP sotto lo pseudonimo Hoquaim.\nL'album precede il successivo album da solista, ossia \"Saint Bartlett\" (maggio 2010).\nNel febbraio 2012 pubblica il decimo disco, dal titolo \"Maraqopa\". Nel 2013 collabora con Moby per l'album \"Innocents\".\nNel 2013 il suo singolo Everything Trying viene incluso nella colonna sonora de il film \"La grande bellezza\" di Paolo Sorrentino."}
{"id": "4800518", "revid": "1924342", "url": "https://it.wikipedia.org/wiki?curid=4800518", "title": "Joy (Fefe Dobson)", "text": "Joy \u00e8 il secondo album in studio della cantante canadese Fefe Dobson, pubblicato il 22 novembre 2010 in Canada e il 30 novembre 2010 negli Stati Uniti dalla Island Records.\nIl disco.\nDopo la mancata pubblicazione di \"Sunday Love\", nel 2006 Fefe Dobson torn\u00f2 in studio per registrare un nuovo disco, collaborando con artisti come Billy Steinberg, Matthew Wilder, Cyndi Lauper, Courtney Love, Joan Jett, Nina Gordon, The Neptunes e Tim Armstrong.\nCrediti.\nDa \"AllMusic\":"}
{"id": "4800523", "revid": "339392", "url": "https://it.wikipedia.org/wiki?curid=4800523", "title": "Reka-Luca Jani", "text": ""}
{"id": "4800528", "revid": "729019", "url": "https://it.wikipedia.org/wiki?curid=4800528", "title": "Castello di Monasterace", "text": "Il castello di Monasterace \u00e8 un castello medioevale sorto a Monasterace, in provincia di Reggio Calabria.\nStoria.\nFu di propriet\u00e0 dei principi Caracciolo fino al 1464, poi pass\u00f2 di mano agli Arena Concublet che dopo pochi anni lo vendettero nel 1478 a Guglielmo Monaco, per passare successivamente nel 1486 a Silvestro Galeota. Rimase in possesso della sua famiglia col titolo di principi di Monasterace fino al 1654.\nIn seguito pass\u00f2 di propriet\u00e0 diverse volte: prima al maestro di Campo Carlo della Gatta, a Giacomo Pignatelli, a Barbara Abenante, al marchese Perrelli, ai Tomacelli, ai Marcucci, al barone Oliva, ed infine nel XX secolo arriv\u00f2 la famiglia del barone Scoppa di Francia che nel 1919 lo vendette al cavalier Giuseppe Sansotta che divise la propriet\u00e0 in pi\u00f9 parti per poi rivenderle a diverse famiglie, che con ristrutturazioni e rifacimenti \"motu propriu\" ne modificarono l'aspetto senza alcun criterio di restauro, bens\u00ec di vivibilit\u00e0 e praticit\u00e0."}
{"id": "4800533", "revid": "1993636", "url": "https://it.wikipedia.org/wiki?curid=4800533", "title": "Pace di Amasya", "text": "La pace di Amasya (in lingua persiana \u067e\u06cc\u0645\u0627\u0646 \u0622\u0645\u0627\u0633\u06cc\u0647) fu un trattato stipulato il 29 maggio 1555 tra Tahmasp I dell'Impero safavide e il sultano Solimano il Magnifico dell'Impero ottomano nella citt\u00e0 di Amasya, a conclusione della guerra ottomano\u2013safavide.\nStoria.\nIl trattato defin\u00ec il confine tra l'Iran e l'Impero ottomano e fu seguito da venti anni di pace. Con questo trattato l'Armenia e la Georgia sono vennero divise equamente tra i due contendenti. L'Impero ottomano ottenne la maggior parte di Iraq, tra cui Baghdad, ottenendo cos\u00ec l'accesso al Golfo Persico, mentre i persiani conservarono la loro antica capitale Tabriz e le frontiere nord-occidentali come erano prima della guerra. La frontiera cos\u00ec stabilita correva lungo la catena montuosa di Likhi dividendo fra loro la parte orientale e occidentale della Georgia (sotto i principi vassalli nativi), attraversava l'Armenia, e le pendici occidentali dello Zagros verso il Golfo Persico. Gli Ottomani, inoltre, concessero il permesso, ai i pellegrini persiani, di accedere ai luoghi santi della Mecca e Medina cos\u00ec come allo Sci\u00e0 di recarsi ai siti di pellegrinaggio in Iraq "}
{"id": "4800545", "revid": "135224", "url": "https://it.wikipedia.org/wiki?curid=4800545", "title": "Crustuli", "text": "I Crustuli sono un dolce tipico natalizio calabrese, prodotto nella provincia di Crotone e provincia di Cosenza, fatto di pasta frolla. In alcuni territori dell'entroterra crotonese (non nella citt\u00e0) sono noti, erroneamente, anche come \"tardiddri\", laddove con \"crustuli\" si intende una ciambella di pasta fritta ricoperta di zucchero o di vino cotto.\nIngredienti.\nGli ingredienti sono: farina, olio d'oliva, vino rosso, vermouth, mosto cotto, miele, acqua e sale.\nPreparazione.\nImpastare la farina, l'uovo, lo strutto, l'olio, lo zucchero.\nDividerla a pezzi e modellarla a forma di grissino, tagliare a pezzettini piccoli e friggerli.\nPassare i crustuli nel miele scaldato a bagnomaria e accomodarli sul piatto da portata."}
{"id": "4800547", "revid": "599013", "url": "https://it.wikipedia.org/wiki?curid=4800547", "title": "Chiara Bellei", "text": "Gioca nel ruolo di schiacciatrice nell'AGIL Volley.\nCarriera.\nLa carriera di Chiara Bellei inizia in giovane et\u00e0 nelle giovanili della Pallavolo Pinerolo: nella stagione 2012-13 viene promossa stabilmente in prima squadra, con cui disputa il campionato di Serie B1.\nNella stagione 2013-14 esordisce in Serie A1 grazie all'ingaggio da parte dell'AGIL Volley di Novara."}
{"id": "4800552", "revid": "767487", "url": "https://it.wikipedia.org/wiki?curid=4800552", "title": "Sunday Love", "text": "Sunday Love \u00e8 il terzo album in studio della cantante canadese Fefe Dobson, pubblicato su iTunes il 18 dicembre 2012.\nIl disco.\nL'album doveva essere pubblicato il 20 giugno 2006, ma siccome la cantante fin\u00ec il contratto con la \"21\", non fu pubblicato.\nCrediti.\nDa \"Billboard\":"}
{"id": "4800553", "revid": "1305772", "url": "https://it.wikipedia.org/wiki?curid=4800553", "title": "Codex Vaticanus (disambigua)", "text": ""}
{"id": "4800563", "revid": "767487", "url": "https://it.wikipedia.org/wiki?curid=4800563", "title": "Distretto di Maroantsetra", "text": "Il distretto di Maroantsetra \u00e8 una suddivisione amministrativa di 3\u00ba livello (\"fivondronana\") del Madagascar, facente parte della regione di Analanjirofo. Comprende l'isola continentale di Nosy Mangabe.\nIl capoluogo del distretto \u00e8 Maroantsetra."}
{"id": "4800564", "revid": "1305772", "url": "https://it.wikipedia.org/wiki?curid=4800564", "title": "Bye Bye Boyfriend", "text": "Bye Bye Boyfriend \u00e8 il singolo di debutto della cantante canadese Fefe Dobson, estratto come primo singolo dall'album \"Fefe Dobson\"."}
{"id": "4800566", "revid": "1573940", "url": "https://it.wikipedia.org/wiki?curid=4800566", "title": "Coris debueni", "text": "Coris debueni \u00e8 un pesce di acqua salata appartenente alla famiglia Labridae.\nDistribuzione e habitat.\nProviene dalle barriere coralline dell'Isola di Pasqua, nell'oceano Pacifico. Nuota tra 1 e 60 m di profondit\u00e0, soprattutto in zone con fondali sabbiosi; ma a volte gli esemplari pi\u00f9 giovani possono essere trovati nelle pozze di scogliera.\nDescrizione.\nPresenta un corpo allungato, leggermente compresso lateralmente e con la testa dal profilo appuntito. La pinna caudale ha il margine arrotondato. La lunghezza massima registrata \u00e8 di 27 cm.\nGli esemplari giovani sono prevalentemente marroni, a volte tendenti al grigio o al verdastro, con il ventre con delle macchie bianche abbastanza ampie. Le pinne sono trasparenti, e delle aree pi\u00f9 chiare sono presenti anche sul dorso. Gli occhi sono grandi.\nI maschi adulti hanno la testa verde striata di arancione, e quasi tutto il corpo \u00e8 coperto da disegni di quel colore. Sul ventre possono esserci sfumature giallastre, mentre delle zone verdi si mantengono soprattutto sul dorso e sulle pinne, non particolarmente ampie.\nBiologia.\nAlimentazione.\nLa sua dieta, prevalentemente carnivora, \u00e8 composta soprattutto da varie specie di invertebrati acquatici, come crostacei, in particolare granchi e paguri (\"Trapezia\"), molluschi bivalvi e gasteropodi (\"Canarium maculatum\", \"Lima\"), ed echinodermi, in particolare stelle di mare e Ofiure (\"Ophiocoma\").\nRiproduzione.\n\u00c8 oviparo e la fecondazione \u00e8 esterna. Non ci sono cure nei confronti delle uova.\nConservazione.\nQuesta specie \u00e8 classificata come \"a rischio minimo\" (LC) dalla lista rossa IUCN nonostante possa risentire dei cambiamenti climatici a causa dell'areale molto ristretto."}
{"id": "4800567", "revid": "767487", "url": "https://it.wikipedia.org/wiki?curid=4800567", "title": "Un ospite a sorpresa", "text": "Un ospite a sorpresa (\"The Most Wonderful Time of the Year\") \u00e8 un film per la televisione del 2008 diretto da Michael Scott ed interpretato da Brooke Burns, Henry Winkler, Warren Christie, Connor Christopher Levins, Woody Jeffreys.\nTrama.\nIn volo da New York a Chicago Ralph, poliziotto in pensione che sta andando a trovare la nipote Jennifer (madre single), incontra Morgan, uomo senza fissa dimora che ha deciso di aprire un ristorante a Denver e finalmente sistemarsi. A causa del maltempo il volo per Denver viene cancellato e Ralph decide di portare con s\u00e9 Morgan a casa della nipote per trascorrere il Natale."}
{"id": "4800571", "revid": "767487", "url": "https://it.wikipedia.org/wiki?curid=4800571", "title": "Un Natale fortunato", "text": "Un Natale fortunato (\"Lucky Christmas\") \u00e8 un film per la televisione del 2011 diretto da Gary Yates ed interpretato da Elizabeth Berkley, Jason Gray-Stanford, Mitchell Kummen, Mike Bell, Julia Arkos.\nTrama.\nHolly, madre single, sfortunatissima in amore, vince un milione di dollari alla lotteria, ma dimentica la ricevuta nella sua auto, che viene rubata. Mike recupera il biglietto e inizia a farle la corte."}
{"id": "4800573", "revid": "767487", "url": "https://it.wikipedia.org/wiki?curid=4800573", "title": "Conrad Meyer (politico)", "text": "Biografia.\nMembro della famiglia Meyer, era un riformato della citt\u00e0 di Sciaffusa. \u00c8 menzionato per la prima volta nel 1517 quale assistente del balivo. Nel 1519 \u00e8 maestro della corporazione dei fornai e membro del Piccolo Consiglio (esecutivo della citt\u00e0). Dal 1526 al 1551 fu amministratore del Convento di Allerheiligen.\nQuando fu introdotta la riforma protestante a Sciaffusa, Conrad partecip\u00f2 a numerose commissioni speciali. A partire del 1530, divent\u00f2 membro permanente del nuovo Consiglio Segreto. Fu tesoriere nel 1532, e amministratore delle elemosine dal 1534.\nInfine, fu eletto borgomastro di Sciaffusa nel 1546 dopo i disordini sorti in citt\u00e0, fino al 1552. Suo figlio Johann Conrad Meyer occuper\u00e0 la stessa carica qualche anno dopo."}
{"id": "4800575", "revid": "706519", "url": "https://it.wikipedia.org/wiki?curid=4800575", "title": "Conrad Meyer (personalit\u00e0 politica)", "text": ""}
{"id": "4800576", "revid": "1718925", "url": "https://it.wikipedia.org/wiki?curid=4800576", "title": "Jj (gruppo musicale)", "text": "jj \u00e8 un gruppo musicale svedese composto da Joakim Benon e Elin Kastlander.\nStoria.\nIl gruppo esordisce nei primi mesi del 2009 con il singolo \"jj n\u00b0 1\", che precede l'album d'esordio, ossia \"jj n\u00b0 2\". Il disco viene ottimamente recensito e riceve la menzione \"Best New Music\" da Pitchfork. L'album viene inoltre posizionato al secondo posto tra i \"migliori album pop dell'anno\" secondo il \"The Washington Post\".\nNel dicembre 2009 viene annunciato il passaggio alla Secretly Canadian, che nel marzo 2010 pubblica \"jj n\u00b0 3\", secondo album in studio del gruppo, che comunque continua a pubblicare i suoi lavori anche per l'etichetta discografica svedese Sincerely Yours, fondata dal gruppo The Tough Alliance. Nel periodo marzo-aprile 2010 il gruppo intraprende un tour negli Stati Uniti ed in Gran Bretagna a supporto dei The xx. Segue un mini-tour in Europa a maggio.\nLa successiva pubblicazione discografica \u00e8 rappresentata dal mixtape \"Kills\", pubblicato il 24 dicembre 2010 in download gratuito. Nel marzo 2011 il gruppo collabora con l'artista svedese Yves Saint Lorentz, producendo un remix di Rebecca &amp; Fiona dal titolo \"The End of the World\". La canzone \"My Life\" (tratta da \"jj n\u00b0 3\") viene inserita nel videogioco \"Battlefield 3\" (2011).\nNell'estate 2011 la band collabora con Ne-Yo per il brano \"We Can't Stop\" inserito nella serie \"Adult Swim Singles Program 2011\". Inoltre collabora anche con il rapper Don Trip per il brano \"Cheers (jj's Save Our Souls Remix)\".\nIl 4 aprile 2012 viene annunciato il singolo \"jj n\u00b0 4\", pubblicato il 9 maggio seguente.\nNel settembre 2013 il duo collabora con Adrian Lux per la canzone \"Wild Child\"."}
{"id": "4800577", "revid": "24443", "url": "https://it.wikipedia.org/wiki?curid=4800577", "title": "Signal du Petit Mont-Cenis", "text": ""}
{"id": "4800578", "revid": "1305772", "url": "https://it.wikipedia.org/wiki?curid=4800578", "title": "Take Me Away (Fefe Dobson)", "text": "Take Me Away \u00e8 un brano musicale della cantante canadese Fefe Dobson, estratto come secondo singolo dall'album \"Fefe Dobson\", ed \u00e8 il primo ad essere pubblicato a livello internazionale."}
{"id": "4800579", "revid": "1149807", "url": "https://it.wikipedia.org/wiki?curid=4800579", "title": "Tre bambini sotto l'albero", "text": "Tre bambini sotto l'albero (\"The Three Gifts\") \u00e8 un film per la televisione del 2009 diretto da David S. Cass Sr. ed interpretato da Dean Cain, Jean Louisa Kelly, Mimi Kennedy, Spencir Bridges, Marsha Clark\nTrama.\nMike, Henry e Ray sono tre orfanelli che bramano per essere adottati da una famiglia. Hanno quasi compiuto 10 anni e il tempo non \u00e8 pi\u00f9 molto. Una giovane coppia decide di aiutarli e le loro vite inevitabilmente cambieranno."}
{"id": "4800581", "revid": "133248", "url": "https://it.wikipedia.org/wiki?curid=4800581", "title": "'A Livella", "text": ""}
{"id": "4800584", "revid": "2044019", "url": "https://it.wikipedia.org/wiki?curid=4800584", "title": "Il mio non fidanzato per Natale", "text": "Il mio non fidanzato per Natale (\"Hitched for the Holidays\") \u00e8 un film per la televisione del 2012 diretto da Michael Scott ed interpretato da Joseph Lawrence, Emily Hampshire, Linda Darlow, Marilu Henner, Serge Houde.\nTrama.\nRob, pubblicitario single, per non deludere la nonna malata, vorrebbe presentarle la donna che sposer\u00e0, mentre Julie, critica teatrale, ha bisogno di un partner per tenere buona sua madre, che ha il vizio di ricontattare i suoi ex. I due si accordano per fingere una relazione che soddisfi le rispettive famiglie."}
{"id": "4800585", "revid": "110157", "url": "https://it.wikipedia.org/wiki?curid=4800585", "title": "I Want to Spend My Lifetime Loving You", "text": "I Want to Spend My Lifetime Loving You \u00e8 una canzone pop incisa nel 1998 da Tina Arena e Marc Anthony e facente parte della colonna sonora del film \"La maschera di Zorro\" (\"The Mask of Zorro\") Autori del brano sono Will Jennings (autore del testo) e James Horner (autore delle musiche).\nIl brano si aggiudic\u00f2 l'ALMA Award 1999 come migliore canzone da film.\nIl singolo, prodotto da Jim Steinmann e uscito su etichetta Columbia Records/Sony Music, raggiunse il terzo posto delle classifiche in Francia e il quarto nei Paesi Bassi."}
{"id": "4800590", "revid": "767487", "url": "https://it.wikipedia.org/wiki?curid=4800590", "title": "Everything (Fefe Dobson)", "text": "Everything \u00e8 un brano musicale della cantante canadese Fefe Dobson, estratto come terzo singolo dall'album \"Fefe Dobson\"."}
{"id": "4800595", "revid": "729019", "url": "https://it.wikipedia.org/wiki?curid=4800595", "title": "Stazione di Canetra", "text": "La stazione di Canetra \u00e8 una fermata ferroviaria posta sulla linea Terni-Sulmona. Serve il centro abitato di Canetra, frazione del comune di Castel Sant'Angelo.\nStoria.\nLa fermata di Canetra entr\u00f2 in servizio nel 1938.\nNel 2007 \u00e8 stato effettuato un intervento di recupero dell'area con creazione di parcheggio e area sosta camper.\nStrutture e impianti.\nLa fermata consta di un unico binario, servito da una banchina scoperta della lunghezza di 46\u00a0metri, e dotata di un'altezza sul piano del ferro inferiore allo standard di 55\u00a0cm.\nMovimento.\nAl 2007, l'impianto risultava frequentato da un traffico giornaliero medio di 25,5 persone."}
{"id": "4800600", "revid": "1305772", "url": "https://it.wikipedia.org/wiki?curid=4800600", "title": "Don't Go (Girls and Boys)", "text": "Don't Go (Girls and Boys) \u00e8 un brano musicale della cantante canadese Fefe Dobson, estratto come quarto singolo dall'album \"Fefe Dobson\"."}
{"id": "4800603", "revid": "729019", "url": "https://it.wikipedia.org/wiki?curid=4800603", "title": "Stazione di Castel Sant'Angelo", "text": "La stazione di Castel Sant'Angelo \u00e8 una stazione ferroviaria posta sulla linea Terni-Sulmona. \u00c8 il principale scalo a servizio del comune di Castel Sant'Angelo, e si trova nella frazione di Vasche.\nStrutture e impianti.\nLa stazione si trova lungo la Via Salaria, all'interno del centro abitato di Vasche. \u00c8 la stazione pi\u00f9 vicina alle terme di Cotilia (che distano un chilometro e mezzo) e inoltre dista appena 300 metri dal lago di Paterno (dove \u00e8 possibile la balneazione e si trovano i resti di epoca romana della villa di Vespasiano).\nProprio in corrispondenza della stazione, dalla Via Salaria si dirama la strada provinciale 13 che sale a Castel Sant'Angelo (che dista 2 km) e alla frazione di Paterno (che dista 4 km e domina la vallata dove si trova la stazione).\nLa piazza all'esterno della stazione \u00e8 in parte pedonale e in parte adibita a parcheggio, ed \u00e8 attrezzata con delle panchine e un monumento dedicato ad Aldo Moro.\nIl piazzale interno della stazione si compone di due binari passanti (il primo in tracciato deviato, il secondo di corretto tracciato), serviti da due banchine: una ampia posta a fianco del primo binario, della lunghezza di 81\u00a0metri, e una stretta posta tra i due binari, della lunghezza di 77\u00a0metri. Entrambe le banchine sono scoperte, hanno un'altezza sul piano del ferro inferiore allo standard di 55\u00a0cm, e sono collegate tra loro da passerelle pedonali a raso.\nIl fabbricato viaggiatori, a due piani, ospita una piccola sala d'attesa (dove un tempo si trovava la biglietteria, oggi murata) mentre la parte rimanente \u00e8 adibita ad abitazione privata. Oltre ad esso, nella stazione si trovano due fabbricati pi\u00f9 piccoli che ospitano i locali tecnici e un ulteriore fabbricato con i servizi igienici.\nSul lato Terni l'impianto \u00e8 dotato di uno scalo merci, ad oggi inutilizzato, che comprende un binario tronco, mentre il magazzino merci \u00e8 stato demolito e ne rimane visibile solo il terrapieno di fondazione.\nMovimento.\nNella stazione fermano quasi tutti i treni in transito."}
{"id": "4800608", "revid": "767487", "url": "https://it.wikipedia.org/wiki?curid=4800608", "title": "Don't Let It Go to Your Head", "text": "Don't Let It Go to Your Head \u00e8 un brano musicale della cantante canadese Fefe Dobson, estratto come primo singolo dall'album \"Sunday Love\"."}
{"id": "4800612", "revid": "767487", "url": "https://it.wikipedia.org/wiki?curid=4800612", "title": "Ray Harroun", "text": "La sua notoriet\u00e0 \u00e8 legata alla vittoria della prima edizione della 500 Miglia di Indianapolis nel 1911.\nMuore nel 1968 e viene sepolto nel parco memoriale di Anderson, Indiana."}
{"id": "4800613", "revid": "287204", "url": "https://it.wikipedia.org/wiki?curid=4800613", "title": "Panda pornografia", "text": ""}
{"id": "4800614", "revid": "767487", "url": "https://it.wikipedia.org/wiki?curid=4800614", "title": "This Is My Life (Fefe Dobson)", "text": "This Is My Life \u00e8 un brano musicale della cantante canadese Fefe Dobson, estratto come secondo singolo dall'album \"Sunday Love\"."}
{"id": "4800616", "revid": "767487", "url": "https://it.wikipedia.org/wiki?curid=4800616", "title": "Lunchbox (film)", "text": "Lunchbox (\"Dabba\") \u00e8 un film del 2013 diretto da Ritesh Batra.\nLa sceneggiatura \u00e8 stata completata al Torino Film Lab. Il film \u00e8 stato presentato alla Settimana Internazionale della Critica al Festival di Cannes 2013 vincendo il Critics Week Viewers Choice Award e poi al Toronto International Film Festival. \u00c8 uscito nelle sale indiane il 20 settembre 2013 e in Italia il 28 novembre 2013.\n\"Lunchbox\" era stato dato per favorito come rappresentante dell'India nella categoria Miglior film straniero agli 86esimi Premi Oscar, anche grazie alla produzione in parte americana, ma \u00e8 stato poi scartato in favore di The Good Road dalla Film Federation of India. La decisione \u00e8 stata accompagnata da molte critiche, anche da parte della troupe e del cast.\nTrama.\nA Mumbai, ogni mattina, un'efficiente rete di fattorini consegna sui luoghi di lavoro i cestini da pranzo preparati dalle mogli dei lavoratori. Un giorno, a causa di una consegna sbagliata, la casalinga Ila Singh, abitante in un quartiere borghese ind\u00f9, viene a contatto con Saajan Thomas, uomo solitario che vive in un vecchio quartiere cristiano, minacciato dai grattacieli di moderna costruzione. I due, senza conoscersi, iniziano una singolare corrispondenza attraverso i cestini da pranzo.\nI dabbawala.\nI dabbawala o dabbawalla, (da \"dabba\", un tipico contenitore (solitamente di acciaio) per il cibo da asporto composto da pi\u00f9 scodelle messe una sull'altra e tenute insieme da un gancio metallico, e \"wala\", fattorino) sono una comunit\u00e0 di circa 5.000 persone che ogni mattina, a Mumbai, raccolgono pi\u00f9 di 200.000 pranzi fatti in casa o nei ristoranti appositi, per poi consegnarli ancora caldi ai lavoratori, all'ora di pranzo. Entro le 2 del pomeriggio, poi, tutti i porta-pranzo sono raccolti e riportati ai mittenti. I dabbawalla trasportando dai 30 ai 40 pasti (che raggiungono in media 70\u00a0kg) caricati su una lunga struttura in legno, consegnandoli in un raggio di 70\u00a0km. Si spostano a piedi, con biciclette, carretti, o in treno. La celebre universit\u00e0 statunitense di Harvard ne ha studiato il funzionamento, stimando un margine di errore irrisorio: circa uno ogni 6 milioni di consegne.\nCritica.\nIl film ha ottenuto un buon riconoscimento da pubblico e critica; si \u00e8 aggiudicato il punteggio di 7.8/10 sul sito IMDb."}
{"id": "4800618", "revid": "729019", "url": "https://it.wikipedia.org/wiki?curid=4800618", "title": "Stazione di Cotilia", "text": "La stazione di Cotilia era una fermata ferroviaria posta sulla linea Terni-Sulmona. Situata a breve distanza da Caporio, nel territorio comunale di Cittaducale, serviva la centrale idroelettrica di Cotilia.\nA dispetto del nome, la fermata non serviva la localit\u00e0 termale di Cotilia, che dista ben tre chilometri ed \u00e8 invece molto pi\u00f9 vicina alla stazione di Castel Sant'Angelo.\nStoria.\nLa fermata venne attivata nel 1939, in corrispondenza con la costruzione della centrale idroelettrica. Venne soppressa il 1\u00ba settembre 2014.\nStrutture e impianti.\nLa fermata di Cotilia \u00e8 situata in corrispondenza del passaggio a livello sulla strada provinciale 22 Cittaducale-Fiamignano. Il fabbricato viaggiatori \u00e8 un semplice casello convertito in stazione e dotato di banchina.\nLa fermata si trova di fronte all'ingresso della centrale idroelettrica di Cotilia, l'impianto che sfrutta i bacini artificiali del Salto e del Turano. A circa ottocento metri dalla fermata si trova Caporio, piccola frazione del comune di Cittaducale posta lungo la via Salaria.\nMovimento.\nAl 2007, l'impianto risultava frequentato da un traffico giornaliero medio di 3,5 persone."}
{"id": "4800621", "revid": "6923", "url": "https://it.wikipedia.org/wiki?curid=4800621", "title": "Op\u00e9ra de Lille", "text": "L'Op\u00e9ra de Lille \u00e8 un teatro situato a Lilla.\nDal 1999 \u00e8 monumento storico di Francia.\nStoria.\nL'Op\u00e9ra de Lille \u00e8 un teatro in stile neoclassico costruito tra il 1907 il 1913 e inaugurato ufficialmente nel 1923.\nSostitu\u00ec il Grand Th\u00e9\u00e2tre, costruito nello stesso luogo su progetto di Michel-Joseph Lequeux nel 1785 e andato completamente distrutto a causa di un incendio nel 1903.\nL'amministrazione cittadina indisse un concorso per la costruzione del nuovo edificio teatrale che fu vinto dall'architetto Louis Marie Cordonnier, che si ispir\u00f2 alle opere di Victor Louis e di Charles Garnier e in generale all'architettura del teatro all'italiana.\nL'inaugurazione venne ritardata a causa della prima guerra mondiale, durante la quale il teatro non ancora ultimato venne anche requisito dalle forze armate tedesche.\nChiuso nel 1998 per lavori di restauro, \u00e8 stato nuovamente inaugurato alla fine del 2003."}
{"id": "4800625", "revid": "729019", "url": "https://it.wikipedia.org/wiki?curid=4800625", "title": "Stazione di Cittaducale", "text": "La stazione di Cittaducale \u00e8 una stazione ferroviaria posta sulla linea Terni-Sulmona. Serve il centro abitato di Cittaducale.\nStrutture e impianti.\nLa stazione sorge ai piedi di Cittaducale, a circa un chilometro dal centro storico, nei pressi della piccola chiesa medievale della Madonna di Sesto. L'impianto \u00e8 impresenziato dall'installazione del SSC sulla linea (1993). Il fabbricato viaggiatori ospita al pianterreno la sala d'attesa e altri locali chiusi al pubblico, mentre il piano superiore \u00e8 adibito ad abitazione privata. In un piccolo fabbricato a s\u00e9 stante si trovavano i servizi igienici, i cui ingressi sono murati.\nIl piazzale interno si compone di due binari passanti (il primo in tracciato deviato, il secondo di corretto tracciato), serviti da due banchine: una ampia posta a fianco del primo binario, della lunghezza di 46\u00a0metri, e una stretta posta tra i due binari, della lunghezza di 53\u00a0metri. Entrambe le banchine sono scoperte, hanno un'altezza sul piano del ferro inferiore allo standard di 55\u00a0cm, e sono collegate tra loro da una passerella pedonale a raso.\nIl traffico merci, oggi assente, era servito da uno scalo piuttosto ampio dove si trova tuttora il magazzino merci e un binario tronco. I principali beneficiari erano due impianti industriali collocati nei pressi della stazione, ormai entrambi chiusi e abbandonati; uno di essi (la fabbrica Grillotti) era servito da un apposito raccordo ferroviario in parte ancora visibile."}
{"id": "4800627", "revid": "1305772", "url": "https://it.wikipedia.org/wiki?curid=4800627", "title": "Ghost (Fefe Dobson)", "text": "Ghost \u00e8 un brano musicale della cantante canadese Fefe Dobson, estratto come primo singolo dall'album \"Joy\"."}
{"id": "4800632", "revid": "729019", "url": "https://it.wikipedia.org/wiki?curid=4800632", "title": "Tranvia Bari-Barletta", "text": "La tranvia Bari-Barletta era un impianto costruito come ferrovia economica che fra il 1883 e il 1959 caratterizz\u00f2 parte dell'antica Terra di Bari, favorendone lo sviluppo economico.\nCostruita con capitali italiani e belgi, caratterizzata dall'inusuale scartamento di 750\u00a0mm ed esercita con trazione a vapore, la tranvia pass\u00f2 attraverso diverse societ\u00e0 di gestione fino ad essere trasformata nell'attuale ferrovia regionale.\nStoria.\nIl primo progetto di collegamento fra Bari e Barletta risale alla primavera del 1877 quando l'ingegnere tranese Giuseppe Arnone present\u00f2 alla provincia barese il progetto di una tranvia a cavalli.\nIl 4 aprile 1877 Giuseppe Arnone e Raffaele Di Lorenzo, due ingegneri anch'essi di Trani, avanzarono nei confronti della Deputazione provinciale di Bari la proposta per l'impianto di una ferrovia a cavalli per la quale interessarono successivamente i diversi comuni della zona. Ottenuto l'assenso da parte degli stessi, il 5 settembre dello stesso anno, con ordine del giorno n.23, la Deputazione approv\u00f2 la proposta, approvando la concessione della linea il 15 novembre.\nArnone e Di Lorenzo stipularono dunque un contratto con la Societ\u00e0 Generale dei Tramways, una Societ\u00e0 anonima di diritto belga costituita a Bruxelles il 14 agosto 1874, assieme alla quale presentarono alla Deputazione istanza per definire i termini della concessione che furono sanciti con deliberazione n.520 del 30 settembre 1878, relativi a orari e tariffe che avrebbero caratterizzato quelle che erano allora definite come \"ferrovie economiche\"; la firma del contratto definitivo avvenne il successivo 1\u00ba novembre. Con Decreto ministeriale numero 08972/4087 del 19 settembre 1879, la Societ\u00e0 Generale dei Tramways \"venne autorizzata a costruire ed esercitare la tramvia Bari-Barletta\".\nLa costruzione della linea avvenne per tratte, aperte all'esercizio nel 1882 con la seguente cronologia:\nIl 24 giugno 1886 la Societ\u00e0 Generale dei Tramways fu posta in liquidazione, trasferendo l'esercizio alla nuova Soci\u00e8t\u00e8 Anonyme de Chemin de Fer Economiques de Bari-Barletta et extensions, anch'essa di diritto belga. Il 15 novembre 1905 la concessione gratuita della linea da parte della Provincia di Bari alla venne ceduta ufficialmente; alla stessa subentr\u00f2, nel 1922, la Societ\u00e0 Anonima delle Ferrovie Economiche di Bari-Barletta e diramazioni, partecipata dalla precedente belga.\nIl servizio viaggiatori fu strutturato inizialmente mediante 4 coppie di treni con percorrenze di 3 ore e mezza. Il traffico merci, che raggiunse fra il 1924 e il 1930 punte di 25.000\u00a0t di prodotti l'anno, era prevalentemente costituito da ortaggi, frutta e vino, quest'ultimo trasbordato a Barletta su carri cisterna FS.\nGi\u00e0 nel primo decennio del XX secolo si pose la questione dell'ammodernamento del materiale rotabile. Durante il Ventennio fascista venne approvato il progetto di adeguamento della linea ferroviaria con binari a scartamento normale: la relativa convenzione fu approvata con Regio Decreto n\u00b0 2358 del 17 dicembre 1925, che oltre alla costruzione e all'esercizio della ferrovia imponeva altres\u00ec il trasferimento dell'esercizio tranviario a una nuova societ\u00e0 di diritto italiano. I lavori i lavori iniziarono nel 1928, ma furono interrotti nel 1934 a causa di difficolt\u00e0 finanziarie dovute alla mancata corresponsione dei contributi dovuti dai comuni attraversati dalla costruenda ferrovia.\nNel 1934, come previsto, la societ\u00e0 belga fu posta in liquidazione e 1937 essa cedette la concessione per l'esercizio della tranvia e la costruzione della ferrovia ad una nuova societ\u00e0 con sede a Roma, la Ferrotramviaria Societ\u00e0 Anonima Italiana, successivamente trasformata in Societ\u00e0 per azioni. Principale azionista della \"belga\" a partire dal 1932 e fra i protagonisti del trasferimento societario fu l'ingegner Nicola Romeo, che sarebbe diventato noto in tutto il mondo per l'omonimo marchio automobilistico, allora attivo nel settore ferrotranviario come proprietario delle Officine Ferroviarie Meridionali; oltre alla Bari-Barletta lo stesso cur\u00f2 la gestione della breve ferrovia Bitonto-Santo Spirito, gestito dalla Societ\u00e0 Anonima Ferroviaria, anch'essa in liquidazione, che sarebbe stata integrata nella nuova ferrovia in costruzione.\nCon nota n. 2052 del 16 febbraio 1955 il ministero dei trasporti dispose la chiusura definitiva all'esercizio della tranvia, che fu progressivamente smantellata. La prima tratta soppressa fu la Barletta-Andria, nel 1946/47, con ulteriore limitazione a Ruvo nel 1953. L'ultimo viaggio fu compiuto il 30 maggio 1959.\nCaratteristiche.\nLa linea, a scartamento ridotto da 750\u00a0mm, era armata con rotaie Vignoles da 17\u00a0kg/m; la pendenza massima risultava del 28 per mille e i raggi di curvatura non inferiori a 100\u00a0m..\nLa concessione provinciale impose la velocit\u00e0 in 20\u00a0km/h in quanto, in alcuni tratti, la tratta costeggiava le abitazioni, tale valore era pressoch\u00e9 coincidente con la velocit\u00e0 commerciale registrata sull'intera linea. In totale, i tratti in sede propria risultavano di 24,2\u00a0km.\nPercorso.\nLa stazione tranviaria di Bari sorgeva nella contrada occidentale Mare Isabella, dove occupava uno spazio lungo 400\u00a0m comprendente anche apposite rimesse per locomotive e carrozze. La medesima area era servita da un capolinea della rete urbana di tram elettrici, consentendo l'interscambio con quest'ultima.\nDa qui il binario seguiva la strada per Santo Spirito (strada provinciale 16), che nel tratto urbano prende il nome di via Napoli, fino a scavalcare con un ponte tranviario il torrente Balice e raggiungere la fermata di Fesca.\nLasciata la provinciale e piegando verso sud ovest con un tratto in sede propria che sovrappassava la ferrovia Adriatica, venivano dunque raggiunte la fermata Quattro Strade - Palese e la stazione di Bitonto.\nImpegnata la sede dell'attuale strada provinciale 231, due ulteriori fermate denominate Ponte Tuppetto e Sovereto precedevano alcune deviazioni rispetto alla strada che conducevano alle stazione di Terlizzi e Ruvo, a una fermata in corrispondenza della \"strada ordinaria\" per Bisceglie e dunque alla stazione di Corato.\nSeguendo il tracciato di ulteriori strade comunali si incontravano, in successione, la fermata di Santa Elia, quella di Sant'Angelo e la stazione di Andria per poi giungere, oltrepassata nuovamente la ferrovia Adriatica mediante un passaggio a livello, al capolinea di Barletta, ov'era presente l'officina sociale.\nMateriale rotabile.\nPer l'esercizio della tranvia la Societ\u00e0 Generale dei Tramways si dot\u00f2 di un parco di 7 locotender costruite fra il 1880 e il 1881 dalla Soci\u00e8t\u00e8 Anonyme des Atelier St L\u00e9onard di Liegi, immatricolate come 1\u00f77, cui si aggiunsero immediatamente le due unit\u00e0 analoghe 8\u00f79. Il rodiggio di tali locomotive a 3 assi accoppiati era 0-3-1T e la potenza sviluppata era di circa 180\u00a0kW che permetteva una velocit\u00e0 massima di 30\u00a0km/h.\nNel 1892, nell'ambito del rinnovo del materiale rotabile sulla tranvia Biella-Cossato, altre due locomotive del medesimo modello furono acquistate di seconda mano e reimmatricolate come unit\u00e0 10\u00f711.\nNel 1928 un'altra lomotiva si aggiunse al parco, proveniente dall'esercito britannico e utilizzata durante la prima guerra mondiale; costruita a scartamento decauville nel 1918 dalla The Hunslet Engine Company Ltd di Leeds, fu convertita a 750\u00a0mm e immatricolata come unit\u00e0 n.12.\nAncora un'unit\u00e0 segu\u00ec nel 1954: si trattava di una locomotiva a 4 assi (rodiggio 0-4-0T) costruita nel 1908 dalla Lokomotivfabrik Wiener Neustadt di Floridsdorf inizialmente impiegata sulla ferrovia militare Cortina-Dobbiaco, poi prolungata e rilevata dalla Ferrovia delle Dolomiti dove l'unit\u00e0 venne immatricolata come n.312 - \"Ampezzo\".\nNon strettamente legate all'esercizio tranviario, durante gli anni di trasformazione in ferrovia fecero inoltre servizio sull'impianto alcune locomotive a vapore a scartamento ordinario di varia natura per il traino dei treni cantiere.\nCome materiale rimorchiato, la Bari-Barletta disponeva di 22 vetture a 2 assi e a carrelli prodotto dalla Soci\u00e8t\u00e8 Franco-Belge pour la Construction de Mat\u00e9riel de Chemins de Fer di La Croy\u00e8re, cui si aggiunsero ulteriori 5 carrozze prodotte dal medesimo costruttore nel 1925.\nCompletavano la dotazione del parco numerosi carri merci di vario tipo."}
{"id": "4800634", "revid": "124861927", "url": "https://it.wikipedia.org/wiki?curid=4800634", "title": "Basilica maggiore", "text": "Basilica maggiore \u00e8 il titolo dato alle quattro chiese cattoliche di pi\u00f9 alto rango: la basilica di San Giovanni in Laterano, la basilica di San Pietro in Vaticano, la basilica di San Paolo fuori le mura e la basilica di Santa Maria Maggiore. Si trovano tutte nella citt\u00e0 di Roma (San Pietro all'interno della Citt\u00e0 del Vaticano); godono anche dello \"status\" di basiliche papali (ex patriarcali) e quindi a volte sono anche dette basilica papale maggiore.\nL'arcibasilica di San Giovanni in Laterano ha la cattedra episcopale, ed \u00e8 la pi\u00f9 antica, nonch\u00e9 la prima a cui \u00e8 stato assegnato il titolo di basilica ed \u00e8 pertanto definita \u201carcibasilica\u201d.\nLe quattro basiliche maggiori hanno una porta santa, che viene aperta con un rito speciale dal papa o da un suo incaricato solo per la durata di un Anno Santo, e gioca un ruolo importante nella concessione della cosiddetta indulgenza plenaria. L'altare maggiore \u00e8 detto altare papale, e solo il papa e i suoi delegati possono celebrarvi la messa.\nTradizionalmente erano aperte 24 ore al giorno, e vi \u00e8 assegnato un collegio di sacerdoti, costantemente a disposizione per ascoltare le confessioni.\nStoria.\nIl titolo di basilica maggiore \u00e8 stato introdotto nel 1300 da papa Bonifacio VIII. Con la bolla \"Antiquorum habet fida relatio\" egli istitu\u00ec l'anno santo e impost\u00f2 le condizioni per indulgenze.\nBonifacio VIII rinnov\u00f2 \"grandi remissioni e indulgenze per i peccati\" ottenibili \"visitando la citt\u00e0 di Roma e la venerabile basilica del principe degli Apostoli\". Offr\u00ec \"non solo un completo e abbondante, ma il pi\u00f9 completo perdono di tutti i peccati\", a coloro che avessero soddisfatto determinate condizioni: dovevano confessare tutti i loro peccati e fare un pellegrinaggio alle basiliche di San Pietro e San Paolo, i rispettivi luoghi di sepoltura degli apostoli San Pietro e San Paolo.\nNel secondo giubileo nel 1350, papa Clemente VI aggiunse una terza basilica maggiore: San Giovanni in Laterano, la cattedrale di Roma. Infine, in occasione del successivo giubileo, nel 1390, fu aggiunta la basilica di Santa Maria Maggiore, la pi\u00f9 antica chiesa romana dedicata alla Beata Vergine.\nLa visita a queste quattro chiese \u00e8 rimasta come una delle condizioni per ottenere l'indulgenza giubilare romana.\nPrivilegi e simboli.\nLo status di basilica d\u00e0 diritto a tre simboli: la basilica in velluto (a differenza della seta delle basiliche minori), il \"tintinnabulum\" (campanella liturgica) e la \"cappa magna\". Gli edifici e gli stemmi possono fregiarsi del simbolo delle chiavi incrociate, come quello papale, e della basilica.\nSecondo il Trattato lateranense del 1929, le basiliche maggiori situate nel territorio italiano godono dello status di extraterritorialit\u00e0 dall'Italia similmente a quello delle ambasciate straniere. Le basiliche maggiori sono pattugliate internamente da agenti di polizia della gendarmeria della Citt\u00e0 del Vaticano."}
{"id": "4800640", "revid": "363629", "url": "https://it.wikipedia.org/wiki?curid=4800640", "title": "Basiliche maggiori", "text": ""}
{"id": "4800644", "revid": "1573940", "url": "https://it.wikipedia.org/wiki?curid=4800644", "title": "Trapezia", "text": "Trapezia \u00e8 un genere di crostacei decapodi appartenenti alla famiglia Trapeziidae, l'unico nella sottofamiglia Trapeziinae. Vivono in simbiosi con i coralli, difendendoli dai predatori come le stelle marine e nutrendosi del muco da essi prodotto e dei loro tessuti.\nTassonomia.\nQuesto genere comprende 22 specie:"}
{"id": "4800646", "revid": "281944", "url": "https://it.wikipedia.org/wiki?curid=4800646", "title": "Chiesa di Miagao", "text": ""}
{"id": "4800647", "revid": "474175", "url": "https://it.wikipedia.org/wiki?curid=4800647", "title": "Op\u00e9ra municipal de Marseille", "text": "L'Op\u00e9ra municipal de Marseille \u00e8 un teatro situato a Marsiglia.\nDal 1997 \u00e8 monumento storico di Francia.\nStoria.\nIl teatro \u00e8 stato ricostruito sui resti dell'antico Grand Th\u00e9\u00e2tre da 2.000 posti, inaugurato il 31 ottobre 1787.\nNel 1855 avviene la prima assoluta di \"L\u00e9onore de M\u00e9dicis\" di Salvatore Agnelli, nel 1860 di \"Les deux avares\" di Agnelli e nel 1912 di \"La reine s'amuse\" di Charles Cuvillier e di \"Les trois masques\" di Isidore De Lara.\nIl teatro \u00e8 stato distrutto da un incendio il 13 novembre del 1919 nel corso delle prove de L'Africaine di Giacomo Meyerbeer.\nDell'antica sala rimangono oggi il colonnato e il peristilio che risalgono all'edificio originario del 1787 e il grande fregio di Antoine Bourdelle che riquadra il palcoscenico.\nLa ricostruzione fu intrapresa nel 1920 con la direzione dell'architetto Gaston Castel ed inaugurato il nuovo teatro con 2.137 posti il 4 dicembre 1924 con \"Sigurd\" di Ernest Reyer.\nNel 1946 avviene la prima assoluta di \"Monsieur Colibri\" di Raoul Moretti, nel 1948 di \"Le roi de Camargue\" di Jean Poueigh, nel 1953 di \"Cadet Roussel\" di Claude Arrieu, nel 1958 di \"Le Corsaire Noir\" di Maurice Yvain, nel 1962 di \"La tendre El\u00e9onore\" di Jean-Michel Damase, nel 1969 di \"Andrea del Sarto\" di Jean-Yves Daniel-Lesur diretta da Serge Baudo, nel 1970 di \"Mariana Pineda\" di Louis Saguer, nel 1974 di \"Hamlet\" di Pascal Bentoiu e di \"L'arche\" di Georges Migot e nel 1987 di \"Faust et Rangda\" di Georges Aperghis."}
{"id": "4800648", "revid": "729019", "url": "https://it.wikipedia.org/wiki?curid=4800648", "title": "Stazione di Sorgenti del Peschiera", "text": "La stazione di Sorgenti del Peschiera \u00e8 una fermata ferroviaria posta sulla linea Terni-Sulmona. Si trova nel territorio comunale di Cittaducale, a breve distanza dalle Sorgenti del Peschiera. Serve la piccola frazione di Micciani e l'impianto ACEA per la captazione delle sorgenti nell'acquedotto del Peschiera.\nStoria.\nLa fermata compare per la prima volta sull'orario del 1\u00ba marzo 1955.\nScompare sull'orario del 1\u00ba luglio 1965 la fermata fu soppressa, ma ricompare da quello del 28 maggio 1967.\nStrutture e impianti.\nLa fermata si trova in corrispondenza di un passaggio a livello su una piccola strada rurale, diramazione della strada che collega Micciani alla Via Salaria presso Vasche.\nLa fermata consta di un unico binario, servito da una banchina scoperta della lunghezza di 42\u00a0metri, e dotata di un'altezza sul piano del ferro inferiore allo standard di 55\u00a0cm.\nIl fabbricato viaggiatori, adibito ad abitazione privata, \u00e8 costituito da un casello riconvertito a fermata.\nMovimento.\nAl 2007, l'impianto risultava frequentato da un traffico giornaliero medio di 7 persone. Vi fermano circa due coppie di treni al giorno."}
{"id": "4800654", "revid": "310175", "url": "https://it.wikipedia.org/wiki?curid=4800654", "title": "Tekk\u014dsen", "text": ""}
{"id": "4800655", "revid": "400518", "url": "https://it.wikipedia.org/wiki?curid=4800655", "title": "Giuda il Santo", "text": ""}
{"id": "4800656", "revid": "125941585", "url": "https://it.wikipedia.org/wiki?curid=4800656", "title": "Evelin Lanthaler", "text": "Ha vinto per sei volte la Coppa del Mondo di slittino su pista naturale, cinque delle quali consecutivamente. Ha vinto 37 gare di Coppa del Mondo nella specialit\u00e0 del singolo. Nel suo palmar\u00e8s vanta inoltre i titoli iridati del 2015, 2019 e 2021 oltre a quattro titoli continentali consecutivi sempre a livello individuale. Considerando anche le gare a squadre ha collezionato un totale di 8 medaglie mondiali e 10 europee. \u00c8 l'atleta italiana pi\u00f9 vincente della storia in questa disciplina."}
{"id": "4800657", "revid": "1543377", "url": "https://it.wikipedia.org/wiki?curid=4800657", "title": "Another Girl", "text": "Another Girl \u00e8 una canzone dei Beatles pubblicata sull'album \"Help!\"; fa parte della colonna sonora dell'omonimo film.\nIl brano.\nVenne composta da Paul McCartney durante un viaggio in Tunisia, pi\u00f9 esattamente in un bagno decorato da piastrelle islamiche di una villa dove il consolato britannico lo aveva ospitato.. McCartney lo considera superiore ad un riempitivo, e che, per essere stata registrata, aveva superato il \"Beatles-test\": anche se solo ad un \"beatle\" non piaceva una canzone, quest'ultima veniva scartata.\nNel film \"Help!\" la canzone viene suonata nelle Bahamas, su una scogliera corallina dell'isola Balmoral. Nella scena, McCartney \"suona\" una ragazza, Lennon la batteria, Harrison il basso elettrico e Starr la chitarra acustica.\nIl brano venne registrato il 15 febbraio 1965, lo stesso giorno di \"Ticket to Ride\" e \"I Need You\". Tutto venne registrato su un solo nastro, ma Harrison sovraincise dieci frammenti di nastro di chitarra solista. Il 16 febbraio McCartney sovraincise una sua parte di chitarra solista, e nel mixaggio la parte di Harrison venne eliminata. Non fu la prima volta che Paul suonava la chitarra solista: l'aveva gi\u00e0 suonata su \"Ticket to Ride\", ed il 17 febbraio la suon\u00f2 su \"The Night Before\"; anche queste altre due sono state pubblicate su \"Help!\". In seguito McCartney la suon\u00f2 anche su \"Drive My Car\", \"Taxman\", \"Here, There and Everywhere\", \"Being for the Benefit of Mr. Kite!\", \"Good Morning Good Morning\", \"Back in the U.S.S.R.\", \"Martha My Dear\", \"Why Don't We Do in the Road?\", \"Helter Skelter\", \"Honey Pie\", \"Se Came in Through the Bathroom Window\" e \"The End\". Il mixaggio mono avvenne il 18 febbraio, quello stereo il 23."}
{"id": "4800661", "revid": "716642", "url": "https://it.wikipedia.org/wiki?curid=4800661", "title": "Gyeongnam Football Club", "text": "Il Gyeongnam FC \u00e8 una societ\u00e0 calcistica sudcoreana con sede nella provincia del Gyeongsang Meridionale. Gioca le sue partite nella citt\u00e0 di Changwon, presso il \"Changwon Football centre Stadium.\" Attualmente la squadra milita in K League 1, la massima divisione di calcio coreana.\nStoria.\nIl Gyeongnam FC, ha una storia molto recente essendo stata fondata nel 2006, ma nonostante ci\u00f2 ha quasi sempre militato in K League 1, giocando solo per tre anni in seconda divisione. \nDopo la vittoria della K League 2 nel 2017, la squadra ha ripreso a giocare in massima divisione, arrivando addirittura a conquistare uno straordinario secondo posto a solo un anno dalla promozione.\nOrganico.\nRosa 2019.\n\"Aggiornata al 5 ottobre 2019.\""}
{"id": "4800662", "revid": "2039709", "url": "https://it.wikipedia.org/wiki?curid=4800662", "title": "Ubaldo Continiello", "text": "Biografia.\nContiniello \u00e8 stato un compositore italiano, autore di numerose colonne sonore per film italiani di genere. La sua carriera cinematografica inizia nel 1967, con la colonna sonora del film \"Lola Colt,\" con protagonista Lola Falana, starlette televisiva. Durante gli anni 70 compone la colonna sonora di sette film interpretati dal comico Franco Franchi. Nel 1977 arriva, forse, il successo pi\u00f9 importante della sua lunga carriera, con il film \"Ultimo mondo cannibale,\" uno fra i primi cannibal movie, girato da Ruggero Deodato, il regista di \"Cannibal Holocaust.\" Dopo aver lavorato molto su varie commedie all'italiana, Continiello, nel 1980, compone la colonna sonora del fim di Lamberto Bava, \"Macabro.\" Sempre negli anni ottanta, collabora nel film \"Trhauma,\" e successivamente lavora anche nel \"cult\" \"Bathman dal pianeta Eros\".\nScompare nel 2014 all'et\u00e0 di 72 anni a seguito di un improvviso attacco cardiaco."}
{"id": "4800663", "revid": "62748", "url": "https://it.wikipedia.org/wiki?curid=4800663", "title": "Gabriel de Luetz d'Aramon", "text": ""}
{"id": "4800668", "revid": "2066040", "url": "https://it.wikipedia.org/wiki?curid=4800668", "title": "Gangwon Football Club", "text": "Il Gangwon Football Club \u00e8 una societ\u00e0 calcistica sudcoreana con sede nella provincia del Gangwon.\nOrganico.\nRosa 2019.\n\"Aggiornata al 28 luglio 2019.\""}
{"id": "4800675", "revid": "332944", "url": "https://it.wikipedia.org/wiki?curid=4800675", "title": "Greta Pinggera", "text": "\u00c8 la quarta italiana pi\u00f9 vincente della storia di questa disciplina con 7 successi in Coppa del Mondo e un totale di 47 piazzamenti sul podio. Nella stagione 2017 si \u00e8 laureata campionessa del mondo e si \u00e8 aggiudicata il trofeo della Coppa del Mondo. Vanta inoltre tre medaglie d'argento europee ed un trofeo di Coppa Europa.\nCarriera.\nGli esordi.\nOriginaria di Lasa, in Val Venosta, dopo aver provato numerosi sport quali il badminton, la ginnastica artistica e lo sci alpino - sport in cui gareggia fino all'et\u00e0 di 10 anni - si appassiona dello slittino su pista naturale ed immediatamente realizza notevoli risultati. Nel 2010 e 2011 chiude al terzo posto la classifica generale di Coppa Europa, mentre nel 2012 si aggiudica il trofeo continentale. Sempre nel 2012, a Laces, porta a casa anche la medaglia d'argento ai mondiali juniores.\nStagioni 2013-2016: il primo podio e la prima vittoria in Coppa del Mondo.\nIl 6 gennaio 2012, non ancora 17enne, esordisce in Coppa del Mondo, terminando al 16\u00ba posto la prova di qualificazione, non potendo dunque disputare la gara. Il 3 marzo 2012, alla sua seconda apparizione in una tappa di Coppa del Mondo giunge quarta, a soli 0\"60 dal podio.\nLa stagione successiva, il 30 dicembre 2012, a Lasa, alla sua terza gara di Coppa del Mondo, \u00e8 salita per la prima volta sul podio, classificandosi seconda. Nelle ultime tre gare stagionali agguanta altrettanti podi, finendo una volta sul secondo e due volte sul terzo gradino del podio.\nAd inizio stagione 2014 non \u00e8 convocata per la tappa inaugurale di Coppa del Mondo per mancanza di fondi. Mancando a questo appuntamento, e dopo essersi classificata al 10\u00ba posto nel suo esordio stagionale, non va oltre il 6\u00ba posto nella classifica finale di Coppa del Mondo, nonostante due terzi posti in chiusura di stagione.\nNel 2014 annuncia il passaggio allo slittino su pista artificiale, che gi\u00e0 aveva provato quattro anni prima e venendo inizialmente allenata da Armin Z\u00f6ggeler. Ritratta in seguito, decidendo di continuare a gareggiare nello slittino su pista naturale dopo circa un anno di allenamenti.\nIl 18 gennaio 2015 conquista la sua prima medaglia ai campionati mondiali di Sankt Sebastian, in Austria, aggiudicandosi il bronzo.\nIl 21 febbraio 2016, a Umhausen, trova il successo per la prima volta in Coppa del Mondo.\nStagioni 2017-2018: la Coppa del Mondo e il titolo iridato.\nNel 2017 si laurea campionessa mondiale a Vatra Dornei precedendo l'iridata in carica e connazionale Evelin Lanthaler per soli 17 centesimi di secondo. Nella stessa edizione conquista anche una medaglia d'argento nella prova a squadre. A fine stagione raggiunge il massimo obiettivo di Coppa del Mondo, aggiudicandosi il trofeo con 610 punti (ex-aequo con Evelin Lanthaler) ottenuti in 8 gare, dopo aver vinto le ultime tre prove ed essere salita sul podio in tutte e otto le occasioni.\nVince anche la prima prova di Coppa del Mondo 2018 a K\u00fcthai facendo cos\u00ec segnare la quarta vittoria consecutiva, striscia pi\u00f9 lunga di sempre fino a quel momento per un'italiana, in condominio con Renate Gietl e Sonja Steinacher.\nIl 28 gennaio 2018 vince la sua sesta gara di Coppa del Mondo ma la tappa successiva, l'ultima stagionale, \u00e8 costretta a chiudere una striscia di 14 podi consecutivi che aveva avuto inizio due anni prima, il 31 gennaio 2016, a causa di un incidente in gara mentre era in piena corsa per confermarsi vincitrice della Coppa del Mondo. Chiude la stagione al secondo posto in classifica generale dopo aver realizzato due vittorie in sei gare e cinque podi consecutivi.\nStagioni 2019-2021: la grande rivalit\u00e0 con Evelin Lanthaler.\nDurante la stagione di Coppa del Mondo 2019 termina sul podio in sei occasioni su sette, collezionando quattro secondi posti sempre alle spalle della ormai acerrima rivale Evelin Lanthaler che si aggiudica nel frattempo la terza Coppa del Mondo nell'arco di quattro stagioni grazie ad un'infallibile striscia di 7 vittorie in altrettante gare stagionali.\nAi mondiali del 2019 giunge al secondo posto nel singolo dietro la gi\u00e0 campionessa mondiale 2015 Evelin Lanthaler, con un ritardo di 1\"80.\nL'anno successivo torna alla vittoria a Vatra Dornei dopo un'astinenza durata quasi due anni. Durante la stagione sale nuovamente sul podio in sei gare su sette disputate. Evelin Lanthaler si aggiudica tutte le restanti sei competizioni e pu\u00f2 cos\u00ec levare al cielo per la quarta volta il trofeo della Coppa del Mondo.\nAi campionati europei del 2020 \u00e8 solamente quarta al traguardo alle spalle di Lanthaler, Lavrent'eva e Unterberger.\nNella stagione 2021 \u00e8 costantemente la numero due al mondo, non riuscendo mai ad avvicinare i tempi fatti segnare dalla connazionale Lanthaler, eccezion fatta per la prima manche del terzo appuntamento della Coppa del Mondo a Moso in Passiria dove entrambe si classificano al primo posto ad ex-aequo. La connazionale termina la stagione con un incredibile filotto di sei successi in sei gare mentre Greta si piazza alle sue spalle nelle prime cinque gare e chiude al terzo posto la gara finale in casa, a Lasa.\nAi XXIII mondiali di slittino su pista naturale non riesce a trovare la giusta velocit\u00e0 per lottare per le medaglie soprattutto nell'ultimo settore di gara dove perde decimi preziosi in entrambe le manche. Nella gara vinta ancora una volta da Evelin Lanthaler, chiude al quinto posto, suo peggior risultato in carriera nelle rassegne iridate.\n\u00c8 salita per 42 volte sul podio in gare di Coppa del Mondo collezionando, per via della costante presenza della plurititolata Evelin Lanthaler, ben 22 secondi posti. Solo altre tre atlete nella storia della disciplina ne vantano un maggior numero (Ekaterina Lavrent'eva 96, Evelin Lanthaler 59, Renate Gietl 49).\nVita privata.\nHa studiato presso la Scuola Superiore Sport Invernali a Malles e successivamente ha seguito un corso di pasticceria per tre anni. Attualmente lavora presso la pasticceria di famiglia. Dal 2013 \u00e8 stata fidanzata per alcuni anni con lo slittinista pluricampione del mondo della specialit\u00e0 su pista naturale Patrick Pigneter."}
{"id": "4800679", "revid": "555426", "url": "https://it.wikipedia.org/wiki?curid=4800679", "title": "Gangwon FC", "text": ""}
{"id": "4800680", "revid": "729019", "url": "https://it.wikipedia.org/wiki?curid=4800680", "title": "Callisto Bertone di Sambuy", "text": "Biografia.\nMembro di una nobile ed antica famiglia piemontese di rango comitale, nacque a Torino nel 1802, figlio di Carlo Balbo Bertone Conte di Sambuy (1765-1828) e di Daria Delfina Ghilini (1774-1836). Entr\u00f2 giovanissimo nella Regia Accademia Militare di Torino dalla quale usc\u00ec col grado di sottotenente dei cavalleggeri del re nel 1826, assegnato al Reggimento \"Dragoni del Genevese\". Promosso dapprima tenente, e poi capitano nel 1831, prese successivamente servizio presso il Reggimento \"Genova Cavalleria\", e il 3 aprile 1837 spos\u00f2 la signorina Carolina Vittoria Massel.\nPromosso maggiore dal 1842, con questo grado prese parte alla prima guerra d'indipendenza italiana, durante la quale venne nominato colonnello col ruolo di comandante del Reggimento \"Savoia Cavalleria\". Venne nel contempo a contatto con gli ambienti di corte, dove nel 1838 era gi\u00e0 stato nominato secondo scudiero di S.M. il Re Carlo Alberto. Nel 1853 venne promosso maggiore generale e nel 1858 ottenne il comando della Divisione di cavalleria con la quale, nell'ambito della seconda guerra d'indipendenza, prese parte tra l'altro alla battaglia di Magenta. Poco dopo il termine dei conflitto venne nominato tenente generale in comando alla Divisione militare di Cremona e poco dopo fu nominato Ispettore.\nMor\u00ec nella Torino, allora capitale del Regno d\u2019Italia, il 10 febbraio 1865."}
{"id": "4800681", "revid": "555426", "url": "https://it.wikipedia.org/wiki?curid=4800681", "title": "Gyeongnam FC", "text": ""}
{"id": "4800686", "revid": "63310702", "url": "https://it.wikipedia.org/wiki?curid=4800686", "title": "Deputazione di Storia patria", "text": ""}
{"id": "4800688", "revid": "124700853", "url": "https://it.wikipedia.org/wiki?curid=4800688", "title": "Luigi Tallarico", "text": "Biografia.\nDi origine calabrese, pubblic\u00f2 saggi, monografie e articoli su molti e importanti artisti e letterati italiani del '900 e del 2000, spesso del futurismo: Filippo Tommaso Marinetti, Umberto Boccioni, Carlo Carr\u00e0, Mario Sironi, Mino Delle Site, Osvaldo Peruzzi, Antonio Fiore e Roberto Tirelli. cur\u00f2 numerose mostre e convegni sulla cultura italiana contemporanea nella Sala del Senato della Repubblica a Roma.\nGi\u00e0 collaboratore del quotidiano \"Secolo d'Italia\" e della rivista di Roma \"Futurismo Oggi\", curata dall'aeropittore Enzo Benedetto, dagli anni novanta ne cur\u00f2 il successivo centro omonimo.\nFu segretario generale del SLSI; nel 1995 \u00e8 stato premiato per l'attivit\u00e0 culturale e pluridecennale con la medaglia d'argento del Ministero dei Beni Culturali e nel 2001 con il \"premio speciale\" della Presidenza del Consiglio dei ministri.\nNel 2009 cur\u00f2 a Lecce, per il centenario del futurismo, la mostra \"Futurismo nel suo centenario: la continuit\u00e0\".\nNel 2013 partecip\u00f2 come relatore al convegno \"Eredit\u00e0 a attualit\u00e0 del futurismo\", a cura di Antonio Saccoccio, Giancarlo Carpi, il Comune di Roma e l'Universit\u00e0 degli Studi \"Tor Vergata\" di Roma."}
{"id": "4800691", "revid": "599013", "url": "https://it.wikipedia.org/wiki?curid=4800691", "title": "Cattedrale di San Luigi (Plovdiv)", "text": "La cattedrale di San Luigi dei Francesi (in bulgaro: \"\u043a\u0430\u0442\u0435\u0434\u0440\u0430\u043b\u0430 \u0421\u0432\u0435\u0442\u0438 \u041b\u0443\u0434\u0432\u0438\u0433\", \"katedrala Sveti Ludvig\") \u00e8 la chiesa cattedrale della diocesi di Sofia e Filippopoli, si trova nella citt\u00e0 di Plovdiv, in Bulgaria. Sino al 2006, anno in cui sono terminati i lavori di costruzione della nuova cattedrale cattolica di San Giuseppe a Sofia, la chiesa di San Luigi dei Francesi di Plovdiv era la chiesa cattolica pi\u00f9 grande di tutta la Bulgaria.\nStoria.\nLe fonti storiche ci confermano che la chiesa fu costruita nel quadro di un progetto dell'architetto romano Alfonso per sostituire la vecchia chiesa cattolica, di modeste dimensioni, che sorgeva sul posto gi\u00e0 nel 1600. Le fondamenta della chiesa attuale furono poste nel 1858 dall'allora vescovo Andrea Canova, e fu consacrata il 25 marzo 1861, quando fu finalmente completata. Nel 1861 vi fu installato il primo organo in Bulgaria, poi sostituito con uno nuovo e pi\u00f9 grande. Un incendio danneggi\u00f2 gravemente la cattedrale nel 1931, distruggendo il soffitto intagliato in legno. La cattedrale \u00e8 stata ristrutturata su progetto dell'architetto Kamen Petkov ed impreziosita con affreschi di Krastyo Stamatov, quindi nuovamente inaugurata l'8 maggio 1932. Il campanile \u00e8 stato costruito nel 1898 ed \u00e8 stato dotato di cinque campane provenienti dalla citt\u00e0 tedesca di Bochum, come dono di Papa Leone XIII. Nel 1991 venne installato un nuovo organo dotato di 12 registri.\nLa chiesa racchiude la tomba di Maria Luisa di Borbone-Parma (1870-1899), fu principessa di Bulgaria come consorte di Ferdinando I di Bulgaria (1861-1948), successivamente nominato zar di Bulgaria. Fu madre dello zar Boris III (1894-1943).\nDescrizione.\nDa un punto di vista architettonico, la cattedrale \u00e8 una combinazione eclettica di neoclassicismo e neo-barocco, come evidente nella facciata, arricchita da statue, semicolonne ed elementi decorativi."}
{"id": "4800692", "revid": "729019", "url": "https://it.wikipedia.org/wiki?curid=4800692", "title": "Osteodistrofia renale", "text": "L'osteodistrofia renale, detta anche osteodistrofia uremica o, secondo una convenzione internazionale, CKD-MBD (acronimo di Chronic Kidney Disease - Mineral Bone Disorder), \u00e8 l'insieme delle anomalie cliniche, biochimiche e di diagnostica per immagini riguardanti le ossa e il metabolismo minerale che si instaura nella malattia renale cronica. Tali alterazioni possono manifestarsi clinicamente con osteoporosi, osteite fibrosa, malattia adinamica dell'osso, con una combinazione di queste o con quadri pi\u00f9 complessi dovuti alle numerose alterazioni metaboliche (acidosi metabolica, amiloidosi) tipiche della malattia renale cronica.\nClassificazione e fisiopatologia.\nOsteodistrofia ad alto turnover.\nIl primo e il pi\u00f9 importante fattore alla base della CKD-MBD \u00e8 la ridotta eliminazione urinaria di fosfato che peggiora parallelamente alla progressione della malattia renale cronica. Inizialmente questa \u00e8 compensata dall'aumento del paratormone, che aumenta l'escrezione urinaria del fosfato, e del FGF23 che concorre a mantenere elevata la fosfaturia. Con il progredire dell'insufficienza renale questi meccanismi di compenso non bastano pi\u00f9 e si osserva un aumento della concentrazione di fosfato nel sangue (iperfosforemia). A questo punto ulteriori aumenti del paratormone (che l'organismo mette in atto tentando invano di ridurre la fosforemia) avranno come principale effetto quello di aumentare il rimaneggiamento osseo stimolando gli osteoclasti e liberando calcio dalla matrice ossea, mentre le alte concentrazioni di fosforo, insieme a FGF23 persistentemente elevato, inibiscono l'enzima 1-alfa-idrossilasi che a livello renale trasforma la vitamina D nella sua forma attiva, il calcitriolo. La carenza di vitamina D attiva porta a sua volta ad una carenza di calcio circolante per ridotto assorbimento intestinale di questo elemento. La carenza di calcio, unita all'eccesso di fosforo e all'aumentato rimaneggiamento osseo indotto dal paratormone, determina il quadro pi\u00f9 classico dell'osteodistrofia uremica, quello detto \"ad alto turnover\".\nOsteodistrofia a basso turnover.\nEsiste tuttavia un altro meccanismo di danno osseo, quello definito \"a basso turnover\" o anche \"malattia dell'osso adinamico\". Esso si manifesta di solito dopo molti anni dall'esordio della malattia renale cronica e fa seguito ad una prima fase di osteodistrofia ad alto turnover; la sua prevalenza \u00e8 in aumento a causa dell'aumentata sopravvivenza dei pazienti affetti da MRC e delle terapie aggressive messe in atto per contrastare l'iperparatiroidismo.\nAlla base di questo quadro c'\u00e8 la resistenza al PTH che si sviluppa a livello osseo con il progredire della malattia renale cronica. Nelle persone affette sono necessari valori di paratormone molto elevati per assicurare un normale ricambio delle cellule ossee; un'eccessiva riduzione della concentrazione plasmatica di paratormone ottenuta con i farmaci (vitamina D e suoi analoghi, supplementi di calcio) o con l'asportazione chirurgica delle paratiroidi (paratiroidectomia) pu\u00f2 quindi avere come effetto un rallentamento di questi processi. Anche la malnutrizione e il diabete mellito possono avere effetti dannosi sul tessuto osseo bloccandone il ricambio.\nManifestazioni cliniche.\nI segni e i sintomi dell'osteodistrofia uremica non sono specifici. Nella maggior parte dei casi i pazienti lamentano dolori ossei diffusi, prevalentemente alla zona lombare, alle anche e agli arti inferiori, o dolori articolari che possono essere provocati dalla deposizione di cristalli di fosfato nelle articolazioni. Talvolta possono essere presenti deformit\u00e0 ossee, in particolare nei bambini con iperparatiroidismo severo (spesso associate a ritardo di crescita) e negli adulti in conseguenza di fratture, che possono insorgere nel contesto di tumori bruni. \nSempre al meccanismo patologico responsabile dell'osteodistrofia uremica sono riconducibili le calcificazioni diffuse (in particolare nei vasi sanguigni, nelle valvole cardiache e nel miocardio) e probabilmente il prurito associato all'uremia, le cui cause per\u00f2 non sono state del tutto chiarite.\nTrattamento.\nLa prevenzione dell'osteodistrofia renale si basa inizialmente sulla somministrazione di supplementi di calcio (ad esempio sotto forma di calcio carbonato) e di vitamina D qualora le concentrazioni plasmatiche siano basse, inferiori a 30 ng/ml. Generalmente il primo approccio terapeutico \u00e8 il calcidiolo; in caso di mancata risposta si somministrano forme attive di vitamina D come il calcitriolo e, in alcuni casi, negli stadi pi\u00f9 avanzati dell'insufficienza renale o nei pazienti in dialisi, anche i pi\u00f9 recenti analoghi della vitamina D come il paracalcitolo, che sopprime la produzione di paratormone senza aumentare eccessivamente la calcemia in questo gruppo di pazienti. \nL'efficacia della terapia si valuta mediante il mantenimento di valori normali di calcio e paratormone nel sangue. Nei pazienti in dialisi le linee guida internazionali consigliano valori di paratormone compresi fra 2 e 9 volte i valori normali. In quest'ultima categoria di pazienti \u00e8 molto importante anche il controllo del fosfato mediante diete appropriate e farmaci chelanti del fosforo come l'idrossido di magnesio e alluminio, il carbonato di lantanio, il sevelamer e altri. L'uso di chelanti a base di alluminio \u00e8 attualmente sconsigliato a causa della loro tossicit\u00e0 in caso di uso prolungato. I chelanti contenenti calcio, come il calcio carbonato, determinano invece in alcuni pazienti un rischio non trascurabile di ipercalcemia. \nNei pazienti in dialisi con iperparatiroidismo e valori plasmatici di calcio normali o aumentati pu\u00f2 essere indicato l'uso di farmaci calciomimetici, che si legano ai recettori del calcio sulle paratiroidi bloccando l'iperproduzione di paratormone senza aumentare ulteriormente la calcemia. Un esempio di questa classe di farmaci \u00e8 il cinacalcet.\nInfine, quando tutte le terapie sopra elencate sono inefficaci, pu\u00f2 essere indicato l'intervento chirurgico di asportazione delle paratiroidi (paratiroidectomia).\nNella malattia dell'osso adinamico o iperparatiroidismo a basso turnover occorre riportare i livelli di paratormone a livelli adeguati riducendo o sospendendo la somministrazione dei farmaci che sopprimono la produzione di PTH, come gli analoghi attivi della vitamina D, i chelanti del fosforo contenenti calcio o alluminio e tutti i supplementi di calcio; si consiglia, per lo stesso motivo, di mantenere bassa la concentrazione del calcio nel bagno di dialisi."}
{"id": "4800706", "revid": "15756", "url": "https://it.wikipedia.org/wiki?curid=4800706", "title": "Georg von Charasoff", "text": "Charasoff fu un precursore di John von Neumann, Vasilij Leontev e Piero Sraffa nella teoria dei modelli lineari in economia. Charasoff ha anticipato concetti oggi familiari agli economisti quali ad esempio la dualit\u00e0, i processi markoviani. Egli svilupp\u00f2 infatti le sue idee quando l'uso dell'algebra lineare era completamente sconosciuta agli economisti: riusc\u00ec a fornire una descrizione ed interpretazione in termini matematici moderni dell'economia classica marxista. Il sistema economico lineare di Charasoff \u00e8 pi\u00f9 di una teoria dei prezzi, egli fu il primo a riconoscere che il prezzo di produzione \u00e8 un autovettore della matrice dei coefficienti degli input e che il saggio di profitto altro non \u00e8 che il suo autovalore. Non solo, Charasoff ha anticipato di venti anni quanto concluso da von Neumann nel lavoro \u201cA model of general economic equilibrium\u201d, documento quest'ultimo divulgato nel 1932 in occasione di un seminario di matematica all'Universit\u00e0 di Princeton. Charasoff, al pari di von Neumann, dedusse formalmente l'eguaglianza del tasso generale di profitto al tasso generale di crescita dell'intera economia.\nFiglio di genitori russi armeni, dal 1886 al 1890 frequent\u00f2 il ginnasio classico in Tbilisi, nel 1891 a seguito della morte del padre frequent\u00f2 il ginnasio classico Richelieu ad Odessa, nel 1893 fece ritorno a Tbilisi dove un anno pi\u00f9 tardi si diplom\u00f2 come studente privatista. Dal 1894 studi\u00f2 medicina a Mosca sino a quando fu espulso dalla Russia per aver preso parte ai disordini studenteschi del 1896. Trasferitosi in Germania, si iscrisse nel 1897 alla Facolt\u00e0 di Matematica e Scienze naturali di Heidelberg assecondando cos\u00ec la sua inclinazione interiore verso la matematica. Il 27 febbraio 1902 dopo quattro anni di studi, consegu\u00ec il dottorato in matematica ed in fisica e meccanica quali campi supplementari. Dal 1903 visse in Svizzera e nel 1916 fece ritorno in Russia. Georg von Charasoff mor\u00ec in un incidente nella notte del 4-5 marzo del 1931 nelle vicinanze di Zapori\u017e\u017eja.\nNel 1909 Charasoff ha pubblicato il suo primo libro \"Karl Marx \u00fcber die menschliche und kapitalistische Wirtschaft\", un testo interamente dedicato ad una sistematica analisi delle teorie economiche marxiste e neoclassiche. Il secondo libro \"Das system des Marxismus\" apparve nel 1910, mentre nello stesso anno fu annunciato il terzo libro \"Die Probleme der Produktion und der Verteilung\" quale critica alle teorie di L\u00e9on Walras, Carl Menger a Eugen von B\u00f6hm-Bawerk."}
{"id": "4800715", "revid": "363629", "url": "https://it.wikipedia.org/wiki?curid=4800715", "title": "Basiliche minori", "text": ""}
{"id": "4800717", "revid": "729019", "url": "https://it.wikipedia.org/wiki?curid=4800717", "title": "Santa Anna (nave)", "text": "La Santa Anna fu una caracca di propriet\u00e0 dell'ordine religioso cavalleresco dei Cavalieri Ospitalieri, in servizio dal 1522 al 1540. La caratteristica principale che la distingueva dalla navi del periodo era lo scafo rivestito di piombo. Secondo taluni storici tale rivestimento aveva la funzione di corazzatura, e per questo talvolta \u00e8 annoverata tra i primi esempi di nave corazzata.\nSecondo altri, si trattava pi\u00f9 semplicemente di un espediente per aumentare la tenuta stagna.\nCaratteristiche tecniche.\nLa carena della \"Santa Anna\" era completamente rivestita con lastre di piombo. Sopra la linea di galleggiamento, due dei sei ponti erano anch'essi coperti da lastre di piombo, fissate allo scafo in legno con chiodi di bronzo.\nLa nave fu progettata per ospitare, oltre ai membri dell'equipaggio, circa 500 soldati, e presentava vaste cabine. La caracca ospitava una fucina, dove tre fabbri potevano effettuare lavori di manutenzione anche in mare aperto. Erano inoltre presenti un mulino e diversi forni, al fine di rifornire l'equipaggio con pane fresco. A bordo era inoltre presente un giardino e vasi di fiori erano appesi allo specchio di poppa.\nServizio.\nLa \"Santa Anna\" fu varata a Nizza il 21 dicembre 1522, il giorno prima della caduta di Rodi, dove i Cavalieri Ospitalieri si arresero agli ottomani.\nGiunta a Malta, nel 1531, la \"Santa Anna\" si scontr\u00f2 con uno squadrone ottomano di 25 navi.\nUn anno pi\u00f9 tardi, prese parte alla spedizione contro il Peloponneso, ai comandi di Andrea Doria, durante la quale furono conquistate Corone, Patrasso e le fortezze turche che proteggevano l'ingresso al Golfo di Corinto.\nNel 1535 prese parte alla vittoriosa campagna condotta dalla flotta spagnola di Carlo V contro Tunisi, dove gli spagnoli riuscirono a catturare oltre 100 navi del corsaro Barbarossa.\nLa potenza di fuoco della \"Santa Anna\" contribu\u00ec in modo significativo alla presa della fortezza di La Goletta, che controllava l'ingresso al porto.\nTemporaneamente, la caracca fu impiegata anche come nave cargo per il trasporto di frumentograno, dimostrando una notevole capacit\u00e0 di carico, pari a 900 tonnellate.\nA soli diciotto anni dal varo, nel 1540, su ordine del Gran Maestro Juan de Homedes, la \"Santa Anna\" fu disarmata ed abbandonata."}
{"id": "4800727", "revid": "76963", "url": "https://it.wikipedia.org/wiki?curid=4800727", "title": "Usman dan Fodio", "text": "Dan Fodio apparteneva alla classe sociale urbanizzata di etnia Fulani, insediata negli Stati parlanti Hausa, in quella che attualmente si chiama Nigeria settentrionale. Docente di \"madhhab\" malikita, visse nella citt\u00e0-Stato di Gobir fino al 1802 allorch\u00e9, per diffondere le proprie idee riformiste e a causa della crescente repressione delle autorit\u00e0 locali, condusse a un volontario esilio i suoi seguaci. Esso avvi\u00f2 una rivoluzione sociale e politica che si diffuse da Gobir a tutta la moderna Nigeria e al Camerun, e fu abbracciata come un movimento di \"jih\u0101d\" dalle etnie Fula in tutta l'Africa occidentale. Dan Fodio declin\u00f2 presto onori e pompa, incrementando per converso i contatti coi riformatori religiosi e i leader jihadisti africani, lasciando la leadership dello Stato di Sokoto a suo figlio, Muhammed Bello.\nDan Fodio scrisse oltre un centinaio di libri sulla religione, il governo, la cultura e la societ\u00e0. Svilupp\u00f2 una serrata critica delle \"\u00e9lite\" islamiche africane esistenti al suo tempo, riscontrando quanto ancora fortemente esse fossero impregnate di cupidigia e paganesimo e quanto poco fossero ossequiose dei dettami della \"Shari'a\", per non parlare dei gravosi carichi fiscali imposti alle popolazioni che esse amministravano in qualsiasi misura. Egli, per contro, incoraggi\u00f2 la cultura e lo studio, anche per l'elemento femminile, e varie sue figlie si misero in luce come studiose e scrittrici. I suoi scritti e i suoi discorsi seguitano frequentemente ancor oggi a essere letti e citati, e sono con affetto chiamati \"Shehu\" in Nigeria. Alcuni suoi seguaci considerano dan Fodio un \"mujaddid\" (rinnovatore), un divinamente ispirato \"riformatore dell'Islam\".\nL'insurrezione di dan Fodio \u00e8 il massimo episodio del movimento descritto come \"Jihad Fula\", che port\u00f2 all'egemonia dei Fulani nel XVII, XVIII e XIX secolo. Ad essa seguirono i \"jihad\" che, con successo, furono proclamati nel Futa Bundu, Futa Tooro e Futa Jalon tra il 1650 e il 1750, che portarono alla creazione di questi tre Stati musulmani africani. A loro volta gli \"Shehu\" ispirarono un certo numero di successivi \"jihad\" in Africa occidentale, inclusi quelli dell'Impero Massina, fondato da Seku Amadu, del Segu Tukulor, fondato da \"al-\u1e24\u0101\u01e7\u01e7i\" \u02bfUmar Tall (che spos\u00f2 una delle nipoti di dan Fodio), e dell'Emirato Adamawa (\"Laamateeri Adamaawa\"), fondato da Modibo Adama.\nIstruzione.\nDan Fodio fu una persona molto istruita nelle scienze classiche, nella filosofia e nelle teologia islamica e fu un apprezzato pensatore religioso. Il suo Maestro, Jibr\u012bl ibn \u02bfUmar, era un dotto \"\u02bf\u0101lim\" musulmano nordafricano, dedito alla formazione di discepoli affinch\u00e9 si potesse aiutare il difficile processo riformatore in ogni parte del mondo islamico. Dan Fodio s'impegn\u00f2 con intelligenza per assicurare la crescita di una comunit\u00e0 religiosa nella sua terra natia di Degel che, nelle sue speranze, avrebbe dovuto diventare una citt\u00e0 modello. Qui egli risiedette per una ventina di anni, scrivendo, insegnando e predicando.\nNel 1802, Yunfa, che governava Gobir e uno dei discepoli di dan Fodio, gli si rivoltarono contro, revocando l'autonomia di Degel e tentando di assassinare dan Fodio. Dan Fodio e i suoi sostenitori fuggirono nelle praterie occidentali di Gudu, chiedendo l'aiuto dei nomadi Fulani del posto. Nel suo libro \"Tanb\u012bh al-ikhw\u0101n \u02bfal\u0101 a\u1e25w\u0101l al-S\u016bd\u0101n\" (\u201c\"La cura dei Fratelli circa le condizioni del Sudan\"\u201d) Usman scrisse: \u201cIl governo di un paese \u00e8 il governo dei suoi re, senza alcuna questione. Se il re \u00e8 musulmano, le sue terre saranno dio musulmani; se egli \u00e8 un infedele, le sue terre saranno di infedeli. In tal caso \u00e8 obbligatorio per ciascuno abbandonarlo per un altro paese\u201d. Usman fece esattamente questo quando lasci\u00f2 Gobir nel 1802. Dopo di ci\u00f2, Yunfa chiese sostegno ad altri esponenti degli Stati hausa, mettendoli in guardia sul fatto che dan Fodio avrebbe scatenato un \"jihad\" globale.\nLa guerra Fulani.\nUsman dan Fodio fu proclamato \"Amir al-Mu'minin\", o \"Comandante dei credenti\" a Gudu. Questo lo rese un uomo politico oltre che un uomo di religione, dandogli l'autorit\u00e0 di proclamare e attuare il \"jih\u0101d\", levare un esercito e diventarne comandante. Un'estesa insurrezione prese le mosse nei territori hausa, abitati largamente dai Fulani, che organizzarono una potente compagine armata a cavallo. L'insurrezione fu ampiamente sorretta dagli agricoltori Hausa che mal sopportavano l'oppressione fiscale e le altre angherie dei loro governanti. Usman proclam\u00f2 il \"jihad\" contro Gobir nel 1804.\nLe comunicazioni fulani nel corso della guerra furono assicurate lungo le strade commerciali e i fiumi che s'immettevano nella valle del Niger-Benue, come pure nel suo delta e nelle lagune. Il richiamo al non raggiunse soltanto gli altri Stati hausa, come il Regno di Kano, l'Emirato di Katsina e Emirato di Zazzau (o di Zaria), ma anche l'Impero Bornu, l'Emirato di Gombe, l'Emirato Adamawa, il Regno di Nupe e l'Emirato di Ilorin. Non esclusi altre localit\u00e0 con maggiori o minori gruppi di \"\u02bfulam\u0101\u02be\".\nPochi anni dopo lo scoppio della Guerra fulani, dan Fodio si trov\u00f2 al comando del pi\u00f9 ampio impero africano, l'Impero Fulani. Suo figlio Muhammed Bello e il fratello di Usman, Abdullahi dan Fodio, portarono a termine il \"jihad\" e si presero cura della sua amministrazione. Dan Fodio oper\u00f2 per stabilire un governo efficiente fondato sulla Legge islamica. Dopo il 1811, Usman si ritir\u00f2 dagli impegni di governo e continu\u00f2 a scrivere sulla condotta di vita coerente con la fede islamica. Dopo la sua morte nel 1817, suo figlio Muhammed Bello gli succedette come \"Am\u012br al-mu\u02bemin\u012bn\" e divenne il governante del Califfato di Sokoto, chwe era a quel tempo il pi\u00f9 vasto impero subsahariano. Abdullahi dan Fodio ebbe invece il titolo di Emiro di Gwandu e gli fu riconosciuta autorit\u00e0 su tutti gli Emirati occidentali, dal Regno di Nupe a quello di Ilorin. In tal modo tutti gli Stati hausa, parti di Nupe e Ilorin, nonch\u00e9 gli avamposti fulani in Bauchi e nell'Emirato Adamawa furono retti da un unico sistema politico-religioso. Dal tempo di Usman dan Fodio vi furono dodici Califfi, fino alla conquista britannica all'inizio del XX secolo.\nImpatto religioso e politico.\nMolti dei Fulani al comando di Usman dan Fodio furono scontenti nel vedere che i governanti degli Stati hausa mescolavano l'Islam con aspetti delle religione locale tradizionale. Usman cre\u00f2 un o Stato teocratico basandosi su una stretta interpretazione dell'Islam. Nel suo \"Tanbih al-ikhwan 'ala ahwal al-Sudan\", scrisse: Quanto ai Sultani, essi sono indubbiamente infedeli, malgrado possano professare la religione dell'Islam, perch\u00e9 essi praticano rituali politeistici e allontanano la gente dal cammino divino e innalzano la bandiera del loro reame terreno al di sopra di quella dell'Islam. Tutto ci\u00f2 \u00e8 miscredenza, secondo il consenso delle opinioni [dei dotti religiosi] (\"ijm\u0101\u02bf\")\u201d.\nIn \"Islam outside the Arab World\", David Westerlund ha scritto: \u201cIl \"jihad\" si espresse nella realizzazione di uno Stato federale teocratico, con ampia autonomia per gli Emirati che riconoscevano l'autorit\u00e0 spirituale del Califfo (o Sultano) di Sokoto.\u201d\nUsman affrontava nei suoi libri ci\u00f2 che egli vedeva come difetti e demeriti dei governanti africani non musulmani o solo nominalmente musulmani. Alcune delle accuse da lui rivolte ai governanti erano la corruzione ai vari livelli dell'amministrazione e l'ingiustizia riguardo ai diritti di base del popolo. Usman criticava anche l'alta tassazione e gli ostacoli legali frapposti al lavoro e al commercio degli Stati hausa.\nScritti.\nUsman dan Fodio scrisse circa 480 poemi in Arabo, Fulfulde e Hausa."}
{"id": "4800729", "revid": "11959", "url": "https://it.wikipedia.org/wiki?curid=4800729", "title": "J. S. Trimingham", "text": ""}
{"id": "4800734", "revid": "63311421", "url": "https://it.wikipedia.org/wiki?curid=4800734", "title": "Lego Technic", "text": ""}
{"id": "4800763", "revid": "486946", "url": "https://it.wikipedia.org/wiki?curid=4800763", "title": "Santa Anna", "text": ""}
{"id": "4800766", "revid": "11959", "url": "https://it.wikipedia.org/wiki?curid=4800766", "title": "Fouta Djalon", "text": ""}
{"id": "4800777", "revid": "562499", "url": "https://it.wikipedia.org/wiki?curid=4800777", "title": "Andrea Costa Imola", "text": ""}
{"id": "4800779", "revid": "63312316", "url": "https://it.wikipedia.org/wiki?curid=4800779", "title": "Hansel e Gretel - Cacciatori di streghe", "text": ""}
{"id": "4800782", "revid": "1543377", "url": "https://it.wikipedia.org/wiki?curid=4800782", "title": "Viaggio in Europa della famiglia Mozart", "text": "Il viaggio in Europa della famiglia Mozart fu compiuto dal 1763 al 1766 da Leopold Mozart, sua moglie Anna Maria, e i loro figli Maria Anna (Nannerl) e Wolfgang Amadeus, entrambi musicalmente molto dotati. All'inizio del viaggio i bambini avevano rispettivamente undici e sette anni. Le loro straordinarie abilit\u00e0 erano state dimostrate nel corso di una visita a Vienna nel 1762, quando avevano suonato davanti all'imperatrice Maria Teresa alla corte imperiale. Avvertendo le opportunit\u00e0 sociali e di guadagno che avrebbero potuto derivare da un lungo viaggio che toccava le capitali e i principali centri culturali d'Europa, Leopold aveva ottenuto un lungo permesso di assenza dal suo posto di vice Maestro di cappella al servizio del principe-arcivescovo di Salisburgo. Durante tutto il tour, le loro qualit\u00e0 di bambini prodigio vennero confermate con esibizioni che lasciavano il pubblico meravigliato e soddisfatto.\nLa prima tappa dell'itinerario port\u00f2 la famiglia, via Monaco di Baviera (il 13 giugno 1763 in un concerto pianistico nel Castello di Nymphenburg alla presenza di Massimiliano III di Baviera) e Francoforte, a Bruxelles e poi a Parigi, dove rimasero per cinque mesi. Poi partirono per Londra dove, durante un soggiorno durato pi\u00f9 di un anno, Wolfgang fece conoscenza con alcuni dei musicisti pi\u00f9 importanti dell'epoca, ascolt\u00f2 molta musica, e compose le sue prime sinfonie. La famiglia quindi si trasfer\u00ec nei Paesi Bassi, dove il programma degli spettacoli si interruppe a causa di malattie di entrambi i bambini, anche se Wolfgang continuava a comporre prolificamente. Nel ritorno verso casa, fecero una seconda sosta a Parigi, passarono quindi attraverso la Svizzera, giungendo infine a Salisburgo nel mese di novembre 1766.\nI benefici economici del tour, sebbene fossero sostanziosi, non trasformarono lo stile di vita della famiglia, e Leopold prosegu\u00ec nel suo lavoro presso il principe-arcivescovo. Tuttavia, il viaggio consent\u00ec ai bambini di vivere a pieno il cosmopolita mondo musicale, dando loro una formazione fuori dall'ordinario. Nel caso di Wolfgang, ci\u00f2 sarebbe continuato nei successivi sei anni tramite altri viaggi, prima della sua nomina a musicista di corte da parte del re\nBambini prodigio.\nI bambini Mozart non erano gli unici prodigi musicali del XVIII secolo. Il professor Gary Spruce riferisce di centinaia di casi simili, e cita quello di William Crotch di Norwich che, nel 1778, all'et\u00e0 di tre anni, dava concerti d'organo. La studiosa britannica Jane O'Connor spiega il fascino dei prodigi nel XVIII secolo come \"l'intuire le possibilit\u00e0 di intrattenimento e di guadagno di un bambino con attitudini fuori dall'ordinario\". Infine Mozart fu riconosciuto tra i bambini prodigio come modello per ottenere successi precoci.\nDei sette figli nati da Leopold e Anna Maria Mozart, solo la quarta, Maria Anna (Nannerl), nata il 30 luglio 1751, e il pi\u00f9 giovane, Wolfgang Amadeus, nato il 27 gennaio 1756, erano sopravvissuti all'infanzia. I bambini furono istruiti a casa, sotto la guida di Leopold, imparando i fondamenti della lettura, della scrittura, del disegno, dell'aritmetica, oltre a un po' di storia e geografia. La loro formazione musicale traeva vantaggio dall'assistere alle frequenti prove di Leopold insieme ad altri musicisti. Quando Nannerl aveva sette anni, suo padre cominci\u00f2 a insegnarle a suonare il clavicembalo, alla presenza di Wolfgang; secondo il racconto di Nannerl \"il ragazzo mostr\u00f2 subito uno straordinario talento, un dono divino. Spesso trascorreva lunghi periodi al clavicembalo, [...] Gli piaceva il suono delle terze che riusciva a individuare [...] Quando aveva cinque anni, componeva piccoli pezzi che poi suonava a suo padre, il quale li trascriveva\". Un amico di famiglia, il poeta Johann Andreas Schachtner, raccontava che all'et\u00e0 di quattro anni Wolfgang cominci\u00f2 a comporre un concerto per pianoforte, dimostrando di avere un formidabile orecchio musicale.\nNannerl stessa era un'allieva molto dotata, non meno veloce nell'imparare di suo fratello. Suonava il clavicembalo con notevole virtuosismo da quando aveva undici anni. In quello stesso anno, 1762, Leopold port\u00f2 i bambini a Monaco a suonare davanti a Massimiliano III Giuseppe, il Principe elettore di Baviera. Leopold and\u00f2 poi con tutta la famiglia a Vienna, dove si fermarono per tre mesi. Aveva inviti assicurati da parte di alcuni patrocinatori nobili e, a tre giorni dal loro arrivo, i bambini si esibivano al palazzo del Conte Collalto. Tra i presenti c'era il consigliere del Tesoro Viennese e futuro primo ministro Karl von Zinzendorf, il quale annotava nel suo diario che \"un bambino di solo cinque anni e mezzo (in realt\u00e0 Wolfgang aveva quasi sette anni), suonava il clavicembalo\". Dopo un'apparizione davanti al Vice-Cancelliere Imperiale, i Mozart furono invitati alla corte reale, dove l'imperatrice Maria Teresa d'Austria volle mettere alla prova l'abilit\u00e0 di Wolfgang chiedendogli di suonare con la tastiera coperta. Durante questa visita a corte, Wolfgang conobbe l'arciduchessa Maria Antonia, la futura regina Maria Antonietta di Francia, che aveva due mesi pi\u00f9 di lui. Il biografo di Mozart, Eric Blom, racconta un aneddoto in cui l'arciduchessa aiut\u00f2 Wolfgang scivolato sul pavimento lucido, ricevendone in cambio una proposta di matrimonio.\nDa quando i Mozart avevano cominciato a farsi notare dall'aristocrazia viennese, erano spesso richiesti per pi\u00f9 di uno spettacolo al giorno. Per questa attivit\u00e0 venivano pagati molto bene: dopo la prima frenetica settimana a Vienna, Leopold riusc\u00ec a mandare a casa l'equivalente di pi\u00f9 di due anni di stipendio. Le loro esibizioni si interruppero quando Wolfgang si ammal\u00f2 di scarlattina, facendo cos\u00ec svanire il momento magico. Tuttavia, il soggiorno a Vienna lasci\u00f2 in Leopold il desiderio di perseguire ulteriori opportunit\u00e0 di successo sociale e finanziario. Al loro ritorno a Salisburgo, Wolfgang suon\u00f2 il clavicembalo e il violino al concerto di compleanno dell'arcivescovo, destando meraviglia tra i presenti.\nViaggio.\nPreparativi.\nIn una lettera al suo amico e padrone di casa Lorenz Hagenauer (1712-1792), scritta dopo il tour, Leopold cita il diplomatico tedesco Friedrich Melchior von Grimm che, dopo aver ascoltato suonare i bambini, disse: \"Per la prima volta nella mia vita ho assistito a un miracolo\". Leopold pens\u00f2 che fosse suo dovere proclamare al mondo questo miracolo, altrimenti si sarebbe mostrato \"un bell'ingrato\". Secondo il biografo di Mozart, Wolfgang Hildesheimer, questa impresa era stata prematura, almeno nel caso di Wolfgang: \"Troppo presto il padre aveva trascinato per anni il figlio per mezza Europa. Questi continui cambiamenti di luogo avrebbero logorato anche un bambino robusto...\". Tuttavia, non sembra che Wolfgang sia stato danneggiato fisicamente o dal punto di vista musicale da queste fatiche; sembra invece che egli, fin dall'inizio, si sentisse all'altezza della sfida.\nLeopold voleva iniziare il viaggio il pi\u00f9 presto possibile: pi\u00f9 giovani erano i bambini, pi\u00f9 spettacolare sarebbe stata l'esibizione delle loro doti. L'itinerario che aveva intenzione di seguire toccava il sud della Germania, i Paesi Bassi austriaci, Parigi, la Svizzera ed, eventualmente, l'Italia settentrionale. La tappa londinese fu aggiunta solo dietro sollecitazione durante la visita a Parigi, mentre il viaggio finale in Olanda fu una deviazione non prevista. L'idea era di essere ammessi al maggior numero possibile di corti principesche europee, cos\u00ec come di visitare le grandi capitali culturali. Leopold faceva affidamento sulle sue conoscenze nel giro dei musicisti professionisti e sui suoi pi\u00f9 recenti contatti sociali per ottenere inviti dalle corti reali. L'assistenza pratica venne da Hagenauer, le cui conoscenze in campo commerciale nelle principali citt\u00e0 avrebbero consentito ai Mozart di ottenere denaro durante il viaggio, in attesa del ricavato dai loro spettacoli.\nWolfgang si prepar\u00f2 per il tour perfezionandosi al violino, che aveva imparato a suonare senza quasi aver preso lezioni. Per quanto riguarda la preparazione pi\u00f9 generale, i bambini si erano dilettati a fare musica insieme, un'abitudine che non avrebbero mai perso. Durante il tour, anche nei giorni di viaggio pi\u00f9 faticosi, trovavano modo di esercitarsi; sembravano crescere bene nel mezzo dei frenetici impegni. Prima di partire, Leopold aveva bisogno del permesso del suo datore di lavoro, il principe-arcivescovo. Nonostante egli fosse stato nominato vice maestro di cappella da poco (da gennaio), l'arcivescovo gli concesse un lungo permesso di assenza, con l'idea che i successi dei Mozart avrebbero portato gloria a Salisburgo, al suo Principe e al Signore.\nPrime tappe (luglio-novembre 1763).\nL'inizio del viaggio, il 9 giugno 1763, non fu molto fortunato: il primo giorno ci fu la rottura di una ruota della carrozza, che richiese una pausa di 24 ore per la riparazione. Leopold approfitt\u00f2 di questo ritardo per portare Wolfgang alla vicina chiesa di Wasserburg, dove il ragazzo suon\u00f2 sull'organo a pedaliera come se l'avesse studiato per mesi. A Monaco di Baviera, nelle serate seguenti, i bambini suonarono davanti all'Elettore Massimiliano III, guadagnando l'equivalente di met\u00e0 dello stipendio annuale di Leopold di 354 fiorini. La tappa successiva fu (30 giugno, 4 e 6 luglio) ad Augusta, dove la madre di Leopold non volle assistere ad alcuno dei tre concerti pubblici dati l\u00ec. La famiglia prosegu\u00ec quindi per la Cattedrale di Ulma (concerto organistico il 7 luglio), Ludwigsburg (dove il 10 luglio incontra Niccol\u00f2 Jommelli), Schwetzingen e per la corte di Mannheim, dove l'esibizione dei bambini lasci\u00f2 stupefatti l'Elettore Palatino Karl Theodor e la sua Elettrice.\nLa tappa successiva fu Magonza. L'Elettore era malato, ma il 3 agosto i fratelli Mozart diedero tre concerti in citt\u00e0, che fruttarono 200 fiorini. Da Magonza la famiglia prese il battello per risalire il fiume Meno fino a Francoforte, dove vennero dati quattro concerti pubblici fino al 30 agosto. \nTra i presenti al primo concerto del 18 agosto, c'era il quattordicenne Johann Wolfgang von Goethe, che molti anni dopo avrebbe ricordato \"il piccolo con la parrucca e la spada\". La locandina di questi concerti annunciava che \"la ragazza\" avrebbe suonato \"i pezzi pi\u00f9 difficili dei pi\u00f9 grandi maestri \", mentre \"il ragazzo\" avrebbe suonato in un concerto per violino, oltre a ripetere l'esibizione di Vienna in cui suonava con la tastiera completamente coperta da un panno. Infine \"a richiesta, eseguir\u00e0 delle improvvisazioni, non solo al clavicembalo ma anche all'organo... in tutti i registri, anche in quelli pi\u00f9 difficili\".\nLa famiglia prosegu\u00ec in battello fino a Coblenza (concerto pianistico pubblico il 21 settembre), Bonn e Colonia. Girando verso ovest, raggiunsero Aquisgrana, dove venne dato uno spettacolo con la sorella il 30 settembre davanti alla principessa Anna Amalia di Prussia, sorella di Federico il Grande. La principessa cerc\u00f2 di convincere Leopold a rinunciare al suo itinerario per andare a Berlino, ma Leopold non si fece convincere. \"Lei non ha soldi\", scrisse a Hagenauer, raccontando che aveva ripagato la performance con dei baci.\" Proseguirono per i Paesi Bassi austriaci, una area corrispondente grosso modo agli attuali Belgio e Lussemburgo, dove arrivarono nel capoluogo regionale, Bruxelles, il 5 ottobre. Dopo diverse settimane in attesa di essere convocati dal governatore generale, il principe Carlo di Lorena (\"Sua Altezza il principe non fa altro che cacciare, trangugiare e sbevazzare\", scriveva Leopold a Hagenauer), il 7 novembre i Mozart diedero un grande concerto alla presenza del principe. Il 15 la famiglia part\u00ec per Parigi.\nDurante il soggiorno a Bruxelles, per breve tempo Wolfgang spost\u00f2 la sua attenzione dall'esecuzione alla composizione. Il 14 ottobre fin\u00ec di comporre un \"Allegro\" per clavicembalo, che sar\u00e0 poi incorporato nella sonata di Do maggiore K 6, completata successivamente a Parigi.\nParigi (novembre 1763 - aprile 1764).\nIl 18 novembre 1763 la famiglia Mozart arriv\u00f2 a Parigi, uno dei pi\u00f9 importanti centri musicali d'Europa, oltre che una citt\u00e0 di grande energia, ricchezza e attivit\u00e0 intellettuale. Leopold sperava di essere ricevuto alla corte di Luigi XV nella vicina Versailles. Tuttavia, non fu possibile ottenere un invito immediato a causa di un recente lutto nella famiglia reale; cos\u00ec Leopold organizz\u00f2 altri impegni. Una persona che not\u00f2 particolarmente i bambini fu il diplomatico tedesco Friedrich Melchior von Grimm, sul cui diario furono annotate in termini entusiastici le prodezza di Wolfgang: \"il pi\u00f9 esperto maestro di cappella non potrebbe essere pi\u00f9 profondo nella scienza dell'armonia e della modulazione\". Le valutazioni di Leopold, scritte qualche mese dopo, erano ugualmente calorose: \"La mia bambina, a soli 12 anni, \u00e8 uno dei musicisti pi\u00f9 abili in Europa, e il mio bambino, a otto anni, sa di pi\u00f9 di quanto ci si aspetterebbe da un uomo di quaranta\".\nIl 24 dicembre, la famiglia si trasfer\u00ec a Versailles per due settimane durante le quali, tramite una conoscenza a corte, furono ammessi a una cena reale, dove a Wolfgang, secondo testimonianze, fu permesso di baciare la mano della regina. Inoltre, a Versailles fecero visita alla famosa cortigiana Madame de Pompadour, allora negli ultimi mesi di vita, \"una donna molto altezzosa, che ancora dettava legge su tutto\", secondo Leopold. Nel ricordo di Nannerl, Wolfgang venne messo in piedi su una sedia per essere esaminato da Madame, la quale non gli avrebbe concesso il permesso di darle un bacio.\nIl 24 gennaio 1764 presenzia con Leopold all'inaugurazione della Salle des Machines du Palais des Tuileries di Parigi che vedeva in scena \"Castor et Pollux\" di Jean-Philippe Rameau.\nAltri concerti vennero dati a Parigi il 10 marzo e il 9 aprile, in un teatro privato in rue et Porte St Honor\u00e9. Nello stesso periodo vennero date alle stampe le prime opere pubblicate di Wolfgang: due coppie di sonate per clavicembalo e violino, K 6 e K 7, e K 8 e K 9. Queste coppie divennero l'Op. 1 e l'Op. 2 nel catalogo privato di Leopold dei lavori di suo figlio. La prima coppia fu dedicata alla figlia del re, Vittoria Luisa di Francia, la seconda alla Contessa di Tess\u00e9. Secondo il biografo di Mozart Stanley Sadie, alcuni aspetti di questi pezzi sono piuttosto infantili e ingenui, ci\u00f2 nondimeno la loro tecnica \u00e8 \"straordinariamente sicura, la loro linea di pensiero \u00e8 chiara, e il loro equilibrio formale \u00e8 ineccepibile\".\nLa decisione di recarsi a Londra venne presa a Parigi, forse su consiglio di conoscenze musicali di Leopold a corte, che probabilmente gli avevano detto che l'Inghilterra era, secondo le parole dello studioso di Mozart Neal Zaslaw, \"nota per l'entusiasmo con cui accoglieva i musicisti del continente e la generosit\u00e0 con cui li ricompensava\". Il 10 aprile la famiglia part\u00ec per Calais e, dopo una lunga e disagevole traversata verso Dover su una barca a noleggio, arriv\u00f2 a Londra il 23 aprile.\nLondra (aprile 1764 - luglio 1765).\nIl primo alloggio della famiglia Mozart a Londra si trovava sopra il negozio di un barbiere in Cecil Court, nei pressi di St Martin-in-the-Fields. \nLe lettere di presentazione da Parigi si erano dimostrate utili: il 27 aprile, quattro giorni dopo il loro arrivo, i bambini suonavano nel St. James's Palace alla presenza di Re Giorgio III e della diciannovenne regina tedesca, Carlotta. Nel secondo impegno con i reali, il 19 maggio, il re chiese a Wolfgang di suonare brani di Georg Friedrich H\u00e4ndel, Johann Christian Bach e Carl Friedrich Abel. Gli fu permesso di accompagnare la regina mentre cantava un'aria. Poi, esegu\u00ec un'improvvisazione sulla parte di basso di un'aria di H\u00e4ndel, che Leopold defin\u00ec \"una bellissima melodia che lasci\u00f2 tutti stupefatti\".\nD'estate parte della nobilt\u00e0 e della ricca borghesia lasciava la citt\u00e0; Leopold, convinto che molti sarebbero ritornatati il 4 giugno per le celebrazioni del compleanno del re, organizz\u00f2 un concerto con i fratelli Mozart per il giorno 5 con il violoncellista Giovanni Battista Cirri che riscosse un tale successo da indurlo a far partecipare Wolfgang e Maria Anna il 29 giugno a un concerto di beneficenza per un ospedale di maternit\u00e0, a Ranelagh Pleasure Gardens. Sembra che Leopold vedesse questo impegno a sostegno delle opere di carit\u00e0 come \"un modo per ingraziarsi questa nazione cos\u00ec speciale\". Wolfgang era pubblicizzato come \"... l'acclamato e stupefacente Maestro Mozart, un Bambino di Sette Anni [in realt\u00e0 ne aveva otto] ... giustamente stimato come il pi\u00f9 straordinario Prodigio, e il pi\u00f9 sorprendente Genio che sia mai apparso in ogni Epoca\". L'8 luglio, ci fu una rappresentazione privata presso la dimora del conte di Thanet a Grosvenor Square, da cui Leopold torn\u00f2 con una infiammazione alla gola e altri sintomi preoccupanti. \"Prepara il tuo cuore ad ascoltare uno degli eventi pi\u00f9 tristi\", scrisse a Hagenauer in previsione della propria imminente scomparsa. Rimase malato per diverse settimane, e per il bene della sua salute la famiglia si trasfer\u00ec dall'alloggio di Cecil Court in una casa in campagna a Ebury Street, allora considerato parte del villaggio di Chelsea.\nDurante la malattia di Leopold gli spettacoli erano impossibili, cos\u00ec Wolfgang rivolse la sua attenzione alla composizione. Secondo la scrittrice e musicista Jane Glover, Wolfgang fu ispirato a scrivere sinfonie dopo l'incontro con Johann Christian Bach. Non \u00e8 chiaro quando si fosse verificato questo incontro, o quando Wolfgang aveva sentito per la prima volta le sue sinfonie, anche se aveva suonato alcuni pezzi per clavicembalo del compositore nel suo recital reale del maggio 1764. Wolfgang termin\u00f2 in breve tempo la Sinfonia n. 1 in Mi bemolle, K 16, e cominci\u00f2 la Sinfonia n. 4 in Re maggiore, K 19 (che secondo Zaslaw fu composta, o almeno completata, a L'Aia). La sinfonia in Re maggiore possiede, secondo Hildesheimer, \"un'originalit\u00e0 melodica e di modulazione che va al di l\u00e0 della routine dei suoi contemporanei [adulti]\". Queste sono le prime composizioni orchestrali di Wolfgang, anche se Zaslaw parla di una possibile \"Sinfonia n. 0\" dagli abbozzi del quaderno musicale di Wolfgang. Le tre sinfonie perdute, identificate nel catalogo K\u00f6chel delle opere di Mozart solo dai loro incipit (prime battute di musica), potrebbero anche appartenere al periodo londinese. Altre opere composte da Wolfgang a Londra comprendono diverse sonate strumentali il cui gioiello \u00e8, secondo Hildesheimer, la sonata in Do maggiore per pianoforte a quattro mani K 19d. Una serie di sonate per violino o flauto fu dedicata alla regina Carlotta dietro sua richiesta nel mese di gennaio 1765. Wolfgang scrisse a Londra le sue prime opere vocali, il mottetto \"Dio \u00e8 il nostro rifugio\", K 20, e l'aria per tenore \"Va, dal furor portata\", K 21.\nAlla fine di settembre, con la guarigione di Leopold, la famiglia si trasfer\u00ec di nuovo nel centro di Londra, in Thrift Street (poi Frith Street), a Soho. Questo alloggio era situato vicino a diverse sale da concerto, e alle abitazioni di J.C. Bach e di Carl Friedrich Abel. Bach, figlio di Johann Sebastian Bach, divenne ben presto un amico di famiglia; in seguito Nannerl avrebbe ricordato Bach e Wolfgang a otto anni che suonavano insieme, alternandosi a suonare qualche battuta uno alla volta, e che \"non guardando, si poteva pensare che a suonare fosse una sola persona\". Non vi sono riscontri che i Mozart avessero incontrato Abel, per\u00f2 Wolfgang conosceva le sue sinfonie, forse attraverso la stagione annuale dei concerti Bach-Abel, e ne fu molto influenzato.\nIl 25 ottobre, su invito di re Giorgio, i bambini suonarono alle celebrazioni per il quarto anniversario dell'ascesa al trono del re. La successiva apparizione pubblica fu il 21 febbraio 1765, un concerto pianistico al Her Majesty's Theatre davanti a un pubblico non molto folto, essendo l'evento contemporaneo a un concerto di Bach-Abel. \nSi tenne solo un altro concerto londinese, il 13 maggio, ma tra aprile e giugno ci si poteva recare alla residenza dei Mozart dove, per cinque scellini, Wolfgang eseguiva il suo repertorio di pezzi da festa. Nel mese di giugno entrambi i \"giovani prodigi\" si esibivano quotidianamente alla Swan and Harp Tavern a Cornhill: questa volta il biglietto costava solo due scellini e sei penny. Questi erano, come dice Sadie, \"gli ultimi, disperati tentativi di Leopold di far sborsare quattrini al pubblico inglese\". Hildesheimer paragona questa parte del tour a un circo itinerante, mettendo i Mozart sullo stesso piano di una famiglia di acrobati.\nI Mozart lasciarono Londra per il continente il 24 luglio 1765. Prima della partenza, Leopold aveva permesso che Wolfgang venisse sottoposto a un esame scientifico, condotto dall'onorevole Daines Barrington. Un resoconto, pubblicato nel \"Philosophical Transactions\" dell'anno 1770, conferma le eccezionali capacit\u00e0 di Wolfgang. L'ultimo atto della famiglia a Londra fu il dono al British Museum della copia manoscritta di \"Dio \u00e8 il nostro rifugio\".\nPaesi Bassi (settembre 1765 - marzo 1766).\nIn alcune lettere a Hagenauer, Leopold si era mostrato determinato a non volere visitare la Repubblica olandese, preferendo andare a Parigi, per poi tornare a casa a Salisburgo. Tuttavia, un inviato della principessa Carolina d'Orange-Nassau, sorella del principe d'Orange, lo convinse invece ad andare a L'Aia per presentarle i bambini, che sarebbero stati ospiti ufficiali della corte. Dopo lo sbarco a Calais, rimasero fermi per un mese a Lilla, a causa della tonsillite di Wolfgang prima e dei ripetuti attacchi di vertigini di Leopold poi. All'inizio di settembre la famiglia si trasfer\u00ec a Gand, dove Wolfgang suon\u00f2 il 5 settembre sul nuovo organo della cappella delle monache Bernardine; pochi giorni dopo suon\u00f2 sull'organo della cattedrale di Anversa. L'11 settembre la famiglia raggiunse L'Aia.\nDopo l'arrivo a L'Aia Nannerl, a causa di un forte raffreddore, non pot\u00e9 partecipare ai primi concerti davanti alla principessa n\u00e9 a una esibizione davanti al principe, pochi giorni dopo. Leopold era cos\u00ec fiducioso del recupero di Nannerl da annunciare la presenza di entrambi i prodigi a un concerto presso la sala Oude Doelen per il 30 settembre per il governatore Guglielmo V di Orange-Nassau. \nLa locandina di questo concerto attribuisce a Wolfgang l'et\u00e0 di otto anni (ne aveva nove), mentre ne assegna correttamente quattordici a Nannerl. La pubblicit\u00e0 si concentra su Wolfgang: \"Tutte le ouverture usciranno dalle mani di questo giovane compositore [...] Gli amanti della musica potranno chiedergli di eseguire qualsiasi tipo di musica, ed egli la suoner\u00e0 leggendola\". Non \u00e8 certo se in realt\u00e0 questo concerto ebbe luogo, Sadie pensa che potrebbe essere stato rinviato. Se cos\u00ec fosse stato, Wolfgang si sarebbe esibito da solo, perch\u00e9 nel frattempo il raffreddore di Nannerl si era trasformato in febbre tifoide. Le sue condizioni continuarono a peggiorare, tanto che il 21 ottobre le fu impartita l'unzione degli infermi. Una visita del medico di corte mut\u00f2 il corso della malattia: le cure furono cambiate e, verso la fine del mese, Nannerl era in via di guarigione. Successivamente si ammal\u00f2 anche Wolfgang, che a met\u00e0 dicembre era di nuovo in piedi.\nEntrambi i bambini riuscirono a prendere parte a un concerto alla Oude Doelen il 22 gennaio 1766, nel quale potrebbe esserci stata la prima esecuzione pubblica di una delle sinfonie londinesi di Wolfgang, la K 19, e forse la nuova sinfonia in Si bemolle maggiore, K 22, composta nei Paesi Bassi. Dopo questo concerto passarono un certo periodo ad Amsterdam dando il 26 ed il 29 gennaio due concerti pianistici prima di tornare a L'Aia ai primi di marzo. Il motivo principale del loro ritorno erano le imminenti celebrazioni pubbliche per il raggiungimento della maggior et\u00e0 del principe d'Orange. Wolfgang aveva composto un quodlibet per piccola orchestra e clavicembalo, intitolato \"Galimathias Musicum\", K 32, che fu eseguito a un concerto speciale in onore del Principe l'11 marzo. Questo fu uno dei numerosi brani composti per l'occasione; Wolfgang scrisse anche delle arie per la principessa con parole dal libretto \"Artaserse\" di Metastasio (compresa \"Conservati fedele\", K 23), e variazioni per tastiera su una canzone olandese \"Laat ons juichen, Batavieren!\", K 24. Scrisse inoltre una serie di sonate per violino e clavicembalo per la principessa, come aveva fatto in precedenza per la principessa francese e per la regina di Gran Bretagna. Un'altra sinfonia, K 45a, comunemente conosciuta come \"Vecchio Lambach\", fu scritta a L'Aia, forse per il concerto per la maggiore et\u00e0 del Principe.\nLa famiglia lasci\u00f2 L'Aia alla fine di marzo, passando prima per Haarlem, dove l'organista della chiesa di San Bavone invit\u00f2 Wolfgang a suonare l'organo della chiesa, uno dei pi\u00f9 grandi del paese. Da l\u00ec si diressero verso sud-est, dando concerti pianistici ad Amsterdam il 16 aprile ed a Utrecht il 21 aprile; quindi lasciarono l'Olanda e, passando per Bruxelles e Valenciennes, arrivarono a Parigi il 10 maggio.\nRitorno verso casa (marzo-novembre 1766).\nIl soggiorno della famiglia a Parigi dur\u00f2 due mesi. In questo periodo non vennero dati concerti anche se, secondo Grimm, furono eseguite alcune sinfonie di Wolfgang. Grimm era entusiasta delle capacit\u00e0 di entrambi: scrisse di Nannerl \"si \u00e8 magnificamente esibita al clavicembalo\" e \"nessuno tranne suo fratello pu\u00f2 competere con lei\". A proposito di Wolfgang, cit\u00f2 il Principe di Brunswick dicendo che molti maestri di cappella all'apice della loro carriera non sapevano ci\u00f2 che il ragazzino sapeva all'et\u00e0 di nove anni. \"Il loro futuro non sar\u00e0 a Salisburgo\", scrisse Grimm, \"presto i regnanti se li contenderanno\".\nL'unica musica composta da Wolfgang durante questo soggiorno a Parigi e giunta fino a noi \u00e8 il \"Kyrie\" in Fa maggiore, K 33, la sua prima composizione liturgica. Il 9 luglio, dietro invito del Principe di Cond\u00e9, la famiglia lasci\u00f2 Parigi per Digione, dove il 19 luglio i ragazzi diedero un concerto con l'accompagnamento di un'orchestra locale. Si recarono poi a Lione, dove Wolfgang il 13 agosto \"preludi\u00f2 per un'ora e un quarto con il miglior maestro del luogo, senza sfigurare nei suoi confronti\".\nUna lettera a Hagenauer in data 16 agosto indicava che Leopold voleva procedere per Torino, poi per tutta l'Italia settentrionale fino a Venezia, e verso casa attraverso il Tirolo. \"Il nostro interesse e l'amore per i viaggi dovrebbe indurci a seguire il nostro naso\", scrisse, ma aggiunse: \"... Ho detto che andr\u00f2 [direttamente] a casa e manterr\u00f2 la parola\". La famiglia intraprese un percorso pi\u00f9 breve attraverso la Svizzera, arrivando a Ginevra il 20 agosto, dove i bambini diedero due concerti, e furono ricevuti dall'insigne compositore Andr\u00e9 Gr\u00e9try. Molti anni dopo Gr\u00e9try scrisse di questo incontro: \"Ho scritto per lui [Wolfgang] un Allegro in mi bemolle, difficile ma senza pretese; egli lo ha suonato e tutti, tranne me, pensavano che fosse un miracolo. Il bambino non si era mai interrotto ma, seguendo le modulazioni, aveva sostituito una serie di passaggi da me composti\". Questa affermazione, che Wolfgang aveva improvvisato nell'affrontare dei passaggi che non sapeva suonare, sembra essere l'unico commento negativo fra tutti coloro chiamati a giudicarlo.\nIl viaggio attraverso la Svizzera prosegu\u00ec, con concerti pianistici a Losanna il 15 e 18 settembre e concerti con la sorella a Zurigo il 7 e 9 ottobre. \nDopo aver lasciato i Paesi Bassi, Wolfgang aveva composto poco, un pezzo per clavicembalo, K 33b, scritto per i concerti di Zurigo, e poi alcuni pezzi per violoncello andati perduti, scritti per il principe di F\u00fcrstenberg. Il principe ricevette il gruppo il 20 ottobre, al suo arrivo a Donaueschingen vicino al confine tedesco, per un soggiorno di circa 12 giorni. Ripresero il viaggio raggiungendo Monaco di Baviera l'8 novembre e tenendo un concerto pianistico il 9 novembre nel Castello di Nymphenburg alla presenza di Massimiliano III di Baviera. \nSi fermarono qui per quasi due settimane dopo che Wolfgang si era ammalato, ma il 22 novembre stava abbastanza bene da esibirsi davanti all'Elettore insieme a Nannerl. Pochi giorni dopo si misero in viaggio per Salisburgo, arrivando a casa in Getreidegasse il 29 novembre 1766.\nAspetti economici.\nLa famiglia aveva superato grossi momenti di crisi, come le diverse malattie di lunga durata, che avevano ridotto le loro possibilit\u00e0 di guadagno. Sebbene Leopold non avesse mai rivelato per intero i proventi e le spese del tour, i benefici materiali erano stati sicuramente di notevole entit\u00e0, cos\u00ec come i costi. Il bibliotecario dell'Abbazia di San Pietro a Salisburgo riteneva che solo di regali avevano portato a casa 12\u00a0000 fiorini circa, ma stimava in 20\u00a0000 fiorini i costi complessivi dell'impresa. Le spese erano certamente elevate; in una lettera a Hagenauer inviata nel settembre 1763, dopo dieci settimane di viaggio, Leopold riferiva che fino ad allora avevano speso 1\u00a0068 fiorini, una somma coperta dalle entrate per i concerti, senza per\u00f2 guadagni significativi. Leopold dichiar\u00f2 che \"non si riusciva a risparmiare, perch\u00e9 nel viaggiare dobbiamo avere uno stile nobiliare e raffinato per la salvaguardia della nostra salute e la reputazione della mia corte\". In seguito annot\u00f2 che all'arrivo a Parigi, nel novembre 1763, avevano \"pochissimo denaro\".\nA volte le casse erano piene; nel mese di aprile 1764, verso la fine del soggiorno a Parigi e dopo due concerti di successo, Leopold annunci\u00f2 che a breve avrebbe depositato 2\u00a0200 fiorini presso i suoi banchieri. Due mesi pi\u00f9 tardi, dopo i primi successi di Londra, deposit\u00f2 altri 1\u00a0100 fiorini. Tuttavia, nel novembre dello stesso anno, dopo la sua malattia e con incerte prospettive di guadagni, si sent\u00ec preoccupato per l'alto costo della vita a Londra, informando Hagenauer di aver speso 1\u00a0870 fiorini negli ultimi quattro mesi. L'estate successiva, dopo una ridotta attivit\u00e0 concertistica, per cercare di raccogliere fondi Leopold ricorse a misure sempre pi\u00f9 disperate, arrivando persino a far partecipare i bambini a quotidiani spettacoli circensi al \"Swan e Harp Inn\", con paghe che Jane Glover definisce umilianti. L'insicurezza della vita itinerante aveva portato Leopold a credere, pi\u00f9 tardi, che Wolfgang non fosse abbastanza smaliziato da affrontare viaggi del genere da solo, e che avesse bisogno di essere ancorato a uno stipendio sicuro.\nAspetti musicali.\nDal punto di vista musicale entrambi i bambini avevano fatto progressi, e quelli di Wolfgang erano stati straordinari, oltre ogni aspettativa. I Mozart erano ormai conosciuti in tutte le istituzioni musicali e le corti reali del nord Europa. Oltre agli incontri con re, regine e nobilt\u00e0, i bambini potevano conversare in diverse lingue; per loro, il tour rappresentava una formazione straordinaria. L'usufruire di questi vantaggi, tuttavia, aveva avuto un prezzo; Grimm, a Parigi, avendo notato stress e tensione soprattutto in Wolfgang, temeva che \"i frutti potessero cadere prima di maturare\". Tuttavia Hildesheimer, pur esprimendo preoccupazione in questo senso, arriva a concludere che se fosse vera la tesi secondo cui la morte di Mozart all'et\u00e0 di 35 fosse stata causata dalle fatiche durante la sua infanzia, i decenni successivi non sarebbero stati cos\u00ec prolifici, e si sarebbero manifestati evidenti sintomi di declino.\nDelle musiche composte da Wolfgang durante il tour sono sopravvissuti una trentina di pezzi. Un certo numero di altri lavori sono andati persi, tra cui quelli per violoncello composti a Zurigo e alcune sinfonie. I lavori superstiti sono le sonate per tastiera scritte a Parigi, a Londra e a L'Aia, quattro sinfonie, diverse arie, la musica assortita scritta per il principe di Orange, un Kyrie, e altri pezzi minori. La carriera sinfonica di Mozart cominci\u00f2 a Londra, dove, oltre all'influenza diretta di Abel e J.C. Bach, egli avrebbe ascoltato le sinfonie dei principali compositori di Londra, tra cui Thomas Arne, William Boyce e Giuseppe Sammartini, \"quasi un'ideale introduzione al genere\", secondo Zaslaw. Le prime sinfonie, sottolinea Zaslaw, pur non allo stesso livello dei suoi capolavori successivi, sono paragonabili per estensione, complessit\u00e0 e originalit\u00e0 a quelle scritte nello stesso periodo dai riconosciuti maestri sinfonici dell'epoca. Sadie osserva che la sinfonia K 22 composta a L'Aia \u00e8 decisamente pi\u00f9 sofisticata di quelle precedenti scritte a Londra.\nSi pu\u00f2 vedere l'evoluzione creativa di Mozart anche nelle sonate composte per la principessa d'Orange che, secondo Sadie, segnano un notevole progresso nella tecnica e nelle idee rispetto alle precedenti serie di Parigi e di Londra. Tra le arie composte in Olanda vi \u00e8 il suo primo tentativo di \"aria d'affetto\", \"Per Piet\u00e0, bell'idol mio\", K 73b, che un tempo si credeva fosse stata composta molto pi\u00f9 tardi, come indica il suo alto numero di catalogo Il tour aveva cos\u00ec visto la trasformazione di Wolfgang da compositore di semplici pezzi per tastiera a compositore di sempre maggior maestria in svariati generi. Ci\u00f2 fu confermato nella sua citt\u00e0 natale, l'8 dicembre, quando una delle sue sinfonie (non \u00e8 certo quale) venne eseguita in Messa solenne alla Cattedrale di Salisburgo. Il datore di lavoro di Leopold, il principe-arcivescovo, era francamente scettico riguardo alle composizioni di Wolfgang, credendo che fossero di Leopold, poich\u00e9 \"non erano abbastanza brutte per essere l'opera di un bambino\".\nEventi successivi.\nQualunque fosse stata la reale portata dei guadagni ottenuti con il tour, la famiglia Mozart continu\u00f2 a vivere nel piccolo appartamento sulla Getreidegasse, con Leopold che riprese le sue funzioni di musicista di corte. Tuttavia, i viaggi e le apparizioni pubbliche dominarono i successivi sei anni di vita di Wolfgang. Nel settembre 1767 la famiglia era di nuovo in movimento, questa volta diretta a Vienna, dove rimasero (salvo un'evacuazione forzata durante un'epidemia di vaiolo) fino al gennaio 1769. Nel dicembre dello stesso anno Leopold e Wolfgang partirono per l'Italia, questa volta senza Nannerl che, a 18 anni, non poteva pi\u00f9 esibirsi come bambina prodigio. I due rimasero via per sedici mesi, tornando a Milano nell'agosto 1771 per cinque mesi per assistere alle prove e alla messa in scena dell'opera di Wolfgang \"Ascanio in Alba\". La terza e ultima visita in Italia, da ottobre 1772 fino a marzo 1773, fu l'ultimo dei lunghi viaggi; il nuovo principe-arcivescovo di Salisburgo, Hieronymus von Colloredo, aveva una visione diversa sul ruolo dei suoi musicisti di corte, che precludeva quella libert\u00e0 di cui Leopold, e ora anche Wolfgang, anch'egli assunto a corte, avevano precedentemente goduto."}
{"id": "4800788", "revid": "28592", "url": "https://it.wikipedia.org/wiki?curid=4800788", "title": "Distretto di Porchov", "text": ""}
{"id": "4800792", "revid": "767487", "url": "https://it.wikipedia.org/wiki?curid=4800792", "title": "Porchovskij rajon", "text": "Lo Porchovskij rajon () \u00e8 un rajon dell'Oblast' di Pskov, nella Russia europea. Istituito nel 1927, ha come capoluogo Porchov."}
{"id": "4800796", "revid": "1266208", "url": "https://it.wikipedia.org/wiki?curid=4800796", "title": "Campionato Primavera 1974-1975", "text": "Il Campionato Primavera 1974-1975 \u00e8 la 13\u00aa edizione del Campionato Primavera. Il detentore del trofeo \u00e8 la .\nLa squadra vincitrice del torneo \u00e8 stata il , che dopo la vittoria del campionato Primavera 1968-1969 (quale squadra di Serie B) si \u00e8 aggiudicata il titolo di campione nazionale per la prima volta nella sua storia. \nIl Brescia ha battuto in finale il in tre partite; le prime due, disputate prima al San Paolo e poi al Rigamonti, terminarono in parit\u00e0 (entrambe 1-1) dando luogo ad uno spareggio terminato con la vittoria finale dei lombardi.\nGiocatori della squadra campione.\nDe Faveri, Ruozzi, Rongaroli, Bussalino, Podavini, Nicolini, Catterina, Crotti, Cittadini, Zobbio, Gavazzoni, Biasiotti, Beccalossi, Savoldi, Comassi, Besozzi Valentini. Allenatore: Bicicli"}
{"id": "4800808", "revid": "22356", "url": "https://it.wikipedia.org/wiki?curid=4800808", "title": "Typothorax", "text": "Il tipotorace (gen. Typothorax) \u00e8 un rettile estinto, appartenente agli aetosauri. Visse nel Triassico superiore (Norico - Retico, circa 220 - 201 milioni di anni fa) e i suoi resti fossili sono stati ritrovati in Nordamerica.\nDescrizione.\nQuesto animale era di grandi dimensioni, e poteva raggiungere la lunghezza di due metri e mezzo, e il peso doveva aggirarsi sui 100 chilogrammi. Era dotato di un'ampia corazza che ricopriva gran parte del corpo, costituita da scudi ossei. \"Typothorax \"era un rappresentante degli etosauri, e come tutti i membri di questo gruppo era dotato di denti simili a foglie, piccoli e adatti a una dieta a base di vegetali. Al contrario di altri aetosauri come \"Desmatosuchus\", \"Typothorax \"era sprovvisto di grandi spine nella zona delle spalle. Tuttavia, possedeva un paio di spuntoni ingranditi sul collo, che sporgevano dalla terza fila di scudi. Questo animale possedeva lungo il dorso scudi laterali che reggevano strutture simili a corna dalla punta uncinata, mentre i suoi fianchi e il ventre erano ricoperti da scudi ornamentati. \"Typothorax \"\u00e8 scarsamente rappresentato da elementi ossei rispetto ad altri aetosauri (a loro volta poco rappresentati rispetto ad altri arcosauri triassici), e gli elementi che si rinvengono maggiormente allo stato fossile sono parti dell'armatura.\nLa colonna vertebrale di \"Typothorax \"era corta, con le singole vertebre ridotte in lunghezza. In ogni caso, gli osteodermi che ricoprivano le vertebre non erano accorciati, ma erano ridotti in numero cosicch\u00e9 ogni osteoderma dorsale paramediano (osteodermi che ricoprono il dorso) ricoprivano alcune vertebre dorsali. In quasi tutti gli altri arcosauri crurotarsi, vi \u00e8 un osteoderma in corrispondenza di ogni vertebra. La specie pi\u00f9 nota (Typothorax coccinarum) possedeva circa 20 file di osteodermi presacrali e circa 26 vertebre presacrali. Se le spine cervicali di \"Typothorax \"sono omologhe a quelle di \"Desmatosuchus\", \u00e8 probabile che le file di osteodermi fossero scomparse nella parte anteriore, poich\u00e9 in \"Desmatosuchus\" le spine erano presenti nella quinta fila, mentre in \"Typothorax \"erano nella terza (Heckert et al., 2010). In\" T. coccinarum\", vi erano 10 colonne di osteodermi toracici, e 4 colonne di osteodermi ventrali nella zona del ventre.\nAl contrario di ogni altro aetosauro, \"Typothorax \"possedeva osteodermi spinosi al di sotto della coda, nei pressi della cloaca. Questa regione, tuttavia, non era coperta da osteodermi in modo cos\u00ec estensivo di altri aetosauri come \"Aetosaurus\" e \"Coahomasuchus\".\nClassificazione.\n\"Typothorax \"\u00e8 stato descritto per la prima volta nel 1875 da Edward Drinker Cope sulla base di fossii ritrovati in Nuovo Messico, ed \u00e8 stato uno dei primi vertebrati descritti provenienti da strati del Triassico del Nordamerica occidentale. Tuttavia, per lungo tempo questo animale \u00e8 stato poco studiato e compreso; i paleontologi hanno trovato le sue caratteristiche piastre per decenni, ma solo negli anni 2000 sono stati compiuti studi completi sul genere \"Typothorax\". I fossili di questo animale sono stati ritrovati in Arizona, nella formazione Chinle, cos\u00ec come in Texas e in Nuovo Messico, nel gruppo Dockum.\n\"Typothorax \"appartiene agli aetosauri, un gruppo di arcosauri triassici dotati di grandi corazze e dalla dieta erbivora. \"Typothorax \"rappresentava una forma specializzata di aetosauri, la cui forma pi\u00f9 affine sembrerebbe essere stata \"Redondasuchus\". Quest'ultimo animale venne per lungo tempo confuso con \"Typothorax\": \"Redondasuchus reseri \"venne descritto nel 1991, ma nel 1995 fu posto in sinonimia con \"T. coccinarum\"; altri studi indicarono la presenza di una specie distinta, \"T. reseri\" (Matz, 2002). La scoperta di nuovi fossili permise di chiarire la distinzione tra \"Redondasuchus \"e \"Typothorax\", con la nuova specie \"R. rineharti\" (Spielmann et al., 2006).\nNuovi fossili attribuiti a \"T. coccinarum\" aiutarono a distinguere i due generi: \"Redondasuchus\" possedeva osteodermi paramediani fortemente incurvati, mentre \"Typothorax\" li aveva leggermente arcuati (Heckert et al., 2010). Un'altra specie attribuita a \"Typothorax\" \u00e8 T. antiquum, rinvenuta nel Nuovo Messico (Lucas et al., 2002).\n\"Typothorax \"\u00e8 anche al centro di un caso tassonomico: uno studio di Parker (2013) ha ridescritto l'olotipo della specie tipo \"Typothorax coccinarum\". Questo esemplare \u00e8 risultato essere troppo frammentario per una diagnosi, e quindi rappresenterebbe un \"nomen dubium\". Cope, nel 1887, descrisse un altro fossile come Episcoposaurus horridus, successivamente attribuito a \"T. coccinarum\". Il nome corretto per gli esemplari diagnosticabili di \"Typothorax \"dovrebbe essere quindi \"Episcoposaurus\". Tuttavia lo stesso Parker, tentando di conservare una stabilit\u00e0 tassonomica, ha suggerito una petizione per stabilire un neotipo per \"T. coccinarum\" sulla base di fossili ben conservati.\nPaleobiologia.\nCome tutti gli aetosauri e molti altri crurotarsi arcaici, \"Typothorax \"aveva zampe posteriori dalla postura eretta, poste al di sotto del corpo. Ci\u00f2 \u00e8 evidente dal femore diritto, dal piede diretto anteriormente e dalla proiezione della superficie laterale dell'ilio sopra il femore. Poich\u00e9 la lunghezza del femore \u00e8 quasi identica a quella della tibia e della fibula e dell'astragalo e del calcagno, \"Typothorax \"era probabilmente un animale dai movimenti lenti. Le zampe anteriori erano di taglia ridotta ed erano dirette all'infuori, in una posizione simile a quella dei coccodrilli. Questa postura \u00e8 nota anche nei dinosauri anchilosauri, nei ceratopsi e nel cinodonte arcaico \"Procynosuchus\".\nAlcuni aspetti dell'anatomia degli arti anteriori sono stati interpretati come adattamenti per scavare. Come in molti tetrapodi scavatori, il radio era molto pi\u00f9 corto dell'omero. Come in altri aetosauri, vi era una cresta deltopettorale prominente sull'omero, e la mano era corta e larga (una caratteristica degli animali scavatori). Vi era anche un entepicondilo sull'omero, che \u00e8 l'origine dei muscoli pronatore dell'avambraccio e flessore della mano. \"Typothorax \"possedeva anche un olecrano piuttosto lungo per l'inserzione del muscolo \"M. triceps\", anche se non lungo quanto quello dei tipici animali scavatori. Uno studio ha concluso che \"Typothorax \"non fosse particolarmente adatto per uno stile di vita fossorio, ma che avesse un'abilit\u00e0 nello scavare che altri aetosauri non avevano (Heckert et al., 2010). Il muso rivolto verso l'alto, presente in \"Typothorax \"come in altri aetosauri, suggerisce che questi animali potrebbero aver cercato il cibo smuovendo il suolo con il grugno."}
{"id": "4800824", "revid": "384473", "url": "https://it.wikipedia.org/wiki?curid=4800824", "title": "M24 (fucile)", "text": ""}
{"id": "4800833", "revid": "2074952", "url": "https://it.wikipedia.org/wiki?curid=4800833", "title": "Only a Northern Song", "text": "Only a Northern Song \u00e8 un brano dei Beatles scritto da George Harrison e pubblicato sull'album \"Yellow Submarine\".\nIl brano.\nL'ispirazione del brano riguarda l'associazione Northern Song Ltd, gestita inizialmente da Brian Epstein e Dick James; serviva inizialmente per gestire le canzoni Lennon-McCartney. Harrison vi era entrato come autore a contratto, e guadagnava meno dei due compagni sulle sue canzoni; ci\u00f2 lo spinse a creare, poco dopo, l'associazione \"Harrisongs Ltd\".\nVenne registrata durante le sessioni di registrazioni per \"Sgt. Pepper's Lonely Hearts Club Band\", ma ne venne scartato, per cui venne pubblicata, circa un anno e mezzo dopo, su \"Yellow Submarine\", dopo che i registi dell'omonimo film chiesero alcune nuove canzoni dai Beatles. Un destino simile ha avuto anche \"It's All Too Much\", che per\u00f2 venne registrata poco dopo la fine delle sessioni per \"Sgt. Pepper's Lonely Hearts Club Band\".\nIl brano, di cui il titolo originale era \"Not Known\", presenta una strumentazione molto particolare per i Beatles, ed \u00e8 uno dei pezzi maggiormente psichedelici della band. La registrazione inizi\u00f2 il 13 febbraio 1967 nello Studio 2 degli Abbey Road Studios; in quella data vennero registrati nove nastri della base ritmica, e quattro di essi erano completi. Il 14 febbraio, sul terzo nastro, Harrison vi sovraincise la voce raddoppiata. Il 20 aprile dello stesso anno vennero eliminate le tracce vocali, e vennero sovrancisi il basso, la tromba ed il glockenspiel, e nuovamente le voci. In seguito venne creato solamente un mixaggio monofonico, perch\u00e9 aver adoperato due registratori da quattro piste ognuno diede problemi di sincronizzazione ai tecnici degli Abbey Road Studios. Per un mixaggio stereofonico si \u00e8 dovuto aspettare fino alla pubblicazione di \"Yellow Submarine Songtrack\" del 1999. Un mixaggio differente del brano \u00e8 stato pubblicato nell\"'Anthology 2\"."}
{"id": "4800834", "revid": "729019", "url": "https://it.wikipedia.org/wiki?curid=4800834", "title": "Invasione della Corsica (1553)", "text": "L'invasione della Corsica del 1553 avvenne quando il Regno di Francia, l'Impero ottomano e gli esiliati di Corsica decisero di unire le loro forze per conquistare l'isola contro la Repubblica di Genova.\nL'isola aveva una notevole importanza strategica nella parte occidentale del Mediterraneo, essendo il cuore della rete di comunicazioni degli Asburgo e una sosta forzata per le piccole imbarcazioni a vela tra la Spagna e l'Italia, era amministrata, dal 1453, dal genovese Banco di San Giorgio e la sua invasione era stata decisa nell'interesse della Francia.\nContesto.\nIl re francese Enrico II era entrato in guerra con l'imperatore Carlo V nel 1551, con l'inizio della guerra d'Italia del 1551\u20131559. Alla ricerca di alleanze, Enrico II rinnov\u00f2 l'alleanza franco-ottomana stipulata da suo padre Francesco I firmando un trattato con Solimano il Magnifico allo scopo di cooperare contro gli Asburgo nel bacino del Mediterraneo.\nGli ottomani, accompagnati dall'ambasciatore francese Gabriel de Luetz d'Aramon, avevano gi\u00e0 sconfitto una flotta genovese comandata da Andrea Doria nella Battaglia di Ponza nel 1552. Il 1\u00ba febbraio 1553 venne stipulata una nuova alleanza franco-ottomana una collaborazione in campo navale contro gli Asburgo.\nOperazioni.\nCampagna estiva (1553).\nGli ammiragli ottomani Turgut e Koca Sinan, assieme ad uno squadrone francese comandato da Antoine Escalin des Aimars, razzi\u00f2 le coste di Napoli, Sicilia, isola d'Elba e quindi della Corsica.\nl'isola di Corsica era al tempo occupata dalla Repubblica di Genova. La flotta ottomana sostenne i francesi, traghettando le truppe francesi di Parma, al comando del maresciallo di Francia Paul de Thermes, dalla Maremma senese alla Corsica. I francesi erano inoltre aiutati dagli esiliati corsi guidati da Sampiero Corso e Giordano Orsini (francesizzato in \"Jourdan des Ursins\"). L'invasione, per\u00f2, non era stata esplicitamente approvata preventivamente dal re francese. Bastia venne conquistata il 24 agosto 1553, e Aimars giunse di fronte a Saint-Florent il 26 agosto. Bonifacio venne conquistata in settembre. Con la sola Calvi ancora in mani genovesi, gli ottomani, carichi di bottino, decisero di lasciare il blocco alla fine di settembre e ritornarono a Costantinopoli.\nCon l'aiuto degli Ottomani, i francesi erano riusciti a prendere forti posizioni sull'isola e ad occuparla quasi completamente entro la fine dell'estate, con la costernazione di Cosimo de' Medici e del Papa.\nCon la flotta ottomana rientrata a Costantinopoli e quella francese tornata a Marsiglia, l'occupazione della Corsica fu compromessa. Solo 5 000 vecchi soldati erano rimasti sull'isola, insieme agli insorti di Corsica.\nContro attacco genovese (1553\u20131554).\nEnrico II inizi\u00f2 dei negoziati con i genovesi a novembre, ma la Repubblica di Genova invi\u00f2 una forza di 15 000 uomini con la flotta di Andrea Doria e inizi\u00f2 la lunga riconquista dell'isola con l'assedio di Saint-Florent.\nUna flotta ottomana salp\u00f2 da Costantinopoli al comando di Dragut ma giunse troppo tardi, e si limit\u00f2 a costeggiare la Campania prima di tornare alla base. I francesi ottennero soltanto la collaborazione di alcune galliot da Algeri.\nOperazioni franco-ottomane (1555\u201358).\nNel 1555 i francesi erano stati cacciati dalla maggior parte delle citt\u00e0 costiere e Doria torn\u00f2 a Genova, lasciando per\u00f2 molte zone sotto il controllo francese. Nello stesso anno Giordano Orsini sostitu\u00ec de Thermes e venne nominato \"Gouverneur et lieutenant g\u00e9n\u00e9ral du roi dans l'\u00eele de Corse\".\nL'ambasciatore presso la Porta Ottomana Michel de Codignac dovette andare al quartier generale ottomano in Persia, dove era in corso una guerra contro l'Impero safavide, la guerra ottomano-safavide, per perorare l'invio di una flotta. La flotta turca rimase solo durante l'assedio di Calvi, e contribu\u00ec molto poco. La stessa inattivit\u00e0 ebbe luogo durante l'assedio di Bastia, che era stata ripresa dai genovesi. La flotta turca inviata in aiuto, venne gravemente compromessa dalla peste e torn\u00f2 a casa con le navi quasi vuote.\nUn'altra flotta ottomana venne inviata nel Mediterraneo nel 1558 per supportare strategicamente la Francia, ma la flotta giunse in ritardo per congiungersi a quella francese in Corsica vicino a Bastia, probabilmente a causa del mancato rispetto degli ordini di Solimano da parte del comandante Dragut. La flotta ottomana guid\u00f2 invece, nel 1558, l'invasione delle isole Baleari. Solimano si scus\u00f2, in una lettera a Enrico alla fine dell'anno 1558.\nSi dice che l'alleanza franco-ottomana raggiunse il suo punto pi\u00f9 elevato intorno al 1553. Con il trattato di Cateau-Cambr\u00e9sis del 1559 i francesi restituirono la Corsica a Genova."}
{"id": "4800850", "revid": "237256", "url": "https://it.wikipedia.org/wiki?curid=4800850", "title": "Zolochiv", "text": ""}
{"id": "4800854", "revid": "287204", "url": "https://it.wikipedia.org/wiki?curid=4800854", "title": "Euristica affettiva", "text": "L\u2019euristica affettiva (nota anche come \u201cavversione alla privazione\u201d) \u00e8 un comportamento economico, deviante rispetto alla teoria normativa dell\u2019utilit\u00e0, per la quale le persone attribuiscono un maggior valore ai beni in loro possesso rispetto ai medesimi disponibili sul mercato. Una volta acquistato un bene si ha difficolt\u00e0 nel privarsene, anche verso un bene del tutto equivalente ma non \u201cproprio\u201d; nel momento in cui il bene non \u00e8 pi\u00f9 posseduto si ha una percezione di perdita maggiore del suo valore corrente di mercato. La formulazione del giudizio di valore \u00e8 dunque parzialmente determinata da una componente affettiva, che modifica la componente razionale associata all'idea di \"homo oeconomicus\".\nEsempio di euristica affettiva.\nUno dei pi\u00f9 famosi casi presenti in letteratura proviene da studi effettuati dallo psicologo Daniel Kahneman. Ad una serie di partecipanti viene regalata una tazza; in seguito, \u00e8 loro data la possibilit\u00e0 di venderla o di scambiarla con un altro prodotto (una penna). I risultati evidenziarono come la maggior parte dei partecipanti preferisce vendere la tazza (dopo che questa divenne formalmente di loro propriet\u00e0) piuttosto che scambiarla con un altro prodotto. Inoltre, il prezzo di vendita attribuito risulta mediamente superiore a quello originario.\nTeoria del duplice processo.\nL'euristica affettiva ha molto in comune con il modello di \"\u201crisk as feelings\u201d\" proposto da George Freud Loewenstein e con la teoria del \u201cduplice processo\u201d portata avanti da Seymour Epstein e Steven Sloman. Secondo Epstein, l'uomo apprende la realt\u00e0 attraverso due sistemi di elaborazione, paralleli ed interattivi. Il primo \u00e8 il sistema razionale, a natura analitica e deliberativa, sulla base di regole logiche (inferenza) e prove (per esempio teoria delle probabilit\u00e0). L'altro \u00e8 il sistema esperienziale, che codifica la realt\u00e0 in immagini, metafore e narrazioni, di supporto alla dimensione affettiva dei processi cognitivi. \nProve sperimentali.\nPer dimostrare l'influenza del sistema esperienziale di natura emozionale Epstein disegn\u00f2 e condusse in pi\u00f9 versioni l'esperimento noto come \u201cfagioli di gelatina rossi\u201d.\nUna piccola urna contiene 1 fagiolo di gelatina rossa su 10; una grande urna contiene 10 fagioli di gelatina rossa su 100. Il partecipante vince una certa quantit\u00e0 di denaro se estrae il fagiolo rosso. Ai partecipanti \u00e8 offerta la possibilit\u00e0, contro pagamento di un centesimo di dollaro, di scegliere l'urna da cui estrarre il fagiolo, oppure di avere la stessa assegnata in modo casuale, senza costo. Si osserva sperimentalmente come una significativa parte di popolazione esprime preferenza per l'urna grande, pagando il prezzo stabilito per poter effettuare da essa l'estrazione del fagiolo. Alcuni partecipanti interessati da questo comportamento commentarono spontaneamente che si sentivano sciocchi nel dover pagare per effettuare una scelta tra probabilit\u00e0 uguali ma, se pur coscienti, sentivano di avere una migliore chance di estrarre un fagiolo di gelatina rossa da un'urna che ne aveva una quantit\u00e0 maggiore in valore assoluto. Quando lo stesso problema fu presentato nella forma di un'illustrazione senza opportunit\u00e0 di vincere denaro, la grande maggioranza non espresse alcuna preferenza, non essendo dunque disponibile a pagare per selezione l'urna. Tuttavia, quando gli venne chiesto di supporre come le persone avrebbero risposto, dissero che la maggior parte di esse avrebbe preferito estrarre dall'urna grande.\nDa quella prima versione ne venne introdotta un'altra molto pi\u00f9 estrema definita da Veronika Denes-Raj ed Epstein stesso, basata ancora su due urne differenti non solo per dimensione, ma anche per probabilit\u00e0 di presenza del fagiolo rosso, minore in quella a maggior numerosit\u00e0. Gran parte degli intervistati preferiscono estrarre dall'urna pi\u00f9 ampia, ma con una piccola porzione di fagioli rossi (per esempio 9 su 100, o probabilit\u00e0 del 9%), piuttosto che estrarre dall'urna di minor dimensione, nonostante questa presenti una maggiore probabilit\u00e0 di successo (per esempio 1 su 10, o probabilit\u00e0 del 10%). Dal 20 al 30% dei soggetti partecipanti all'esperimento sceglie di estrarre dall'urna grande anche quando questa presenta una probabilit\u00e0 di esito positivo del solo 5%. L'immagine di avere ad esempio 7 fagioli rossi (seppur in un'urna grande) domina l'immagine di un solo fagiolo vincente in un'urna molto piccola. La scelta \u00e8 dunque soggetta alla strategia cognitiva denominata \"\u201cimaging the numerator\u201d\".\nL'esperimento, nelle sue varie versioni, fornisce il supporto per l'ipotesi che convivano naturalmente (e possano entrare fra loro in conflitto) due modi differenti di elaborare le informazioni, uno razionale, l'altro sperimentale, basato sull'esperienza. Quest'ultimo pu\u00f2 sostituire il sistema razionale anche quando i soggetti conoscono la risposte formalmente corrette. Esso appare pi\u00f9 ricettivo verso il concreto, \u00e8 naturale ed interpreta gli eventi in termini di passate esperienze, fornendo risposte adeguate ai problemi concreti, ma trovando il suo limite nel passaggio a problemi di natura astratta.\nAltri studi.\nIl \"bias\" di errata percezione della quantit\u00e0, collegato alla euristica affettiva, \u00e8 stato oggetto anche di altri studi. Un importante esperimento \u00e8 dovuto a Paul Slovic, che coinvolse un insieme di psicologi forensi e psichiatri, ai quali chiese di giudicare la probabilit\u00e0 che un paziente con problemi mentali possa commettere un atto di violenza 6 mesi dopo l'uscita dall'ospedale psichiatrico. I medici i quali ottennero la valutazione da parte di un altro esperto, espressa in termini di frequenza relativa (ovvero nel modo \"\u201csu ogni 100 pazienti simili a Mr. Jones, 10 sono quelli stimati a commettere un atto di violenza nei confronti di altre persone\u201d\") percepirono un maggiore senso di pericolo rispetto allo stesso dato espresso ad altri medici sotto forma di probabilit\u00e0 (\"\u201cpazienti simili a Mr. Jones sono stimati ad avere il 10% di chance di commettere un atto di violenza nei confronti di altri\u201d\"). A parit\u00e0 di situazione, la formulazione in valore assoluto (10 su 100) vede il 41% dei medici contrari alla dimissione del paziente, a fronte del 21% nel caso di espressione della probabilit\u00e0 in valore percentuale, nonostante dal punto di vista statistico il rischio sia ovviamente lo stesso."}
{"id": "4800858", "revid": "287204", "url": "https://it.wikipedia.org/wiki?curid=4800858", "title": "Friedrich Robert Helmert", "text": "Biografia.\nHa studiato al Politecnico di Dresda dal 1859 al 1863.\nHa conseguito il dottorato nel 1867 a Lipsia. Nel 1870 entr\u00f2 alla RWTH di Aquisgrana, prima come istruttore e poi, dal\n1872 al 1886 come professore di geometria pratica e geodesia. Nel 1886 succedette a Baeyer come direttore dell'Istituto Geodetico di Berlino, incarico che mantenne fino alla sua morte nel 1917. Dal 1887 fu professore presso la Friedrich-Wilhelms-Universit\u00e4t di Berlino. \u00c8 stato membro della Accademia delle Scienze di Berlino dal 1900.\nFu membro dell'Accademia delle Scienze di Torino dal 1903.\nPrincipali contributi.\nUno dei principali contributi di Helmert \u00e8 quello relativo allo studio della Geodesia Teorica per il quale produsse due pubblicazioni: \"Die mathematischen und physikalischen Theorieen der H\u00f6heren Geod\u00e4sie\" (Le teorie matematiche e fisiche, della Geodesia Superiore) Volumi 1 e 2, pubblicati nel 1880 e 1884.\nUn altro studio importante fu quello sul metodo dei minimi quadrati per il Curve fitting pubblicato in due edizioni, nel 1872 e nel 1907.\nAltro lavoro importante fu quello sulle trasformazioni di coordinate. Ancora oggi il metodo di trasformazione a 7 parametri fra sistemi tridimensionali \u00e8 detto trasformazione di Helmert."}
{"id": "4800859", "revid": "438678", "url": "https://it.wikipedia.org/wiki?curid=4800859", "title": "Devil in Her Heart", "text": ""}
{"id": "4800873", "revid": "767487", "url": "https://it.wikipedia.org/wiki?curid=4800873", "title": "Paratypothorax andressorum", "text": "Il paratipotorace (Paratypothorax andressorum) \u00e8 un rettile estinto, appartenente agli aetosauri. Visse nel Triassico superiore (Norico, circa 218 - 212 milioni di anni fa) e i suoi resti fossili sono stati ritrovati in Europa, Nordamerica e Groenlandia.\nDescrizione.\nQuesto animale \u00e8 noto principalmente per parti della corazza che ricopriva il dorso e la coda. Dal raffronto con animali simili (ad esempio \"Typothorax\") si pu\u00f2 ipotizzare che fosse un animale dal corpo largo e piatto, con un muso piccolo e con zampe posteriori diritte sotto il corpo e zampe anteriori verso l'esterno. \"Paratypothorax \"possedeva grandi scudi paramediani (che ricoprivano il dorso) molto larghi, simili a cinghie, che possedevano solchi e intaccature secondo uno sviluppo radiale. Come altri aetosauri simili, gli scudi laterali possedevano grandi spuntoni rivolti all'indietro e uncinati. La parte posteriore di ogni scudo era dotato di una sorta di nodosit\u00e0 prominente ed era sovrapposto a quello posteriore.\nClassificazione.\n\"Paratypothorax andressorum\" venne descritto per la prima volta nel 1985, sulla base di fossili ritrovati nel Stubensandstein inferiore in Germania; questi fossili furono rinvenuti nell'Ottocento, ma vennero attribuiti erroneamente a un fitosauro, all'epoca noto come \"Belodon kapffi\". In realt\u00e0 solo il cranio dell'animale era attribuibile al fitosauro (ora noto come \"Nicrosaurus\"), mentre gli altri fossili (costituiti da osteodermi) erano di un aetosauro senza nome. \nNel 1985 la descrizione degli osteodermi e la corretta attribuzione agli aetosauri permisero di riconoscere un nuovo genere appartenente a questo gruppo. Altri fossili di \"Paraypothorax\", osteodermi dalla caratteristica forma, vennero ritrovati nella formazione Chinle e nel gruppo Dockum degli Stati Uniti sudoccidentali (Arizona); materiale attribuito a \"Paratypothorax \"venne trovato anche nella formazione Fleming Fjord in Groenlandia (Jenkins et al., 1994).\n\"Paratypothorax \"\u00e8 considerato un membro specializzato degli aetosauri, arcosauri erbivori e corazzati tipici del Triassico. Un possibile stretto parente \u00e8 \"Heliocanthus\"."}
{"id": "4800874", "revid": "22356", "url": "https://it.wikipedia.org/wiki?curid=4800874", "title": "Paratypothorax", "text": ""}
{"id": "4800875", "revid": "124123", "url": "https://it.wikipedia.org/wiki?curid=4800875", "title": "Paul de Thermes", "text": "Biografia.\nNel giugno 1549, de Thermes venne inviato in Scozia per aiutarla nella guerra contro l'Inghilterra oggi nota come Rough Wooing. Egli fu incaricato di proseguire la fortificazione di alcune fortezze di confine, e giunse con rinforzi massicci, munizioni e denaro. Successivamente, gli inglesi abbandonarono l'Assedio di Haddington, una cittadina nei pressi di Edimburgo, e de Thermes e James Hamilton entrarono in citt\u00e0. Maria di Guisa era trionfante, e scrisse che \"gli inglesi non hanno lasciato niente, solo la peste.\" De Thermes condusse con successo un assalto al forte inglese di Broughty Castle il 6 febbraio 1550. A seguito di una raccomandazione di Maria di Guisa, il 30 settembre 1549, venne investito del cavalierato dell'Ordine di San Michele per i suoi servigi alla Scozia.\nDi ritorno in Francia, Paul de Thermes perse la Battaglia di Gravelines nel 1558."}
{"id": "4800876", "revid": "124810816", "url": "https://it.wikipedia.org/wiki?curid=4800876", "title": "Luigi Gramegna", "text": "Biografia.\nGramegna \u00e8 noto principalmente per i suoi racconti storici sul Piemonte.\nIl padre esercitava la professione medica a Crova, nel Vercellese ma fu chiamato a Torino per trovare un rimedio contro la pellagra, malattia causata da malnutrizione, a quei tempi particolarmente diffusa nell'Italia settentrionale.\nA quindici anni il padre lo fece entrare nell'accademia militare. Successivamente frequent\u00f2 la facolt\u00e0 di scienze dove ebbe come compagno di corso Vilfredo Pareto, destinato a divenire un sociologo ed economista.\nProsegu\u00ec la carriera di militare fino al raggiungimento del grado di colonnello, e poi diede le dimissioni dall'esercito.\nPrima di sposarsi con Giovanna Guerci, nipote del generale piemontese V. Colli, facendo ricerche sugli usi e costumi del \"vecchio Piemonte\", Gramegna scopr\u00ec di avere talento e passione per la scrittura.\nNel 1894 pubblic\u00f2 a sue spese \"Progresso e Bisogni\". \nNegli anni successivi pubblic\u00f2 \"Popolo e Religione\" nel 1895 e \"Sabaudia docet. Caratteri della monarchia e del popolo piemontese\" nel 1896.\nNel 1900 diede alle stampe un libro di letture per le scuole elementari: \"Prime Prove\".\nA partire dal 1906 scrisse 18 romanzi storico-avventurosi tutti pubblicati a Torino e ambientati in Piemonte, che divennero poi una saga.\nI protagonisti dei suoi racconti erano semplici cittadini e membri di Casa Savoia, dal XV secolo all'unit\u00e0 d'Italia.\nOpere.\nSaga storico-avventurosa"}
{"id": "4800882", "revid": "1305772", "url": "https://it.wikipedia.org/wiki?curid=4800882", "title": "Chains (The Cookies)", "text": "Chains \u00e8 un brano composto da Gerry Goffin e da Carole King. Divenne una hit minore delle Cookies, ed ha avuto una cover dai Beatles; anche gli Everly Brothers ne hanno registrato una cover, che per\u00f2 non \u00e8 mai stata pubblicata.\nIl brano.\nVersione delle Cookies.\nIl singolo delle Cookies, pubblicato nel Novembre 1962, era stato estratto da un omonimo album, ed era arrivato al diciassettesimo posto delle classifiche pop, e nel settimo di quelle R&amp;B.\nVersione dei Beatles.\nA Liverpool il singolo delle Cookies divenne molto popolare, ed i Beatles la inserirono nel loro repertorio. Durante la sessione di registrazione di \"Please Please Me\", l'11 febbraio 1963, vennero registrati quattro nastri del brano. Il migliore venne considerato il primo, che fu alla base del mix mono e stereo, realizzati il 25 febbraio. La loro versione \u00e8 stata criticata dal critico Ian MacDonald come un pezzo stonato e non spontaneo.\nI Beatles la eseguirono molte volte alla BBC, in show come \"Side by Side\", \"Here We Go\" e \"Pop Go the Beatles\"; \u00e8 stata inclusa anche negli album Live at the BBC e \"On Air - Live at the BBC Volume 2\". La versione su quest'ultimo \u00e8 stata registrata il 17 giugno 1963, e trasmessa per la prima volta il 25 sul programma \"Pop Go the Beatles\"."}
{"id": "4800890", "revid": "767487", "url": "https://it.wikipedia.org/wiki?curid=4800890", "title": "Scout Niblett", "text": "Biografia.\nNata nello Staffordshire, inizia il suo approccio alla musica studiando piano, violino e poi chitarra. Nei primi anni 2000 si esibisce nei locali e sceglie il nome Scout per omaggiare Jean Louise \"Scout\" Finch, protagonista del romanzo di Harper Lee del 1960 \"Il buio oltre la siepe\". Dopo aver pubblicato diverse demo in cui canta, suona e registra, viene ingaggiata dall'etichetta discografica indipendente statunitense Secretly Canadian. Pubblica uno split 7\" con dal titolo \"Miss My Lion\". Nel 2001 pubblica invece il suo album d'esordio, ossia \"Sweet Heart Fever\", registrato ad Hamilton (Scozia) con il produttore Andy Miller.\nSegue un EP intitolato \"I Conjure Series\" e registrato \"live\" in cui suona tutti gli strumenti.\nNel 2003 si trasferisce negli Stati Uniti per proseguire la carriera.\nNel giro di tra anni pubblica due altri album: \"I Am\" (2003) e \"Kidnapped by Neptune\" (2005, la \"title-track\" viene inserita in uno spot per Stella McCartney). Inoltre collabora con il produttore Steve Albini e sigla un contratto con la Too Pure per i successivi lavori discografici. \nNel 2007 registra e pubblica il suo quarto album, \"This Fool Can Die Now\", prodotto da Albini ed al quale partecipa Bonnie 'Prince' Billy.\nNel 2010 viene distribuito il quinto album in studio, \"The Calcination of Scout Niblett\", che segna il debutto dell'artista per Drag City. Nel maggio 2013 esce \"It's Up to Emma\", album registrato tra il Portogallo e l'Oregon.\nVita privata.\nOltre alla carriera musicale, \u00e8 un'astrologa professionista."}
{"id": "4800891", "revid": "287204", "url": "https://it.wikipedia.org/wiki?curid=4800891", "title": "Azzurra Brindisi 1985-1986", "text": "La Azzurra Brindisi 1985-1986, sponsorizzata \"Parmalat\", prende parte al campionato italiano di Serie B. Chiude la stagione regolare al settimo posto con 18V e 12P, 2408 punti fatti e 2320 punti subiti e viene ammessa a partecipare alla B di Eccellenza dopo aver superato nello spareggio la Fuji Marsala.\nStoria.\nDella formazione neopromossa in Serie B non fanno pi\u00f9 parte: Piero Labate che abbandona l'attivit\u00e0 agonistica dopo 20 anni e oltre 500 presenze prima con la Libertas Brindisi e poi con l'ASSI Brindisi ora \"Azzurra\", diventando l'assistente del coach Lillino Cirac\u00ec; l'ala pivot Paolo Friz che si trasferisce alla Libertas Lecce, il play Marcello De Stradis alla Olimpia Basket Matera e Fabrizio D'astore alla Manicone Mesagne. Oltre i confermati Antonio Guzzone, Fabrizio Panella, Vito Rongone, Nicola Ungaro, Salvatore Caramia e Fabio De Solda, la squadra viene rinforzata con giocatori provenienti dalle serie superiori, come l'esperta ala Carmine Spinosa e il giovane play Alessandro Santoro provenienti dalla Pallacanestro Brindisi e l'ala forte Giuseppe La Gioia preso in prestito dalla Juve Caserta. Miglior marcatore della stagione \u00e8 Fabrizio Panella con 520 punti in 31 partite, seguito da Nicola Ungaro con 336 punti e Carmine Spinosa con 331 p. sempre in 31 partite, migliore rimbalzista \u00e8 La Gioia con 218 rimbalzi seguito da Guzzone con 206 ."}
{"id": "4800894", "revid": "729019", "url": "https://it.wikipedia.org/wiki?curid=4800894", "title": "Metropolitana di Zhengzhou", "text": "La metropolitana di Zhengzhou \u00e8 la metropolitana che serve la citt\u00e0 cinese di Zhengzhou.\nSono in esercizio al 2017, due linee, con un'estensione totaledi 93,4\u00a0km per 57 stazioni. Sono in corso realizzazioni di ulteriori linee."}
{"id": "4800899", "revid": "287204", "url": "https://it.wikipedia.org/wiki?curid=4800899", "title": "Francesco Maria Russo", "text": "Biografia.\nSi hanno poche notizie certe di Francesco Maria Russo, che risulta sconosciuto a Napoli prima dei suoi lavori al servizio del principe Raimondo di Sangro. \u00c8 possibile che abbia studiato a Roma e che si sia trasferito in seguito nella citt\u00e0 partenopea.\nLe prime informazioni su di lui risalgono al 1743-1744, quando fu incaricato da Raimondo di Sangro di affrescare l'antisacrestia della Cappella del Tesoro di San Gennaro a Napoli.\nL'opera pi\u00f9 famosa del Russo \u00e8 sicuramente l'affresco che ricopre il soffitto della Cappella Sansevero. Tale affresco, firmato e datato 1749, \u00e8 detto \"Gloria del Paradiso\" e raffigura la colomba dello Spirito Santo, circondata da una serie di angeli e altre figure e da un impianto architettonico che sembra proseguire la decorazione delle finestre situate alla base della cupola. Tra una finestra e l'altra si trovano sei medaglioni in toni di verde raffiguranti i sei santi protettori della famiglia di Sangro, mentre del presbiterio, separato dal resto della cappella da un grande arco a tutto sesto, \u00e8 disegnata una piccola cupola.\nSembra che per l'affresco siano stati utilizzati dei colori preparati appositamente da Raimondo di Sangro, che appaiono ancora vivi e intensi dopo pi\u00f9 di due secoli e mezzo pur non essendo mai stati restaurati. Il Principe non rimase per\u00f2 soddisfatto dall'opera del Russo e lasci\u00f2 indicato nel suo testamento di fare riaffrescare la volta della cappella dal miglior artista disponibile, desiderio che non fu per\u00f2 realizzato dal figlio Vincenzo.\nSempre nella Cappella Sansevero realizz\u00f2 dieci anni pi\u00f9 tardi anche il monumento sepolcrale di Raimondo di Sangro, che si trova in una nicchia del corridoio che dalla cappella conduce alla sacrestia. Di aspetto semplice e sobrio, l'opera \u00e8 composta da una grande lapide in marmo rosa con l'elogio del principe Raimondo al di sopra del quale si trova una cornice di marmo con un ritratto del dedicatario eseguito dal pittore Carlo Amalfi. Il dipinto \u00e8 sormontato da un grande arco decorato con armi, libri, strumenti scientifici e altri emblemi commemorativi delle glorie militari e scientifiche di Raimondo di Sangro.\nIn seguito Russo continu\u00f2 a lavorare per la famiglia di Sangro e un documento del Banco di Napoli del 1765, inerente ad un pagamento a lui corrisposto, lo definisce come \"pittore guazzista di casa del principe di San Severo\".\nDi sua mano \u00e8 anche la sterminata tela sulla volta della Chiesa del Corpus Domini a Gragnano."}
{"id": "4800902", "revid": "547034", "url": "https://it.wikipedia.org/wiki?curid=4800902", "title": "Viticoltura in Catalogna", "text": "Il Vino catalano \u00e8 un vino fatto in Spagna nella regione della Catalogna che identifica la viticoltura di questa regione. Raramente viene usato il termine per riferirsi anche a vini francesi prodotti nella regione catalana di Rossiglione.\nBarcellona, nonostante non si trovi in una regione vinicola, \u00e8 il nodo centrale del settore vinicolo catalano.\nL'area ha una lunga tradizione vinicola ed \u00e8 stato il luogo di nascita dello spumante Cava, creato all'inizio degli anni '70 del XIX secolo a Sant Sadurn\u00ed d'Anoia da Josep Raventos della vineria Codorn\u00edu.\nA cavallo del XX secolo, l'industria del vino catalano era in prima linea dell'emergenza della Spagna come leader mondiale nella produzione di vino di qualit\u00e0, essendo la prima regione vinicola spagnola ad adottare l'uso di vasche di fermentazione in acciaio inox. L'area inoltre \u00e8 una importante zona di produzione di sughero che rifornisce le case di Cava."}
{"id": "4800909", "revid": "54354", "url": "https://it.wikipedia.org/wiki?curid=4800909", "title": "Vino catalano", "text": ""}
