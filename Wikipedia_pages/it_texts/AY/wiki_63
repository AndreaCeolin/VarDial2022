{"id": "4716937", "revid": "46291", "url": "https://it.wikipedia.org/wiki?curid=4716937", "title": "Tamaricaceae", "text": "Le Tamaricacee (Tamaricaceae ) sono una famiglia di piante floreali che comprende 3 generi.\nIl sistema Cronquist assegna la famiglia all'ordine Violales. Le classificazioni pi\u00f9 moderne (Angiosperm Phylogeny Group) la includono nell'ordine Caryophyllales.\nDescrizione.\nLe Tamaricaceae sono piccoli alberi o arbusti, pi\u00f9 spesso piante erbacee.\nLe foglie sono generalmente di aspetto scaglioso, misurano in lunghezza 1\u20135\u00a0mm, si sovrappongono tra di loro lungo il fusto e, in alcune specie, sono incrostate da secrezioni saline.\nI fiori sono piccoli e regolarmente disposte in spighe.\nDistribuzione e habitat.\nLa famiglia \u00e8 presente nelle aree aride o sabbiose delle regioni temperate e sub-tropicali (in particolare steppe, deserti e coste sabbiose) di Europa, Asia e Africa. Molte piante crescono su suoli salini, tollerando fino a 15\u00a0000 ppm di cloruro di sodio solubile e anche condizioni alcaline.\nTassonomia.\nLa famiglia Tamaricaceae comprende 3 generi:\nI generi \"Hololachna\" e \"Myrtama\" sono stati posti in sinonimia con \"Myricaria\"."}
{"id": "4716939", "revid": "119998675", "url": "https://it.wikipedia.org/wiki?curid=4716939", "title": "Stati Uniti d'America agli VIII Giochi olimpici invernali", "text": "Gli Stati Uniti d'America partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 79 atleti impegnati in otto discipline."}
{"id": "4716941", "revid": "1543377", "url": "https://it.wikipedia.org/wiki?curid=4716941", "title": "Australia agli VIII Giochi olimpici invernali", "text": "L'Australia partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 30 atleti impegnati in sei discipline."}
{"id": "4716943", "revid": "1543377", "url": "https://it.wikipedia.org/wiki?curid=4716943", "title": "Nuova Zelanda agli VIII Giochi olimpici invernali", "text": "La Nuova Zelanda partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 4 atleti impegnati in una disciplina."}
{"id": "4716945", "revid": "73843", "url": "https://it.wikipedia.org/wiki?curid=4716945", "title": "Giappone agli VIII Giochi olimpici invernali", "text": "Il Giappone partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 41 atleti impegnati in sette discipline."}
{"id": "4716947", "revid": "73843", "url": "https://it.wikipedia.org/wiki?curid=4716947", "title": "Corea del Sud agli VIII Giochi olimpici invernali", "text": "La Corea del Sud partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 7 atleti impegnati in tre discipline."}
{"id": "4716948", "revid": "1543377", "url": "https://it.wikipedia.org/wiki?curid=4716948", "title": "Libano agli VIII Giochi olimpici invernali", "text": "Il Libano partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 2 atleti impegnati in una disciplina."}
{"id": "4716951", "revid": "1543377", "url": "https://it.wikipedia.org/wiki?curid=4716951", "title": "Austria agli VIII Giochi olimpici invernali", "text": "L'Austria partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 26 atleti impegnati in cinque discipline."}
{"id": "4716953", "revid": "1543377", "url": "https://it.wikipedia.org/wiki?curid=4716953", "title": "Bulgaria agli VIII Giochi olimpici invernali", "text": "La Bulgaria partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 7 atleti impegnati in due discipline."}
{"id": "4716954", "revid": "1543377", "url": "https://it.wikipedia.org/wiki?curid=4716954", "title": "Cecoslovacchia agli VIII Giochi olimpici invernali", "text": "La Cecoslovacchia partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 21 atleti impegnati in quattro discipline."}
{"id": "4716957", "revid": "1543377", "url": "https://it.wikipedia.org/wiki?curid=4716957", "title": "Danimarca agli VIII Giochi olimpici invernali", "text": "La Danimarca partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 1 atleta impegnato in una disciplina."}
{"id": "4716960", "revid": "1543377", "url": "https://it.wikipedia.org/wiki?curid=4716960", "title": "Finlandia agli VIII Giochi olimpici invernali", "text": "La Finlandia partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 48 atleti impegnati in sei discipline."}
{"id": "4716963", "revid": "1543377", "url": "https://it.wikipedia.org/wiki?curid=4716963", "title": "Francia agli VIII Giochi olimpici invernali", "text": "La Francia partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 29 atleti impegnati in sei discipline."}
{"id": "4716965", "revid": "1543377", "url": "https://it.wikipedia.org/wiki?curid=4716965", "title": "Squadra Unificata Tedesca agli VIII Giochi olimpici invernali", "text": "La Squadra Unificata Tedesca partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 74 atleti impegnati in otto discipline."}
{"id": "4716967", "revid": "1543377", "url": "https://it.wikipedia.org/wiki?curid=4716967", "title": "Gran Bretagna agli VIII Giochi olimpici invernali", "text": "La Gran Bretagna partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 17 atleti impegnati in cinque discipline."}
{"id": "4716969", "revid": "1543377", "url": "https://it.wikipedia.org/wiki?curid=4716969", "title": "Ungheria agli VIII Giochi olimpici invernali", "text": "L'Ungheria partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 3 atleti impegnati in tre discipline."}
{"id": "4716971", "revid": "1543377", "url": "https://it.wikipedia.org/wiki?curid=4716971", "title": "Islanda agli VIII Giochi olimpici invernali", "text": "L'Islanda partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 4 atleti impegnati in due discipline."}
{"id": "4716973", "revid": "729019", "url": "https://it.wikipedia.org/wiki?curid=4716973", "title": "K\u00f6nigsworther Platz (Stadtbahn di Hannover)", "text": "La stazione di K\u00f6nigsworther Platz \u00e8 una stazione sotterranea della Stadtbahn di Hannover.\nMovimento.\nLa stazione \u00e8 posta sul tracciato C, ed \u00e8 servita dalle linee 4 e 5."}
{"id": "4716974", "revid": "1543377", "url": "https://it.wikipedia.org/wiki?curid=4716974", "title": "Liechtenstein agli VIII Giochi olimpici invernali", "text": "Il Liechtenstein partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 3 atleti impegnati in una disciplina."}
{"id": "4716977", "revid": "1543377", "url": "https://it.wikipedia.org/wiki?curid=4716977", "title": "Paesi Bassi agli VIII Giochi olimpici invernali", "text": "I Paesi Bassi partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 7 atleti impegnati in due discipline."}
{"id": "4716979", "revid": "1543377", "url": "https://it.wikipedia.org/wiki?curid=4716979", "title": "Polonia agli VIII Giochi olimpici invernali", "text": "La Polonia partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 13 atleti impegnati in quattro discipline."}
{"id": "4716982", "revid": "1543377", "url": "https://it.wikipedia.org/wiki?curid=4716982", "title": "Spagna agli VIII Giochi olimpici invernali", "text": "La Spagna partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 4 atleti impegnati in una discipline."}
{"id": "4716985", "revid": "1543377", "url": "https://it.wikipedia.org/wiki?curid=4716985", "title": "Svezia agli VIII Giochi olimpici invernali", "text": "La Svezia partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 47 atleti impegnati in sei discipline."}
{"id": "4716986", "revid": "287204", "url": "https://it.wikipedia.org/wiki?curid=4716986", "title": "La signora delle camelie (film 1915)", "text": ""}
{"id": "4716987", "revid": "1444886", "url": "https://it.wikipedia.org/wiki?curid=4716987", "title": "Vidicon", "text": "Il tubo Vidicon \u00e8 un tipo di tubo da ripresa sottovuoto ed \u00e8 impiegato per le riprese televisive e per la produzione di immagini digitali.\nCaratteristiche.\nIl tubo vidicon \u00e8 costituito da un involucro di vetro cilindrico sottovuoto contenente un cannone elettronico ad una estremit\u00e0 ed uno schermo di ripresa all'altra. Il principio di funzionamento \u00e8 assimilabile a quello di un condensatore. La superficie interna dello schermo di vetro \u00e8 rivestita da un film di materiale metallico fotoconduttivo trasparente a cui si applica una tensione positiva questa ha la funzione di elettrodo. La pellicola metallica ha una resistenza inversamente proporzionale all'intensit\u00e0 della luce incidente. Una griglia metallica caricata positivamente \u00e8 alloggiata alle spalle della suddetta pellicola, essa ha il compito di decelerare gli elettroni del \u201cpennello\u201d elettronico facendo s\u00ec che essi arrivino sul obiettivo con velocit\u00e0 quasi nulla.\nDurante il funzionamento alle bobine di deflessione orizzontale e verticale, controllanti il pennello elettronico, \u00e8 applicata una tensione di pilotaggio che lo dirige sulla superficie del tubo spazzandolo dal basso verso l'alto e da sinistra a destra. In assenza di emissione luminosa il materiale fotosensibile funge da dielettrico e si determina un deposito di cariche negative del cannone elettronico sul lato della griglia e cariche positive sul lato dello schermo. Viceversa, quando la luce colpisce lo strato fotosensibile la sua resistenza diminuisce e gli elettroni lo attraversano e neutralizzano la carica positiva dal lato dello schermo. Un rapporto di proporzionalit\u00e0 lega la quantit\u00e0 di carica, fluente in ogni punto del bersaglio, all'illuminamento: l'immagine elettronica prodottasi sullo strato fotosensibile \u00e8, infatti, proporzionale all'immagine luminosa incidente sullo schermo. Durante la scansione il pennello elettronico controlla l'obiettivo, sostituisce la carica dissipata consentendo la circolazione di corrente nel film metallico tramite i terminali del tubo stesso; la neutralizzazione della carica determina una Differenza di potenziale elettrico correlata al valore di luminosit\u00e0 del pixel corrispondente.\nLa fotocamera \"Return Beam Vidicon\" fu usata nei satelliti Landsat per le osservazioni nel campo del visibile.\nIl tubo Vidicon \u00e8 stato ormai soppiantato dai sensori CCD e CMOS, molto pi\u00f9 compatti e resistenti."}
{"id": "4716989", "revid": "1543377", "url": "https://it.wikipedia.org/wiki?curid=4716989", "title": "Svizzera agli VIII Giochi olimpici invernali", "text": "La Svizzera partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 21 atleti impegnati in quattro discipline."}
{"id": "4716991", "revid": "599013", "url": "https://it.wikipedia.org/wiki?curid=4716991", "title": "Suore ausiliatrici di Nostra Signora della Piet\u00e0", "text": "Le suore ausiliatrici di Nostra Signora della Piet\u00e0 (in portoghese \"Irm\u00e3s Auxiliares de Nossa Senhora da Piedade\") sono un istituto religioso femminile di diritto pontificio: i membri di questa congregazione pospongono al loro nome la sigla I.A.N.S.P.\nStoria.\nLa congregazione fu fondata dal sacerdote Domingos Evangelista Pinheiro per il servizio nell'asilo S\u00e3o Luiz da lui istituito: il 28 agosto 1892 radun\u00f2 una comunit\u00e0 di undici ragazze presso il santuario di Serra da Piedade di Caet\u00e9 e consegn\u00f2 loro l'abito religioso, dando inizio all'istituto.\nL'istituto ricevette il pontificio decreto di lode il 5 giugno 1959.\nAttivit\u00e0 e diffusione.\nLe suore si dedicano all'istruzione e all'educazione cristiana della giovent\u00f9, alla cura dei ammalati e ad altre opere di assistenza sociale.\nSono presenti in varie localit\u00e0 del Brasile; la sede generalizia \u00e8 a Belo Horizonte.\nAlla fine del 2008 la congregazione contava 113 religiose in 20 case."}
{"id": "4716992", "revid": "62035673", "url": "https://it.wikipedia.org/wiki?curid=4716992", "title": "Suore Ausiliatrici di Nostra Signora della Piet\u00e0", "text": ""}
{"id": "4716995", "revid": "1543377", "url": "https://it.wikipedia.org/wiki?curid=4716995", "title": "Turchia agli VIII Giochi olimpici invernali", "text": "La Turchia partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 2 atleti impegnati in una disciplina."}
{"id": "4717000", "revid": "300067", "url": "https://it.wikipedia.org/wiki?curid=4717000", "title": "Unione Sovietica agli VIII Giochi olimpici invernali", "text": "L'Unione Sovietica partecip\u00f2 agli VIII Giochi olimpici invernali, svoltisi a Squaw Valley, Stati Uniti, dal 18 al 28 febbraio 1960, con una delegazione di 62 atleti impegnati in otto discipline."}
{"id": "4717009", "revid": "34392", "url": "https://it.wikipedia.org/wiki?curid=4717009", "title": "Argumentum ad auctoritatem", "text": ""}
{"id": "4717014", "revid": "62035907", "url": "https://it.wikipedia.org/wiki?curid=4717014", "title": "Jeltsch-Laskowitz", "text": ""}
{"id": "4717019", "revid": "599013", "url": "https://it.wikipedia.org/wiki?curid=4717019", "title": "Thomaskirch", "text": ""}
{"id": "4717027", "revid": "1494169", "url": "https://it.wikipedia.org/wiki?curid=4717027", "title": "Wartha", "text": ""}
{"id": "4717028", "revid": "1543377", "url": "https://it.wikipedia.org/wiki?curid=4717028", "title": "Stockholm Open 2013", "text": "Lo Stockholm Open 2013 \u00e8 stato un torneo di tennis che si \u00e8 giocato su campi in cemento al coperto. \u00c8 stata la 45\u00aa edizione dello Stockholm Open che fa parte della categoria ATP World Tour 250 series nell'ambito dell'ATP World Tour 2013. Gli incontri si sono svolti al Kungliga tennishallen di Stoccolma, in Svezia, dal 14 al 20 ottobre 2013.\nPartecipanti.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nCampioni.\nSingolare.\n Grigor Dimitrov ha sconfitto in finale David Ferrer per 2-6, 6-3, 6-4.\nDoppio.\n Aisam-ul-Haq Qureshi / Jean-Julien Rojer hanno sconfitto in finale Jonas Bj\u00f6rkman / Robert Lindstedt per 6-2, 6-2."}
{"id": "4717029", "revid": "767487", "url": "https://it.wikipedia.org/wiki?curid=4717029", "title": "Lu\u010degorsk", "text": "Lu\u010degorsk () \u00e8 un insediamento di tipo urbano dell'Estremo oriente russo, situato nel Territorio del Litorale; appartiene amministrativamente al \"rajon\" Po\u017earskij, del quale \u00e8 il capoluogo e il maggiore centro urbano.\nSorge nella estrema parte nordoccidentale del Territorio del Litorale, sulle sponde del piccolo fiume \"Kontrovod\" (affluente del Bikin, a sua volta tributario dell'Ussuri).\nLa cittadina venne fondata nel 1966; \u00e8 oggi sede di una importante centrale termoelettrica."}
{"id": "4717033", "revid": "62036117", "url": "https://it.wikipedia.org/wiki?curid=4717033", "title": "M\u00fcnsterberg", "text": ""}
{"id": "4717034", "revid": "729019", "url": "https://it.wikipedia.org/wiki?curid=4717034", "title": "Christuskirche (Stadtbahn di Hannover)", "text": "La stazione di Christuskirche \u00e8 una stazione sotterranea della Stadtbahn di Hannover.\nMovimento.\nLa stazione \u00e8 posta sul tracciato C, ed \u00e8 servita dalle linee 6 e 11."}
{"id": "4717035", "revid": "62036142", "url": "https://it.wikipedia.org/wiki?curid=4717035", "title": "M\u00fcnsterberg in Schlesien", "text": ""}
{"id": "4717036", "revid": "287204", "url": "https://it.wikipedia.org/wiki?curid=4717036", "title": "Acquachiara 2013-2014 (pallanuoto maschile)", "text": "Risultati.\nCoppa Italia.\nSeconda fase.\nL'Acquachiara, essendo una delle prime quattro squadre del campionato precedente, come da regolamento prende parte alla Coppa Italia partendo dalla seconda fase.\nLEN Champions League.\nPrimo turno.\nDue gruppi da sei squadre ciascuno: si qualificano al 2\u00ba turno le prime cinque di ciascun gruppo. L'Acquachiara \u00e8 inclusa nel Gruppo A, come squadra ospitante del concentramento, posizionandosi al terzo posto e qualificandosi al turno successivo.\nSecondo turno.\nQuattro gruppi (C, D, E, F) da quattro squadre ciascuno: si qualificano al 3\u00ba turno le prime due di ciascun gruppo. L'Acquachiara \u00e8 inclusa nel Gruppo E, ospitato dal Primorje di Fiume, posizionandosi al terzo posto e venendo eliminata.\nLEN Euro Cup.\nL'eliminazione al secondo turno di Champions League consente all'Acquachiara la partecipazione alla Euro Cup, la seconda competizione per importanza destinata a squadre di club europee.\nTurno di qualificazione.\nQuattro gruppi da quattro squadre ciascuno (cinque nel gruppo C): si qualificano ai quarti di finale le prime due di ciascun gruppo. L'Acquachiara \u00e8 inclusa nel Gruppo C, disputato a Utrecht, piazzandosi al primo posto e qualificandosi ai quarti di finale.\nStatistiche.\nStatistiche di squadra.\n\"Statistiche aggiornate al 30 aprile 2014\""}
{"id": "4717038", "revid": "62036174", "url": "https://it.wikipedia.org/wiki?curid=4717038", "title": "Reichenstein in Schlesien", "text": ""}
{"id": "4717039", "revid": "62036182", "url": "https://it.wikipedia.org/wiki?curid=4717039", "title": "Rychleby", "text": ""}
{"id": "4717040", "revid": "287204", "url": "https://it.wikipedia.org/wiki?curid=4717040", "title": "Rodrigo Bertoni", "text": "Biografia.\nHa tre fratelli anch'essi giocatori di calcio a 5: i gemelli Romulo (centrale) e Christian (portiere) nati nel 1975 (con cui ha giocato ai tempi della Napoli Barrese) e il pi\u00f9 giovane Edgar (universale classe 1981).\nCarriera.\nIn possesso della doppia cittadinanza, il 20 gennaio 2001 ha esordito con la Nazionale di calcio a 5 dell'Italia nell'incontro amichevole vinto contro l'Nazionale di calcio a 5 dell'Argentina per 1-0. Con gli \"azzurri\" gioca i vittoriosi Europei del 2003 mentre l'anno successivo \u00e8 nella rosa dell'Italia vice campione mondiale. Il 23 marzo 2002 mette a segno la sua prima rete in azzurro durante l'incontro con la Slovenia siglando il provvisorio 1-0."}
{"id": "4717041", "revid": "599013", "url": "https://it.wikipedia.org/wiki?curid=4717041", "title": "Reichenstein", "text": ""}
{"id": "4717046", "revid": "287204", "url": "https://it.wikipedia.org/wiki?curid=4717046", "title": "Lucegorsk", "text": ""}
{"id": "4717047", "revid": "80339", "url": "https://it.wikipedia.org/wiki?curid=4717047", "title": "Luchegorsk", "text": ""}
{"id": "4717048", "revid": "62036272", "url": "https://it.wikipedia.org/wiki?curid=4717048", "title": "Tepliwoda", "text": ""}
{"id": "4717050", "revid": "62036283", "url": "https://it.wikipedia.org/wiki?curid=4717050", "title": "Lauenbrunn", "text": ""}
{"id": "4717052", "revid": "767487", "url": "https://it.wikipedia.org/wiki?curid=4717052", "title": "Unione Sportiva Cremonese 1962-1963", "text": "Questa pagina raccoglie le informazioni riguardanti l'Unione Sportiva Cremonese nelle competizioni ufficiali della stagione 1962-1963.\nStagione.\nNella stagione 1962-1963 la Cremonese ha disputato il campionato di Serie C, girone A, piazzandosi decima in classifica con 31 punti, il torneo ha visto salire in Serie B il Varese con 50 punti, e retrocedere in Serie D il Casale e la Sanremese. Il Mister grigiorosso \u00e8 ancora Enzo Bellini, sono ceduti Angelo Castoldi, Mario Pasquina, Orlando Gallesi e Giancarlo Vasini, arrivano a Cremona Giuseppe Basilico ed Enrico Borella dal Varese, Francesco Stacchino dalla Biellese, Bruno Matassini dalla Spal e Vittorio Taddia dal Piacenza. Si parte con due vittorie, dopo nove giornate la Cremonese \u00e8 ad un solo punto dalla vetta, poi una flessione, il presidente Guido Maffezzoni decide di dare un aiuto all'allenatore affiancandogli come consigliere tecnico Giuseppe Bonizzoni ma i risultati non migliorano, dopo la sconfitta (3-1) di Biella, Bellini si dimette e viene sostituito da Teodoro Zanini. La squadra si salva senza troppi patemi. Con tredici reti il bomber stagionale e Giuseppe Basilico."}
{"id": "4717053", "revid": "62036309", "url": "https://it.wikipedia.org/wiki?curid=4717053", "title": "Camenz", "text": ""}
{"id": "4717058", "revid": "599013", "url": "https://it.wikipedia.org/wiki?curid=4717058", "title": "Peterwitz", "text": ""}
{"id": "4717059", "revid": "62036389", "url": "https://it.wikipedia.org/wiki?curid=4717059", "title": "Gro\u00df Peterwitz", "text": ""}
{"id": "4717061", "revid": "1442080", "url": "https://it.wikipedia.org/wiki?curid=4717061", "title": "Stockholm Open 2013 - Qualificazioni singolare", "text": "Le qualificazioni del singolare dello Stockholm Open 2013 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "4717065", "revid": "85614244", "url": "https://it.wikipedia.org/wiki?curid=4717065", "title": "Sound novel", "text": ""}
{"id": "4717067", "revid": "62036602", "url": "https://it.wikipedia.org/wiki?curid=4717067", "title": "Ratiborsch", "text": ""}
{"id": "4717068", "revid": "481349", "url": "https://it.wikipedia.org/wiki?curid=4717068", "title": "Albero mangia-uomini", "text": ""}
{"id": "4717071", "revid": "62036625", "url": "https://it.wikipedia.org/wiki?curid=4717071", "title": "Rothwurst", "text": ""}
{"id": "4717073", "revid": "62036674", "url": "https://it.wikipedia.org/wiki?curid=4717073", "title": "Kranowitz", "text": ""}
{"id": "4717074", "revid": "1442080", "url": "https://it.wikipedia.org/wiki?curid=4717074", "title": "Stockholm Open 2013 - Singolare", "text": "Il singolare dello Stockholm Open 2013 \u00e8 stato un torneo di tennis facente parte dell'ATP World Tour 2013.\nIl detentore del titolo era Tom\u00e1\u0161 Berdych ma ha deciso di non partecipare.\nGrigor Dimitrov ha superato in finale David Ferrer per 2-6, 6-3, 6-4.\nTeste di serie.\nLe prime quattro teste di serie ricevono un bye per il secondo turno. "}
{"id": "4717076", "revid": "523249", "url": "https://it.wikipedia.org/wiki?curid=4717076", "title": "Mista (rapper)", "text": ""}
{"id": "4717078", "revid": "62036700", "url": "https://it.wikipedia.org/wiki?curid=4717078", "title": "Kranst\u00e4dt", "text": ""}
{"id": "4717079", "revid": "523249", "url": "https://it.wikipedia.org/wiki?curid=4717079", "title": "Francesco Vigorelli", "text": ""}
{"id": "4717082", "revid": "523249", "url": "https://it.wikipedia.org/wiki?curid=4717082", "title": "Fame (rapper)", "text": ""}
{"id": "4717084", "revid": "254059", "url": "https://it.wikipedia.org/wiki?curid=4717084", "title": "Castel Montani di Sopra", "text": "Castel Montani di Sopra (in tedesco \"Burg Obermontani\") \u00e8 uno dei due castelli omonimi (l'altro \u00e8 il castel Montani di Sotto) che si ergono all'ingresso della val Martello sopra la frazione di Morter nel comune di Laces.\nStoria.\nIl castello fu costruito intorno al 1228 dal Conte Alberto III di Tirolo su un territorio appartenente per\u00f2 al vescovo di Coira. Questo provoc\u00f2 degli attriti tra la diocesi di Coira e i Conti di Tirolo che alla fine dovettero riconoscere la supremazia ecclesiastica sul maniero.\nNel 1299 il castello entro a far parte delle propriet\u00e0 dei Montani che gli diedero il nome. Quando nel 1614 la famiglia si estinse, pass\u00f2 ai von Mohr. Nel 1833 anche questi ultimi si estinsero e il castello rimase vuoto e inutilizzato finch\u00e9 nel 1839 fu venduto a un contadino. Questi vendette via via tutti beni del castello e lasci\u00f2 cadere in rovina gli edifici.\n, ora conservato a Berlino.\nNel XX secolo fu usato sporadicamente anche per la falconeria.\nIn seguito, nel 1937, pass\u00f2 allo Stato Italiano e quindi dal 2009 alla Provincia Autonoma di Bolzano.\nNel 2014 la provincia di Bolzano ha deciso di dare in concessione il castello per 30 anni a un imprenditore locale che in cambio lo restaurer\u00e0 e lo render\u00e0 fruibile al pubblico.\nCaratteristiche.\nIl castello, di forma vagamente rettangolare, \u00e8 circondato da mura con merli a coda di rondine. All'interno sono presenti un palazzo verso valle e una torre verso monte che contenevano le stanze. A causa dei danni del tempo, alcune struttura sono pericolanti e quindi il castello non \u00e8 accessibile."}
{"id": "4717085", "revid": "523249", "url": "https://it.wikipedia.org/wiki?curid=4717085", "title": "Bassi (rapper)", "text": ""}
{"id": "4717086", "revid": "523249", "url": "https://it.wikipedia.org/wiki?curid=4717086", "title": "Busdeez", "text": ""}
{"id": "4717087", "revid": "599013", "url": "https://it.wikipedia.org/wiki?curid=4717087", "title": "Joey Browner", "text": "Carriera universitaria.\nDopo aver frequentato nei primi due anni la Western Reserve High School nella sua citt\u00e0 natale, Warren, ed in seguito la Southwest High School ad Atlanta, per Browner si andava delineando un futuro da Fighting Irish presso l'Universit\u00e0 di Notre Dame nella quale avevano giocato anche i fratelli Ross (vincitore con la maglia dei Fighting Irish dell'Outland Trophy e del Lombardi Award), Jim e Willard. Tuttavia la voglia di Joey di non vivere all'ombra del cognome di famiglia e di seguire una propria carriera sportiva, lo spinsero a scegliere una delle storiche avversarie di Notre Dame, la University of Southern California.\nJohn Robinson, allora allenatore della squadra di USC, i Trojans, lo trasform\u00f2 da wide receiver a defensive back e divenne il suo mentore sia sportivo che affettivo (Browner perse il padre all'et\u00e0 di 15 anni). Ad USC inoltre, aveva davanti i futuri All-Pro Ronnie Lott e Dennis Smith i quali, come afferm\u00f2 Browner stesso, \"\"Mi insegnarono a fare marcia indietro, mi impedivano di andare avanti ogni volta che gli avversari dicevano 'hike'\" (termine con cui viene colloquialmente indicato lo snap)\".\nRitenuto uno dei migliori prodotti di USC, membro di una classe ricca di campioni assoluti di questo sport come il runningback Marcus Allen e l'offensive tackle Anthony Mu\u00f1oz oltre allo stesso Lott, Browner fu uno dei pochi Trojans che sconfissero gli storici rivali di Notre Dame per 4 anni consecutivi e disput\u00f2 il primo incontro da titolare al termine della sua stagione da freshman nel Rose Bowl vinto da USC per 17-10 sui Michigan Spartans, successo bissato anche l'anno seguente quando i Trojans ebbero ragione degli Ohio State Buckeyes per 17-16. In quel medesimo anno USC vinse anche il Pac-10 Championship Game, mentre perse l'anno seguente per 26-10 il Fiesta Bowl contro i Penn State Nittany Lions. Nell'ultimo anno ad USC fu eletto capitano della difesa e disput\u00f2 la sua annata migliore chiudendo la stagione con 74 tackle, 10 passaggi deviati e 4 intercetti di cui 2 ritornati in touchdown che gli valsero il titolo di MVP degli USC Trojans e l'inserimento nel First-Team All-Pac 10, ma non disput\u00f2 alcun Bowl a causa di sanzioni comminate dall'NCAA alla sua squadra. Browner chiuse i suoi 4 anni nell'universit\u00e0 californiana con un bilancio finale di 44 partite disputate, 243 tackle, 38 passaggi deviati, 9 intercetti e 2 touchdown.\nCarriera professionistica.\nSelezionato dai Minnesota Vikings come 19\u00aa scelta assoluta al Draft NFL 1983 (primo defensive back selezionato al primo giro dalla franchigia del Minnesota ed unico safety sino al 2012, quando venne selezionato come 29\u00ba assoluto Harrison Smith), uno dei pi\u00f9 ricchi di sempre a livello di talenti (il 1983 fu noto come \"l'Anno dei Quarterback\" vista l'eleggibilit\u00e0 di giocatori del calibro di John Elway, Dan Marino e di Jim Kelly ma vennero selezionati tra gli altri anche Eric Dickerson, Richard Dent, Darrell Green, Bruce Matthews), Browner fu inizialmente provato dallo staff degli allenatori nel ruolo di cornerback ma ben presto ci si accorse che poteva rendere molto di pi\u00f9 come strong safety, dando il suo apporto tanto contro il gioco aereo quanto contro i portatori di palla e, nonostante il fatto che durante i suoi primi due anni con la maglia dei Vikings fu relegato al ruolo di riserva (prese parte a tutti e 32 gli incontri di stagione regolare ma solo 9 volte scese in campo come titolare), riusc\u00ec comunque a mettere a segno 3 sack, 3 intercetti e a recuperare ben 7 fumble. E fu proprio nel 1984 che Browner, recuperando un fumble commesso dal running back dei San Diego Chargers Pete Johnson e ritornandolo in touchdown per 63 yard, mise a segno la prima marcatura in carriera.\nL'anno seguente divenne titolare inamovibile della formazione giallo-viola e, grazie a prestazioni come quella di settimana 1, quando recuper\u00f2 ben 3 fumble contro i San Francisco 49ers campioni in carica della lega che la stagione precedente avevano perso solo 12 fumble durante la stagione regolare, o come quella di settimana 2, quando mise a segno per la prima volta in carriera un intercetto ritornato in touchdown per 15 yard, riusc\u00ec ad ottenere la prima di ben 6 convocazioni consecutive al Pro Bowl, contribuendo con un altro intercetto ritornato in touchdown per 48 yard alla vittoria per 28-24 della NFC sulla AFC.\nNel 1986 il numero di intercetti messi a segno durante la stagione regolare sal\u00ec a 4 e uno di essi, messo a segno ai danni del quarterback dei Detroit Lions Eric Hipple, ritornato in touchdown per 39 yard, fu la terza marcatura consecutiva in altrettante stagioni. Quell'anno Browner guid\u00f2 la difesa dei Vikings in tackle cos\u00ec come nel 1987, la stagione in cui pi\u00f9 che in altre and\u00f2 vicino alla finale del Super Bowl, sconfitto assieme alla sua squadra proprio da quei Washington Redskins futuri campioni del mondo, che perdendo ai tempi supplementari al Metrodome (Browner contribu\u00ec alla vittoria mettendo a segno il 6\u00ba intercetto stagionale), regalarono il mese precedente ai Vikings l'accesso a playoff. Quell'anno arriv\u00f2 per Browner anche il primo di 4 inserimenti consecutivi nelle formazioni All-Pro.\nNel 1988 Minnesota torn\u00f2 nuovamente ai playoff grazie soprattutto all'apporto della difesa, di cui Browner era elemento cardine, che quell'anno si classific\u00f2 prima nella NFL in total defense. Nel primo turno dei playoff i Vikings ospitarono al Metrodome i malcapitati Los Angeles Rams, vittime di turno di quella che forse fu la miglior partita in carriera di Joey: in appena 8'28\" di gioco mise a segno un intercetto in una situazione di \"terzo down&amp;17\" sulla linea delle 30 yard dei Vikings e quindi un secondo intercetto questa volta sulla linea delle 17 yard dei Rams. In entrambe le occasioni nel drive successivo i Vikings andarono in touchdown portandosi su un parziale di 14-0 che gli ospiti non riuscirono mai a recuperare. Come se non bastasse, Browner mise a referto anche l'unico sack dei Vikings della partita, che pose fine ad un drive che avrebbe altrimenti consentito ai Rams di portarsi in situazione di momentanea parit\u00e0. A fine partita, John Robinson, il suo amato capo-allenatore ad USC e ironia della sorte proprio capo-allenatore di quei Los Angeles Rams, disse: \"Ritengo che Joey Browner sia il miglior giocatore della lega e credo che lo abbia dimostrato quest'oggi\". Nel turno successivo Browner mise a segno ancora un altro intercetto questa volta ai danni del grande quarterback dei 49ers Joe Montana ma non pot\u00e9 fare nulla questa volta per evitare alla sua squadra una pesante sconfitta (nuovamente contro i futuri vincitori del Super Bowl) che ancora una volta pose fine al sogno del trionfo finale.\nNel 1989 Minnesota torn\u00f2 alla vittoria del titolo di division a distanza di 9 anni dall'ultima affermazione, ancora una volta guidata dalla difesa numero 1 della lega, cui Browner diede il suo apporto con 1 sack e 5 intercetti. Il cammino ai playoff fu comunque di breve durata e gi\u00e0 al secondo turno dovettero inchinarsi per la terza stagione consecutiva ai futuri campioni del mondo, per il secondo anno consecutivo i 49ers di Joe Montana. Il 1990 fu probabilmente la stagione migliore di Browner che fece registrare il suo miglior risultato relativo ad una singola stagione in sack (3), intercetti (7), e yard intercettate ritornate (103) oltre a mettere a segno il 4\u00ba ed ultimo touchdown in carriera contro i Denver Broncos, ma la squadra and\u00f2 male terminando ultima nella NFC Central, mancando l'accesso ai playoff dopo tre stagioni. A fine anno, per questa sua rilevante stagione, fu inserito per l'ultima volta in carriera nel First Team All-Pro e ricevette l'ultima convocazione per il Pro Bowl. Nel 1991 mise a referto altri 5 intercetti per un guadagno complessivo di 97 yard ma un infortunio ai nervi della spalla destra secondo i Vikings lo rese troppo debole per giustificare il contratto milionario che lo legava alla franchigia del Minnesota e cos\u00ec, svincolato in estate prima del training camp, si trasfer\u00ec ai Tampa Bay Buccaneers che gli offrirono un contratto migliore di quello propostogli da Atlanta Falcons, Indianapolis Colts e Kansas City Chiefs, le altre squadre a lui interessate. Tuttavia dopo una sola stagione in cui collezion\u00f2 appena 7 presenze decise di ritirarsi.\nBrowner chiuse la sua carriera coi Vikings con un totale di 1.098 tackle combinati tra difesa e special team (rispettivamente 987 e 111), 9,5 sack, 18 fumble forzati (in ognuna di queste quattro categorie risulta essere il miglior defensive back nella storia della franchigia) e 37 intercetti (4\u00ba miglior risultato per un Viking in generale). Con i suoi 6 Pro Bowl di fila disputati, \u00e8 il defensive back della franchigia col maggior numero di convocazioni nell'All-Star game assieme a Paul Krause. Browner, conosciuto per il suo stile aggressivo e la propensione per le grandi giocate, descritto dal grande Barry Sanders come \"l'unico avversario che evitavo sempre\", agli inizi degli anni '90 fu inserito dalla Pro Football Hall of Fame nella formazione ideale della NFL degli anni 1980 e a fine carriera fu nominato per ben 9 volte (l'ultima delle quali nel 2013 valida per la classe del 2014) per l'induzione nella Hall of Fame di Canton, senza tuttavia mai essere n\u00e9 finalista n\u00e9 tantomeno indotto. A tal proposito Ronnie Lott disse: \"Non riesco a capire perch\u00e9 Joey non sia ancora nella Hall, potrebbe competere con qualsiasi giocatore del passato e del presente attualmente (indotto) nella Hall\". Per questi suoi meriti fu costantemente inserito nelle formazioni e nelle liste dei migliori Vikings di sempre e il 9 agosto 2013 fu designato come il 21\u00ba ex-giocatore, allenatore, dirigente o membro dello staff della franchigia ad essere indotto nel Ring of Honor dell'organizzazione. La cerimonia di induzione ebbe luogo domenica 27 ottobre al Metrodome, durante l'intervallo della sfida tra Green Bay Packers e Minnesota Vikings."}
{"id": "4717089", "revid": "523249", "url": "https://it.wikipedia.org/wiki?curid=4717089", "title": "Busdiggy", "text": ""}
{"id": "4717090", "revid": "523249", "url": "https://it.wikipedia.org/wiki?curid=4717090", "title": "Cock Dini", "text": ""}
{"id": "4717091", "revid": "1305772", "url": "https://it.wikipedia.org/wiki?curid=4717091", "title": "Ch\u0159enovice (disambigua)", "text": ""}
{"id": "4717092", "revid": "523249", "url": "https://it.wikipedia.org/wiki?curid=4717092", "title": "Cock Dizu", "text": ""}
{"id": "4717093", "revid": "523249", "url": "https://it.wikipedia.org/wiki?curid=4717093", "title": "Bax (rapper)", "text": ""}
{"id": "4717095", "revid": "523249", "url": "https://it.wikipedia.org/wiki?curid=4717095", "title": "Mr. Cocky", "text": ""}
{"id": "4717096", "revid": "523249", "url": "https://it.wikipedia.org/wiki?curid=4717096", "title": "James Dini", "text": ""}
{"id": "4717097", "revid": "1442080", "url": "https://it.wikipedia.org/wiki?curid=4717097", "title": "Stockholm Open 2013 - Doppio", "text": "Il doppio dello Stockholm Open 2013 \u00e8 stato un torneo di tennis facente parte dell'ATP World Tour 2013.\nMarcelo Melo e Bruno Soares erano i detentori del titolo ma Soares ha deciso di partecipare al torneo di Vienna. Melo quindi ha fatto coppia con Ivan Dodig, ma si sono ritirati.\nAisam-ul-Haq Qureshi e Jean-Julien Rojer hanno sconfitto in finale Jonas Bj\u00f6rkman e Robert Lindstedt per 6-2, 6-2."}
{"id": "4717099", "revid": "523249", "url": "https://it.wikipedia.org/wiki?curid=4717099", "title": "Maurizio Pisciottu", "text": ""}
{"id": "4717101", "revid": "767487", "url": "https://it.wikipedia.org/wiki?curid=4717101", "title": "Orchestra della Svizzera italiana", "text": "L\u2019Orchestra della Svizzera italiana (OSI) ha sede a Lugano, nel Cantone Ticino (Svizzera). Dal 1935 al 1991 \u00e8 l'Orchestra della Radiotelevisione svizzera di lingua italiana (RSI). Nel 1991 l'Orchestra diventa una Fondazione e prende l'attuale nome.\nOrchestra residente al LAC (Lugano Arte e Cultura), l'Orchestra della Svizzera italiana \u00e8 guidata dal 2015 dal Direttore Principale Markus Poschner e collabora con i grandi nomi del panorama direttoriale, oltre che con i pi\u00f9 celebri solisti; si esibisce nella Svizzera italiana e nei maggiori centri nazionali ed internazionali, con accoglienze entusiastiche di pubblico e critica nei maggiori teatri e sale di tutta Europa, dalla Sala dorata del Musikverein di Vienna alla Philharmonie di Berlino, dal Grosses Festspielhaus di Salisburgo alla K\u00f6lner Philharmonie di Colonia, dall\u2019Opernhaus di Francoforte al Brucknerhaus di Linz.\nComposta da 41 musicisti stabili, l\u2019OSI \u00e8 una delle 14 formazioni a livello professionale attive in Svizzera (orchester.ch) ed \u00e8 finanziata principalmente dalla Repubblica e Cantone Ticino - Fondo Swisslos, dalla Citt\u00e0 di Lugano e dall'Associazione Amici dell'OSI. Sponsor principale: BancaStato. Tutti i concerti OSI vengono trasmessi in diretta radiofonica su RSI Rete Due.\nL'Orchestra della Svizzera italiana d\u00e0 vita annualmente alle due stagioni musicali principali \"OSI al LAC\", da autunno a primavera nella Sala Teatro del LAC con artisti rinomati, e \"OSI in Auditorio\", a gennaio e febbraio nella sede storica dell'Orchestra, l'Auditorio Stelio Molo RSI a Lugano-Besso, dando spazio creativo a personalit\u00e0 musicali ecclettiche con repertori particolari. Sono inoltre di rilievo le coproduzioni operistiche e di danza con le maggiori istituzioni musicali della Svizzera italiana e con partner internazionali, cos\u00ec come l\u2019attivit\u00e0 in tourn\u00e9e e la presenza a festival europei che negli ultimi anni si \u00e8 intensificata.\nLa ricca programmazione concertistica vede l\u2019Orchestra collaborare, oltre che con Poschner, con diversi altri direttori e con numerosi solisti di fama internazionale: tra tutti si ricorda Martha Argerich, con cui l\u2019OSI gode di un rapporto privilegiato da quasi 20 anni (in passato la grande pianista argentina ha scelto Lugano quale sede del Progetto che porta il suo nome). Nel contempo si sta sviluppando una collaborazione stabile con la violoncellista Sol Gabetta, culminata in un nuovo prestigioso festival musicale pluriennale che si svolger\u00e0 a Lugano nel periodo di Pentecoste nel 2021, 2022 e 2023.\nAltrettanto intensa l\u2019attivit\u00e0 discografica, in collaborazione con la Radiotelevisione svizzera di lingua italiana (RSI): nel 2018 l\u2019OSI e il Direttore principale Poschner sono stati insigniti del prestigioso premio internazionale ICMA per l'integrale delle Sinfonie di Brahms (SONY Classical) nell'ambito del progetto \u201cRileggendo Brahms\u201d (www.osi-brahms.ch).\nAttualmente l\u2019Orchestra della Svizzera italiana e Poschner sono impegnati nella realizzazione di una serie di CD dedicati alle opere inedite di Rossini (pubblicati dall\u2019etichetta Concerto Classics).\nNumerose anche le produzioni discografiche con altre importanti etichette quali Chandos, Hyperion, EMI e Deutsche Grammophon. Per quest'ultima \u00e8 da segnalare il pregiato cofanetto pubblicato nel 2012 con quattro cd dedicati ai primi dieci anni di concerti dell'OSI nell'ambito del Progetto Martha Argerich. Tra i riconoscimenti si segnala a gennaio 2015 il \"Diapason d\u2019or\" per il CD con le Sinfonie di Gounod distribuito da CPO e numerose ottime recensioni per i due cd dedicati a Richard Strauss\u00a0(CPO 2015 e 2017), per il DVD\u00a0con l'integrale delle Sinfonie di Brahms \u201cRileggendo Brahms\u201d www.osi-brahms.ch (Sony Classical 2018) \u2013 Premio ICMA 2018 - e per i Vol. I \u00a0e II del Progetto Rossini (Concerto Classics).\nL\u2019Orchestra della Svizzera italiana consolida infine il suo forte legame con la regione con un'ampia serie di concerti rivolti alla popolazione: concerti per famiglie, concerti per le scuole, collaborazioni con il Conservatorio della Svizzera italiana, open air, cine-concerti e festival estivi tra cui il Locarno Film Festival, senza dimenticare la regolare partecipazione alle Settimane Musicali di Ascona.\nTourn\u00e9es.\nNel ruolo di Ambasciatrice culturale della Svizzera italiana, l\u2019OSI si \u00e8 esibita negli ultimi anni in importanti teatri, sale concertistiche e festival in Svizzera, Italia, Austria, Germania, Slovenia, Inghilterra, Brasile e Corea.\n2020 - Tourn\u00e9e in Germania (Colonia, Regensburg, Essen, Stoccarda) e Svizzera romanda (La Chaux-de-Fonds e Ginevra) con Markus Poschner e Khatia Buniatishvili.\n2019 - Tourn\u00e9e in Austria (Vienna, Musikverein) con Markus Poschner ed Emmanuel Tjeknavorian.\n2019 - Tourn\u00e9e in Germania e Svizzera con Martha Argerich e Charles Dutoit.\n2018 - Tourn\u00e9e in Romania (Bucarest, Mihail Jora Concert Hall) con Vladimir Ashkenazy e Nelson G\u00f6rner.\n2017 - Carinthischer Sommer Festival con Markus Poschner e Rileggendo Brahms.\n2016 - Tourn\u00e9e con Markus Poschner a Innsbruck, Salisburgo (Grosses Festspielhaus), Maribor, Linz (Brucknerhaus), Aquisgrana e Francoforte (Alte Oper).\n2016 - Concerto inaugurale al Festival mozart&amp;augsburg con Markus Poschner.\n2015 - Tourn\u00e9e con Vladimir Ashkenazy a Bielefeld, Berlino (Kammermusiksaal der Philharmonie) e Londra (Cadogan Hall).\n2014 - Tourn\u00e9e in Corea del Sud con Vladimir Ashkenazy.\n2012 - Tourn\u00e9e nei maggiori Teatri del Brasile con il direttore John Neschling.\n2012 - Debutto nell\u2019esclusivo Cartellone del Teatro alla Scala di Milano con Salvatore Accardo.\n2011 - Tourn\u00e9e per tutta la Svizzera con Vadim Repin.\n2010 - Ein Deutsches Requiem di Brahms all\u2019Auditorio del Parco della Musica di Roma sotto la direzione di Lorin Maazel e con il Coro dell\u2019Accademia Nazionale di Santa Cecilia.\nL\u2019OSI ha inoltre tenuto concerti:\n- in Svizzera, alla Tonhalle Z\u00fcrich, al KKL Luzern, al Kultur Casino a Berna, nella Musiksaal dello Stadt-Casino di Basilea, al Th\u00e9\u00e2tre \u00c9quilibre di Friborgo, oltre che al Festival di Zermatt, alla Schubertiade di Espace 2 a Monthey e al Sion Festival;\n- in Italia, a Milano all\u2019Auditorium e nella Sala Verdi del Conservatorio per Milano Musica, per MiTo Settembre Musica e per SERATE MUSICALI; al Teatro Fraschini di Pavia, al Teatro Ponchielli di Cremona, al Teatro Municipale di Piacenza e al Teatro Sociale di Como;\n- in Germania al Franziskaner Konzerthaus di Villingen-Schwenningen.\nStoria.\nGi\u00e0 attiva come Radiorchestra agli inizi degli anni '30 a Lugano sotto la direzione di Leopoldo Casella, dal 1935 diventa l'Orchestra di Radio Monte Ceneri, la Radio della Svizzera italiana, contribuendo in maniera determinante allo sviluppo musicale del territorio. Fin dagli anni \u201940 ha dato avvio ad importanti Festival a Lugano, Locarno e Ascona fin dagli anni \u201840, ed \u00e8 stata diretta da grandi personalit\u00e0 musicali quali Ansermet, Stravinskij, Stokowski, Celibidache, Scherchen. Ha collaborato con innumerevoli compositori quali Mascagni, R. Strauss, Honegger, Milhaud, Martin, Hindemith e, in tempi pi\u00f9 vicini, Berio, Henze e Penderecki. Richard Strauss scrive nel 1947 \u201csu incitamento di Radio Lugano\u201d il suo Duett-Concertino per clarinetto, fagotto, orchestra d\u2019archi e arpa.\nDirettore stabile tra il 1938 ed il 1968 \u00e8 stato Otmar Nussio, di origini grigionesi, che ha dato grande sviluppo all'attivit\u00e0 concertistica, aprendola a collaborazioni internazionali. Con Marc Andreae, direttore musicale dal 1969 al 1991, l'Orchestra della Radio Televisione della Svizzera italiana ha consolidato il proprio ruolo, ampliando la programmazione musicale e promuovendo prime esecuzioni dei maggiori compositori viventi.\nNel 1991 si costituisce la Fondazione per l\u2019Orchestra della Svizzera italiana (FOSI), l'Orchestra prende il nome attuale e inizia a mettersi in luce a livello internazionale, esibendosi nelle pi\u00f9 prestigiose sale di citt\u00e0 come Vienna, Amsterdam, San Pietroburgo, Parigi, Milano e Salisburgo. Nel 1999 avvia un'intensa collaborazione con Alain Lombard, che dapprima ricopre il ruolo di direttore principale e nel 2005 nominato direttore onorario. Dal 2008 al 2010 si avvale anche della prestigiosa collaborazione di Mikhail Pletnev in qualit\u00e0 di primo direttore ospite.\nDal 2013 al 2020 l'Orchestra della Svizzera italiana ha collaborato con Vladimir Ashkenazy, artista di grande ispirazione, direttore e pianista, nel ruolo di direttore ospite principale. A partire dalla stagione 2015-2016 l'OSI \u00e8 guidata dal direttore tedesco Markus Poschner, nell'importante funzione di direttore principale, ed \u00e8 orchestra residente al LAC (Lugano Arte e Cultura) di Lugano.\nIl legame con la SRG SSR e la RSI si riduce notevolmente nel corso degli ultimi 10 anni: l\u2019OSI acquista un\u2019indipendenza sempre maggiore in ambito sia artistico sia finanziario, fino a raggiungere nel 2018 la completa autonomia. Attualmente la SRG SSR e la RSI affiancano l\u2019Orchestra in qualit\u00e0 di acquirenti di prestazioni."}
{"id": "4717102", "revid": "523249", "url": "https://it.wikipedia.org/wiki?curid=4717102", "title": "Francesco (rapper)", "text": ""}
{"id": "4717103", "revid": "599013", "url": "https://it.wikipedia.org/wiki?curid=4717103", "title": "Krenowitz", "text": ""}
{"id": "4717104", "revid": "523249", "url": "https://it.wikipedia.org/wiki?curid=4717104", "title": "Inoki Ness", "text": ""}
{"id": "4717105", "revid": "461603", "url": "https://it.wikipedia.org/wiki?curid=4717105", "title": "Ufficio Politico del Partito del Lavoro d'Albania", "text": "L'Ufficio Politico del Partito del Lavoro d'Albania era l'organo centrale del Partito del Lavoro di Albania durante il periodo di governo comunista. L'UP veniva eletto ad ogni congresso del partito e restava incarica fino al successivo."}
{"id": "4717106", "revid": "523249", "url": "https://it.wikipedia.org/wiki?curid=4717106", "title": "Enok", "text": ""}
{"id": "4717107", "revid": "523249", "url": "https://it.wikipedia.org/wiki?curid=4717107", "title": "Inoking", "text": ""}
{"id": "4717108", "revid": "62037067", "url": "https://it.wikipedia.org/wiki?curid=4717108", "title": "Krzenowitz", "text": ""}
{"id": "4717109", "revid": "1310927", "url": "https://it.wikipedia.org/wiki?curid=4717109", "title": "Manuel Lanzarote", "text": "Carriera.\nClub.\nDopo due stagioni in seconda serie con il Sabadell, nel 2013 passa all'Espanyol con cui debutta nella Liga.\nDopo il passaggio all'Alav\u00e9s e un'avventura in Grecia di pochi mesi, con l'Asteras, nel gennaio 2016 torna in patria con il Real Saragozza."}
{"id": "4717112", "revid": "523249", "url": "https://it.wikipedia.org/wiki?curid=4717112", "title": "Enz Benz", "text": ""}
{"id": "4717114", "revid": "62037157", "url": "https://it.wikipedia.org/wiki?curid=4717114", "title": "Ratiborhammer", "text": ""}
{"id": "4717115", "revid": "2033069", "url": "https://it.wikipedia.org/wiki?curid=4717115", "title": "The Millers", "text": "The Millers \u00e8 una sitcom statunitense trasmessa per due stagioni dal 2013 al 2014 sulla rete televisiva CBS.\nIl 14 novembre 2014 \u00e8 stata annunciata la cancellazione al termine della seconda stagione. In Italia la serie viene trasmessa dal 28 gennaio 2014 su Comedy Central, mentre dal 3 agosto 2015 viene trasmessa in chiaro su Rai 2.\nTrama.\nLa serie segue le vicende di una famiglia disfunzionale, i Miller. I capostipiti Tom e Carol decidono di separarsi, seguendo l'esempio del recentemente divorziato figlio Nathan, e di trasferirsi a casa dei loro due figli. Tom viene ospitato dalla figlia Debbie e dal marito Adam, mentre Carol impone la sua presenza al figlio Nathan, giornalista presso una televisione locale."}
{"id": "4717117", "revid": "288300", "url": "https://it.wikipedia.org/wiki?curid=4717117", "title": "Manuel Lanzarote Bruno", "text": ""}
{"id": "4717119", "revid": "62037187", "url": "https://it.wikipedia.org/wiki?curid=4717119", "title": "Kornowatz", "text": ""}
{"id": "4717123", "revid": "62037215", "url": "https://it.wikipedia.org/wiki?curid=4717123", "title": "Kreuzenort", "text": ""}
{"id": "4717125", "revid": "62037245", "url": "https://it.wikipedia.org/wiki?curid=4717125", "title": "Nendza", "text": ""}
{"id": "4717126", "revid": "62037252", "url": "https://it.wikipedia.org/wiki?curid=4717126", "title": "Nensa", "text": ""}
{"id": "4717130", "revid": "916580", "url": "https://it.wikipedia.org/wiki?curid=4717130", "title": "Gale Hawthorne", "text": ""}
{"id": "4717131", "revid": "599013", "url": "https://it.wikipedia.org/wiki?curid=4717131", "title": "Buchenau", "text": ""}
{"id": "4717132", "revid": "767487", "url": "https://it.wikipedia.org/wiki?curid=4717132", "title": "Kidnapped in New York", "text": "Kidnapped in New York \u00e8 un cortometraggio muto del 1914. Il nome del regista non viene riportato nei credit.\nCon il nome Baby Osborne, il film \u00e8 l'esordio sullo schermo di Marie Osborne, la pi\u00f9 famosa delle attrici bambine del cinema muto che, all'epoca, aveva solo tre anni.\nTrama.\nA New York, una banda di criminali rapisce la figlia di un ricco uomo d'affari insieme alla sua tata. Un investigatore si mette sulle tracce dei banditi e, travestito da barbone, si infiltra nel Lower East Side, il ghetto di immigrati italiani dove si nasconde il covo dei rapitori.\nProduzione.\nIl film fu prodotto dalla Sterling Camera and Film Company.\nDistribuzione.\n\u00c8 uscito in VHS distribuito dalla Grapevine Video."}
{"id": "4717137", "revid": "599013", "url": "https://it.wikipedia.org/wiki?curid=4717137", "title": "David L\u00f3pez Silva", "text": "Caratteristiche tecniche.\nDotato di una grande fisicit\u00e0, si fa rispettare nel gioco aereo e nei contrasti. Piede destro, svolge il ruolo del mediano di schermo per la difesa con buon senso della posizione. Predilige i compiti difensivi a quelli offensivi. Raramente \u00e8 stato utilizzato anche come difensore centrale.\nCarriera.\nInizia la carriera nella squadra locale dell'Espanyol giocando nella stagione 2008-09 nella squadra B in Tercera Divisi\u00f3n. L'anno successivo viene ceduto in prestito al Terrasa in Segunda Divisi\u00f3n B. Nella stagione 2010-2011 (precisamente il 26 settembre 2010) fa il suo esordio in Primera Divisi\u00f3n con l'Espanyol partendo dalla panchina nella vittoria per 1-0 contro l'Osasuna chiuder\u00e0 la stagione con altre 2 presenze in prima squadra e diverse nella squadra B.\nNei successivi due anni viene ceduto nuovamente in prestito prima al Legan\u00e9s in Segunda Divisi\u00f3n B e successivamente al Huesca in Segunda Divisi\u00f3n. Il 16 giugno 2013 torna all'Espanyol che fa la valere la clausola di riacquisto per una somma vicina ai \u20ac 250.000. Il 24 agosto 2013 segna il suo primo gol in Primera Divisi\u00f3n nella vittoria casalinga per 3-1 contro il Valencia.\nIl 31 agosto 2014 viene acquistato a titolo definitivo dal , con cui firma un contratto quinquennale. Fa il suo esordio con la nuova maglia in Europa League (prima presenza in partite europee) il 18 settembre 2014 nella partita vinta per 3-1 contro lo Sparta Praga e tre giorni pi\u00f9 tardi quello nel campionato italiano il 21 settembre allo stadio \"Friuli\" di Udine contro l'Udinese. Il 22 dicembre vince il suo primo trofeo con la maglia azzurra, la Supercoppa italiana ai rigori contro la Juventus. Nella stagione 2015-16 viene invece utilizzato dal nuovo tecnico Sarri nella nuova ed insolita posizione di centrocampista offensivo soprattutto subentrando negli ultimi minuti delle partite, e trova il suo primo gol stagionale il 20 aprile 2016 segnando l'ultima rete del 6 a 0 inflitto al Bologna allo Stadio San Paolo di Napoli.\nDopo due anni in Italia, il 26 agosto 2016 ritorna all' per 4,5 milioni di euro a titolo definitivo, firmando un contratto quadriennale con opzione per un ulteriore anno.\nSegna il suo primo gol con la maglia dell' dopo essere tornato, il 18 dicembre 2016 nel derby contro il Barcellona al Camp Nou, in cui hanno trionfato i blaugrana per 4-1. Il 2 marzo 2019, durante la partita contro il Valladolid, riporta la rottura completa del legamento crociato del ginocchio sinistro, costringendolo ad uno stop forzato di almeno sei mesi.\nIl 4 gennaio 2020 segna nel derby catalano contro il Barcellona, partita finita poi 2-2.\nStatistiche.\nPresenze e reti nei club.\n\"Statistiche aggiornate al 2 marzo 2019.\""}
{"id": "4717138", "revid": "62037339", "url": "https://it.wikipedia.org/wiki?curid=4717138", "title": "Herrenkirch", "text": ""}
{"id": "4717139", "revid": "62037367", "url": "https://it.wikipedia.org/wiki?curid=4717139", "title": "Loben", "text": ""}
{"id": "4717140", "revid": "323742", "url": "https://it.wikipedia.org/wiki?curid=4717140", "title": "Cefalonia (isola)", "text": ""}
{"id": "4717141", "revid": "62037394", "url": "https://it.wikipedia.org/wiki?curid=4717141", "title": "Woischnik", "text": ""}
{"id": "4717142", "revid": "62037422", "url": "https://it.wikipedia.org/wiki?curid=4717142", "title": "Cziasnau", "text": ""}
{"id": "4717143", "revid": "62037438", "url": "https://it.wikipedia.org/wiki?curid=4717143", "title": "Teichwalde", "text": ""}
{"id": "4717145", "revid": "481666", "url": "https://it.wikipedia.org/wiki?curid=4717145", "title": "Baby Osborne", "text": ""}
{"id": "4717148", "revid": "287204", "url": "https://it.wikipedia.org/wiki?curid=4717148", "title": "Alois Dvoracek", "text": ""}
{"id": "4717149", "revid": "599013", "url": "https://it.wikipedia.org/wiki?curid=4717149", "title": "Castel Montani di Sotto", "text": "Il castel Montani di Sotto (in tedesco \"Burg Untermontani\") \u00e8 posizionato, insieme al pi\u00f9 grande castel Montani di Sopra, all'ingresso della val Martello sopra la frazione di Morter del comune di Laces in Provincia di Bolzano.\nStoria.\nIl castello costituiva l'avamposto per il castel Montani di Sopra ed era quindi anch'esso di propriet\u00e0 della famiglia Montani. Anche se non ci sono indicazioni precise sulla sua data di costruzione, \u00e8 plausibile, vista la funzione, che essa risalga al XIII secolo.\nNel 1355 Alberto Montani vendette il castello a Heinrich von Annenberg, che lo ristruttur\u00f2. In seguito passo tra vari proprietari finch\u00e9 all'inizio del XVII secolo venne acquistato dai Conti von Mohr. Col tempo perdette sempre pi\u00f9 di importanza, fu abbandonato e divenne una rovina.\nAll'inizio del XIX secolo, il palazzo residenziale e parte del muro di cinta franarono nel sottostante rio Plima, che aveva eroso le basi della collina su cui sorge. Nel 1945 croll\u00f2 anche parte del mastio.\nOggi \u00e8 di propriet\u00e0 della Provincia Autonoma di Bolzano.\nCaratteristiche.\nIl castello si trova nella parte nord della collina sulla quale sorge anche il castel Montani di Sopra. Ha una forma triangolare con il vertice rivolto verso sud, dove si ergono i resti del mastio. Le mura hanno dei merli a coda di rondine e nella parte ovest dell'edificio si trova la porta di accesso, dotata un tempo di ponte levatoio.\nNonostante il cattivo stato di conservazione il castello \u00e8 accessibile."}
{"id": "4717151", "revid": "62037482", "url": "https://it.wikipedia.org/wiki?curid=4717151", "title": "Kochanowitz", "text": ""}
{"id": "4717156", "revid": "62037503", "url": "https://it.wikipedia.org/wiki?curid=4717156", "title": "Koschentin", "text": ""}
{"id": "4717158", "revid": "62037523", "url": "https://it.wikipedia.org/wiki?curid=4717158", "title": "Pawonkau", "text": ""}
{"id": "4717160", "revid": "122246", "url": "https://it.wikipedia.org/wiki?curid=4717160", "title": "Lora Kitipova", "text": "Carriera.\nClub.\nLa carriera di Lora Kitipova inizia nella stagione 2007-08 quando viene ingaggiata dal , col quale debutta nella Superliga bulgara vincendo subito lo scudetto. Resta nel club fino alla stagione 2010-11, nella quale si aggiudica il suo secondo scudetto, salvo una parentesi al nel 2009-10.\nNel campionato 2011-12 ottiene il primo ingaggio all'estero, firmando nella Superliqa azera per l'. Dopo una stagione nella 1. Bundesliga tedesca col , torna in Azerbaigian per il campionato 2013-14, giocando per l', mentre nel campionato seguente passa all'.\nNella stagione 2015-16 approda nella Serie A1 italiana, difendendo i colori della neopromossa di Villaverla, mentre in quella successiva \u00e8 al nella Superliga russa.\nRitorna in patria nella stagione 2017-18 vestendo la maglia del , in Superliga, vincendo sia lo scudetto che la Coppa di Bulgaria. Nella stagione 2018-19 emigra in Romania, ingaggiata in Divizia A1 dall', conquistando campionato e coppa nazionale; rientra tuttavia al club di Marica gi\u00e0 nell'annata successiva.\nPer la stagione 2020-21 si trasferisce quindi nella Superliha ucraina difendendo i colori del con cui conquista la Supercoppa.\nNazionale.\nNel 2011 debutta nella nazionale bulgara, con la quale vince la medaglia di bronzo alla European League; l'anno successivo conquista l'argento nella medesima manifestazione, aggiudicandosi nuovamente il bronzo nell'edizione 2013. Nel 2018 vince la medaglia d'oro all'European Golden League e alla Volleyball Challenger Cup, mentre nel 2021 conquista la medaglia d'oro all'European Golden League."}
{"id": "4717163", "revid": "2056951", "url": "https://it.wikipedia.org/wiki?curid=4717163", "title": "Cupid", "text": ""}
{"id": "4717166", "revid": "729019", "url": "https://it.wikipedia.org/wiki?curid=4717166", "title": "Hauptbahnhof (Stadtbahn di Hannover)", "text": "La stazione di Hauptbahnhof \u00e8 una stazione sotterranea della Stadtbahn di Hannover, posta in corrispondenza della stazione ferroviaria principale (\u201c\"Hauptbahnhof\"\u201d).\nLa stazione \u00e8 servita dai tracciati A e B della rete di Stadtbahn, percorsi complessivamente da 6 linee; in superficie \u00e8 posto il tracciato D (di tipo tranviario), servito da 2 linee.\nMovimento.\nLa stazione \u00e8 servita dalle linee 3, 7 e 9 in transito sul tracciato A, e dalle linee 1, 2 e 8 sul tracciato B."}
{"id": "4717167", "revid": "729019", "url": "https://it.wikipedia.org/wiki?curid=4717167", "title": "Krupp 7,5 cm M. 1903", "text": "Il Krupp 7,5\u00a0cm M. 1903 era un cannone da campagna usato da diversi eserciti sia nella prima che nella seconda guerra mondiale. Era un modello da esportazione, sviluppato dalla Krupp e fornito ai diversi clienti in tempi brevi con modifiche minori richieste dagli stessi.\nStoria.\nAll'inizio del XX secolo, la Germania si trov\u00f2 a dover fronteggiare urgentemente la comparsa del rivoluzionario cannone francese da 75 mm Mle. 1897, lanciando un programma di modernizzazione del suo 7,7 cm FK 96 ad affusto rigido, diventato improvvisamente e prematuramente obsoleto. Con l'aiuto della Rheinmetall, il pezzo ad affusto rigido venne trasformato nel 7,7 cm FK 96 nA con affusto a deformazione, i cui primi esemplari giunsero ai reparti nel 1905. Sorprendentemente, la Krupp non attese tanto per integrare la nuova tecnologia nel suo catalogo per l'export: gi\u00e0 nel 1902-1903 offriva agli acquirenti esteri un pezzo campale da 75\u00a0mm a tiro rapido, quando lo stesso esercito imperiale tedesco ancora non disponeva di nulla di equivalente.\nIl progetto generale del \"Krupp 7,5 cm\" era basato su una bocca da fuoco lunga 30 calibri, con otturatore a cuneo, freno di sparo idraulico e recuperatore a molla, su affusto scudato. Questa base poteva essere adattata alle specifiche dei paesi stranieri tramite modifiche minori.\nLa Romania acquist\u00f2 636 di questi cannoni, con un sistema di puntamento prodotto localmente, pi\u00f9 sofisticato di quello offerto dai tedeschi, conosciuto come ottica Ghenea-Korodi. Per numero di pezzi, questo cannone fu il lotto pi\u00f9 numeroso di cannoni mai importato in Romania. Fu la principale artiglieria campale romena della Grande Guerra, assegnata a tutti i reggimenti di artiglieria delle divisioni di fanteria. Il numero di pezzi in servizio fu ridotto a 312 nel 1926, molti dei quali ancora in servizio nel 1942, anche se obsoleti.\nNel 1904, l'Impero ottomano ordin\u00f2 alla Krupp una variante del \"M. 1903\", da realizzare in parte nell'arsenale imperiale di Istanbul. L'ordine iniziale venne completato nel 1905 con un lotto addizionale di 462 cannoni dello stesso modello, riconoscibili per l'otturatore a cuneo azionato da vite, denominato 7,5/30 sm. Krup seri ate\u015fli sahra top M03. Nel 1909, venne piazzato un ulteriore ordine di 90 cannoni con un convenzionale otturatore a cuneo ad azionamento rapido, definito 7,5/30 sm. Krup seri ate\u015fli sahra top M09.\nDurante la prima guerra balcanica 126 cannoni campali ottomani (e 6 cannoni da montagna 7,5 cm Gebirgskanone M. 1904) furono catturati dall'esercito del Regno di Serbia, che poi li utilizz\u00f2 nella prima guerra mondiale.\nSempre nella guerra balcanica, anche la Bulgaria cattur\u00f2 dei pezzi Krupp ottomani, reimpiegandoli nella prima guerra mondiale.\nIl Brasile, che gi\u00e0 utilizzava i pezzi Krupp 7,5\u00a0cm M. 1898, nel 1913 ordin\u00f2 108 pezzi \"M. 1903\". Questi allo scoppio della prima guerra mondiale erano ancora nei magazzini della Krupp e vennero requisiti dalle forze armate imperiali tedesche: 50 pezzi furono assegnati dall'esercito imperiale alla Divisione \"von Menges\" operativa sul fronte orientale, 40 furono venduti ai turchi ed i rimanenti 18 furono assegnati al Reichsmarineamt. Nel 1916, mano a mano che si resero disponibili i cannoni campali standard 7,7 cm FK 16, i cosiddetti brazilian Gesch. (\"cannoni brasiliani\") furono trasferiti alla Bulgaria.\nIl \"M. 1903\" venne acquistato anche dalla Danimarca, dove era designato 03 L/30 e venne impiegato senza modifiche significative nella seconda guerra mondiale.\nI Paesi Bassi acquistarono 204 cannoni dell'appena precedente \"M. 02/03\" ed acquisirono inoltre la licenza di produzione. I 120 pezzi prodotti in Olanda erano conosciuti come 7-veld. Durante gli anni venti, gli olandesi ricostruirono i loro cannoni per aumentarne l'angolo di elevazione. Sedici pezzi vennero infine modificati per il traino meccanico, presumibilmente con ruote d'acciaio e pneumatici, per il servizio con la divisione leggera.\nIl pezzo costitu\u00ec la base per lo sviluppo del Type 38 giapponese e del 75/27 Mod. 1906 italiano.\nI pezzi catturati a danesi, olandesi ed italiani dalla Wehrmacht durante la seconda guerra mondiale vennero reimmessi in servizio con la denominazione rispettivamente 7,5\u00a0cm Feldkanone 240(d), 7,5\u00a0cm Feldkanone 243(h) e 7,5\u00a0cm FK 237(i)."}
{"id": "4717169", "revid": "110376716", "url": "https://it.wikipedia.org/wiki?curid=4717169", "title": "Death to False Metal", "text": "Death to False Metal \u00e8 il nono album in studio dei Weezer, pubblicato il 2 novembre 2010 dalla Geffen Records.\nIl disco.\nIl disco non \u00e8 altro che una raccolta di brani inediti registrati nel corso degli anni dalla band e messi insieme in quanto, a detta di Rivers Cuomo, \"\u00e8 l'album pi\u00f9 adatto come successore a Hurley\". Effettivamente, lo stile dei brani \u00e8 molto simile a quello intrapreso dalla band nel suo ottavo album, che \u00e8 stato realizzato basandosi su sonorit\u00e0 pi\u00f9 tipicamente power pop che sull'alternative rock che ha caratterizzato i primi anni di carriera degli Weezer."}
{"id": "4717173", "revid": "1310927", "url": "https://it.wikipedia.org/wiki?curid=4717173", "title": "V\u00edctor \u00c1lvarez", "text": "Carriera.\nHa giocato in Primera Divisi\u00f3n con l'Espanyol: una presenza nel 2010-2011, un'altra nel 2011-2012 e 18 nel 2012-2013."}
{"id": "4717174", "revid": "287204", "url": "https://it.wikipedia.org/wiki?curid=4717174", "title": "Victor Alvarez", "text": ""}
{"id": "4717175", "revid": "74801", "url": "https://it.wikipedia.org/wiki?curid=4717175", "title": "Don Heinrich", "text": "Carriera professionistica.\nHeinrich fu il quarterback dell'Universit\u00e0 di Washington dal 1949 al 1952, guidando la nazione in yard passate nel 1950 e 1952 e stabilendo diversi primati dell'istituto. Fu scelto nel corso del terzo giro del draft 1959 dai New York Giants e con essi disput\u00f2 tre finali del campionato NFL, inclusa quella vinta del 1956. Fu scelto dai neonati Dallas Cowboys nell'Expansion Draft del 1960 rimanendovi una sola stagione e concluse la carriera con gli Oakland Raiders della AFL nel 1962."}
{"id": "4717177", "revid": "288300", "url": "https://it.wikipedia.org/wiki?curid=4717177", "title": "V\u00edctor \u00c1lvarez Delgado", "text": ""}
{"id": "4717179", "revid": "287204", "url": "https://it.wikipedia.org/wiki?curid=4717179", "title": "Underwater (Mika)", "text": "Underwater \u00e8 una canzone del cantante Mika pubblicata il 23 novembre 2012 come secondo singolo sul mercato europeo e terzo singolo sul mercato francese, estratta dal suo terzo album The Origin of Love.\nIn Italia \u00e8 stata certificata disco d'oro e usata come colonna sonora nella pubblicit\u00e0 del Swatch Scuba Libre nel 2013.\nVideo.\nIl video \u00e8 stato pubblicato sul canale YouTube del cantante due giorni prima dell'uscita ufficiale del singolo. Esso \u00e8 stato girato a Los Angeles durante la terza settimana d'ottobre.\nNel video musicale \u00e8 presente Mika in mezzo a un oceano di stracci, in una piccola nave da pesca, con al suo interno un sacco di iuta contenente un oggetto luminoso. A causa del mare sempre pi\u00f9 agitato, il sacco cade in mare ed il cantante si tuffa per recuperarlo. A questo punto la musica si ferma per qualche secondo e si vede Mika sott'acqua circondato da altre persone che tentano di rubargli il sacco. Il video si concluse con il cantante che sprofonda senza pi\u00f9 il suo oggetto misterioso.\nLa canzone \u00e8 stata usata nel 2018 anche come sigla della trasmissione \"La vita in diretta Estate\" andata in onda su Rai 1."}
{"id": "4717182", "revid": "115080136", "url": "https://it.wikipedia.org/wiki?curid=4717182", "title": "Spider-Plant Man", "text": "Spider-Plant Man \u00e8 un cortometraggio del 2005 interpretato da Rowan Atkinson, \u00e8 una parodia inglese del film del 2002 \"Spider-Man\", realizzato per il Comic Relief del 2005 in onda su BBC One l'11 marzo 2005. Rowan Atkinson interpreta nella storia il fotografo Peter Piper (parodia del personaggio originale Peter Parker)/Spider-Plant Man (Spider-Man), che s'innamora dell'attrice Rachel Stevens, che interpreta il suo amore Jane-Mary (storpiatura del nome originale Mary-Jane). Jim Broadbent ha anche fatto una sua comparsa interpretando il supereroe (in questa parodia il super-criminale) Batman, mentre Tony Robinson interpreta il suo aiutante Robin, anch'esso qui malvagio.\nTrama.\nPeter Piper, un fotografo, visita un laboratorio dove \u00e8 stato realizzato un ragno sotto forma di pianta carnivora. Piper cerca di fare una foto, ma viene morso sul fondo schiena dalla stessa creatura che scende dal soffitto verso di lui.\nPiper lascia il laboratorio attraverso una porta sul retro e si trova in un vicolo buio, sudato, e comincia a diventare verde. La sua struttura molecolare viene modificata, ma stranamente appare il testo \"Questo significa che qualcosa di molto brutto sta accadendo\". Quando si sveglia, scopre che dai palmi delle mani pu\u00f2 sparare ragnatele vegetali allargando le braccia. Egli \u00e8 anche in grado di scalare pareti e mentre scala un palazzo, improvvisamente incontra una spazzina che pulisce il muro chiedendogli scusa.\nPiper viene mostrato seduto su un tetto, quando vede che Jane-Mary sta per essere rapinata. Egli va a salvarla, ma si rende conto che ha bisogno di un costume. Egli appare nel vicolo in un costume da indiano, poi uno da fata e alla fine nel suo vestito di Spider-Plant e salva Jane-Mary, che si innamora di lui. Egli suggerisce a lei che lui potrebbe essere Peter Piper, solo per sentirsi dire che Piper \u00e8 un perdente.\nSpider-Plant Man, poi viene mostrato in un vicolo dove un altro uomo dice di essere il suo nemico nascosto nel buio. Peter indovina che egli \u00e8 il Green Goblin, il Dottor Octopus, Itchy Skull o Human Man, ma l'individuo si rivela inaspettatamente Batman. Batman gli dice che nessuno si prende cura di lui pi\u00f9 e che tutti vogliono solo ragni al giorno d'oggi. Non ha pi\u00f9 la Batmobile, sostituita da una fatiscente \"Bat-Clio\" e che anche Robin lo ha abbandonato, e che a quanto pare era solo per i soldi, da come dice a Piper, che ha rapito Jane-Mary, e Peter da quel discorso ipotizza che lei \u00e8 sul Tower Bridge in pericolo.\nSpider-Plant Man oscilla sulle sue ragnatele attraverso Londra, chiedendosi dove \u00e8 il Tower Bridge, mentre Batman, il quale si trova a piedi per un difetto meccanico alla sua Bat-Clio, prende la metropolitana e arriva per primo alla meta. Peter, arrivato tardi, trova Jane-Mary legata ad una bandiera sopra il Tower Bridge minacciata da Batman, e cos\u00ec l'uomo pianta e Batman iniziano a combattere, venendo addirittura scambiati da un giornalista per attivisti per la giustizia. Peter spara una sua vege-ragnatela su di lui, seguito da Batman che getta il suo batarang, e lo stendono proseguendo la battaglia.\nArriva all'improvviso anche Robin (interpretato da Tony Robinson), e fa un patto con Batman per il 20 % dei profitti sui prodotti Batman e un Robinmobile, per poi iniziare ad attaccare Piper. Mentre pende da Tower Bridge, Spider-Plant Man fa un patto con Robin per il 25% su tutte le vendite del pigiama e il suo marchio di cereali con marshmallow reali, facendolo diventare buono per metterlo contro Batman che viene calciato da lui e lanciato in aria. Batman volando gi\u00f9 dalla torre, atterra sul giornalista, per poi rialzarsi e dirottare uno scooter fuggendo via.\nSpider-Plant Man e Jane-Mary iniziano a baciarsi. Robin dice a Peter che \u00e8 il momento di andare e pochi istanti dopo Peter lo prende a pugni, per poi chiedere a Jane-Mary se lei lo sposer\u00e0, e lei risponde: \"Che cosa mi sta chiedendo, Spider-Plant Man o l'uomo dietro la maschera?\", lui risponde: \"Scegli tu\". Jane-Mary viene poi mostrata distesa al sole su una spiaggia, vicino a Piper che prende l'abbronzatura indossando ancora la sua tuta di Spider-Plant Man."}
{"id": "4717185", "revid": "124516930", "url": "https://it.wikipedia.org/wiki?curid=4717185", "title": "Vladimir Ivlev", "text": ""}
{"id": "4717186", "revid": "1310927", "url": "https://it.wikipedia.org/wiki?curid=4717186", "title": "Abraham Gonz\u00e1lez", "text": "Carriera.\nHa giocato nella Primera Divisi\u00f3n spagnola con ed ."}
{"id": "4717189", "revid": "92723", "url": "https://it.wikipedia.org/wiki?curid=4717189", "title": "Museo Correale di Terranova", "text": "Il museo Correale di Terranova \u00e8 un museo archeologico, pinacoteca e galleria d'arte di Sorrento: al suo interno conserva mobili del XVII secolo, dipinti che vanno dal XV al XIX secolo, reperti archeologici e porcellane, soprattutto della scuola di Capodimonte.\nStoria e descrizione.\nI fratelli Pompeo e Alfredo Correale, conti di Terranova, rimasti scapoli, scrissero nel testamento che alla loro morte tutte le opere d'arte in loro possesso, accumulate nel corso degli anni dalla famiglia, non andassero perdute e quindi proponevano la creazione di un museo, in una villa di loro propriet\u00e0: fu cos\u00ec che nel 1902 venne costituita la fondazione Correale di Terranova e nel 1924 il museo fu inaugurato; tuttavia esso \u00e8 rimasto chiuso per molto tempo a causa di diverse controversie ed \u00e8 stato aperto al pubblico nel 1989.\nIl museo Correale di Terranova \u00e8 ospitato in una villa settecentesca, utilizzata come residenza estiva dai conti di Terranova, Villa Correale, chiamata anche Villa della Rota. La villa ha una pianta rettangolare, con facciata caratterizzata da due corpi laterali che sporgono e una zona centrale con due file di archi sovrapposti, ciascuna con tre campate con pilastri listati; il portale d'ingresso \u00e8 un arco a tutto sesto e la chiave di volta \u00e8 decorata con lo stemma dei Correale. Internamente il museo si compone di ventiquattro sale distribuite su tre livelli, pi\u00f9 un sottotetto utilizzato per le mostre temporanee.\nAl pianterreno si trova la sala dedicata ai fondatori con i loro ritratti e l'albero genealogico della famiglia Correale, realizzato nel XIX secolo; seguono quindi le sale dedicate alla storia di Sorrento: in particolar modo sono presenti arredi quali sedie, tavoli in stile Luigi XV, uno scrittoio del 1910 che serviva anche da leggio, scacchiera e toletta, opera di Giuseppe Gargiulo, scatole e scrigni, molti risalenti al XIX secolo e decorati con tarsie e mosaici in legno raffiguranti scene di vita popolare e dipinti storici; la maggior parte di queste opere sono state donate dal cavaliere Silvio Salvatore Gargiulo nel 1937. Si prosegue con gli ambienti dedicati all'archeologia: in uno sono conservati reperti provenienti dalla citt\u00e0 e dalla costiera sorrentina, in particolar modo dalle necropoli, e si tratta di ceramiche attiche, oggetti in bronzo di epoca preistorica e marmi greco-romani, tra cui un'ara scolpita con episodi commemorativi dell'inaugurazione del tempio di Vesta sul Palatino e su cui probabilmente poggiava una statua di Augusto; in un'altra sala invece sono posti reperti di epoca medioevale, in particolare quelli provenienti dall'antica cattedrale di Sorrento, come colonne, plutei e frammenti dell'ambone. Sempre al pianoterra si trova una biblioteca, istituita il 10 ottobre 1918 ed aperta il 10 marzo 1924: raccoglie circa seimila tra volumi ed opuscoli, nonch\u00e9 quattrocento manoscritti che partono dal XVII secolo e trattano di letteratura italiana e straniera, botanica, storia sorrentina, medicina, archeologia campana e varie edizioni delle opere di Torquato Tasso, di cui qui si conserva la maschera mortuaria; queste opere, alcune arricchite con tavole ed incisioni, vennero donate inizialmente da Silvio Salvatore Gargiulo, Manfredi Fasulo e Mariano Vervena, mentre altre nel corso degli anni dal comune di Sorrento, dalla biblioteca nazionale Vittorio Emanuele III, dal Circolo Sorrentino e dalla congregazioni dei Servi di Maria, nonch\u00e9 da numerosi privati. \nUno scalone d'onore, realizzato nel XVIII secolo su disegno dell'ingegnere Giovan Battista Nauclerio, conduce ai piani superiori, i cui pianerottoli sono abbelliti da balaustre in piperno. Al primo piano \u00e8 posta la galleria che contiene pitture che seguono la corrente manieristica: le opere, realizzate tra il XVI e il XVII secolo, vennero dipinte da artisti come Andrea Vaccaro, Micco Spadaro, Paolo De Matteis, Giacomo del P\u00f2, Giuseppe Bonito, Salvator Rosa, Belisario Corenzio, Artemisia Gentileschi, Giuseppe Pascaletti e Francesco De Mura; seguono altre sale, di cui una dedicata ai pittori fiamminghi come Pieter Paul Rubens, Abel Grimmer, Frans Vervloet e Michiel Sweerts ed una alle porcellane orientali risalenti al XVII e XVIII secolo e agli arredi dello stesso periodo. \nNelle prime quattro sale del secondo piano sono raccolti dipinti realizzati tra il XVII e il XIX secolo con tema delle nature morte, realizzati da artisti quali Giovan Battista Ruoppolo, Tommaso Realfonso, Aniello Ascione, Giovanni Battista Casissa e Gaetano Cusati; segue poi una sala dedicata ad Andrea Belvedere, un musicista e scenografo del XVII secolo, una sala con dipinti di paesaggi realizzati da pittori stranieri quali Gaspard Dughet e Frans Vervloet, una sala con dipinti che seguono la Scuola di Posillipo e infine una sala che espone orologi sia di fattura italiana che estera del XVIII secolo, oltre a vetri di Murano e Boemia e argenti sempre dello stesso periodo.\nAl terzo piano \u00e8 esposta una vasta collezione di porcellane provenienti dalle fabbriche di Meissen, S\u00e8vres, Bow, Vienna, Doccia e Capodimonte. Tra le antiche maioliche di Castelli, quelle dipinte da Bernardino Gentili il Giovane. \nIntorno alla villa che ospita il museo si apre un giardino: questo ospita alcuni alberi secolari come una \"Araucaria excelsea\", diverse piante tropicali tra cui una \"Ceiba speciosa\", un boschetto di Camelie japoniche ed un vasto agrumeto; un viale costeggiato da platani conduce ad una terrazza che si affaccia sul mare, con panorama sul golfo di Napoli."}
{"id": "4717190", "revid": "158913", "url": "https://it.wikipedia.org/wiki?curid=4717190", "title": "Neuropsicologo", "text": ""}
{"id": "4717192", "revid": "228587", "url": "https://it.wikipedia.org/wiki?curid=4717192", "title": "Brisbane City Football Club", "text": "Il Brisbane City Football Club \u00e8 una societ\u00e0 calcistica con sede a Newmarket, nel Queensland.\nIl club \u00e8 stato costituito nel 1952 e gioca nell'NPL Queensland. Nello stemma \u00e8 presente il tricolore italiano ed il soprannome dei giocatori riprende quello della nazionale italiana: \"The Azzurri\". "}
{"id": "4717194", "revid": "287204", "url": "https://it.wikipedia.org/wiki?curid=4717194", "title": "Guney Ulmen", "text": ""}
{"id": "4717195", "revid": "62038253", "url": "https://it.wikipedia.org/wiki?curid=4717195", "title": "Vogogna Ossola", "text": ""}
{"id": "4717196", "revid": "729019", "url": "https://it.wikipedia.org/wiki?curid=4717196", "title": "Sedanstra\u00dfe/Lister Meile (Stadtbahn di Hannover)", "text": "La stazione di Sedanstra\u00dfe/Lister Meile \u00e8 una stazione sotterranea della Stadtbahn di Hannover, posta sotto la strada pedonale Lister Meile.\nMovimento.\nLa stazione \u00e8 posta sul tracciato A, ed \u00e8 servita dalle linee 3, 7 e 9."}
{"id": "4717197", "revid": "12420", "url": "https://it.wikipedia.org/wiki?curid=4717197", "title": "R\u00e9hoboam", "text": "La R\u00e9hoboam \u00e8 una bottiglia in vetro equivalente a sei bottiglie da 75 cl, ossia 4,5 litri.\nPrende il nome da Roboamo, figlio del re Salomone e primo re di Giuda.\nSolitamente \u00e8 prodotta nel modello sciampagnotta ed usata per champagne o vini spumanti in genere, anche se esiste anche nei modelli borgognotta e bordolese."}
{"id": "4717198", "revid": "1573940", "url": "https://it.wikipedia.org/wiki?curid=4717198", "title": "Macropharyngodon", "text": "Macropharyngodon \u00e8 un genere di pesci di acqua salata appartenenti alla famiglia Labridae.\nDistribuzione e habitat.\nProvengono dall'oceano Indiano e dall'oceano Pacifico.\nDescrizione.\nPresentano un corpo compresso lateralmente ed un muso appuntito. La colorazione \u00e8 variabile, ma in molte specie, come \"M. bipartitus\" e \"M. cyanoguttatus\" sono presenti puntini bianchi. Le dimensioni sono tra i 15 cm di \"M. geoffroy\" e \"M. meleagris\" ed i 7,5 di \"M. choati\".\nBiologia.\nAlimentazione.\nSi nutrono soprattutto di foraminiferi.\nRiproduzione.\nSono ovipari e la fecondazione \u00e8 esterna. Inoltre sono ermafroditi, e tutti gli esemplari nascono femmine per poi cambiare sesso durante la crescita.\nTassonomia.\nIn questo genere sono riconosciute 12 specie:"}
{"id": "4717203", "revid": "889336", "url": "https://it.wikipedia.org/wiki?curid=4717203", "title": "Wenzhou World Trade Center", "text": "Wenzhou World Trade Center () \u00e8 un grattacielo di Wenzhou, citt\u00e0 cinese della provincia di Zhejiang.\nLa costruzione \u00e8 iniziata il 9 giugno 2003, venendo poi completata nel corso del 2010. Alto 322 metri e composto da 68 piani, \u00e8 tra i grattacieli pi\u00f9 alti del mondo. Ospita uffici di vario genere, una sede bancaria e un hotel di lusso."}
{"id": "4717204", "revid": "768068", "url": "https://it.wikipedia.org/wiki?curid=4717204", "title": "Filotera", "text": "Biografia.\nFilotera era la secondogenita di Tolomeo I, primo re della dinastia tolemaica e di sua moglie Berenice. Dato che sappiamo che Arsinoe II, la loro primogenita, nacque intorno al 316-315 a.C. e che il terzogenito Tolomeo II vide la luce nel 308 a.C., possiamo dedurre che Filotera nacque in una data compresa tra queste due.\nLa data di morte \u00e8 invece da porre tra l'ascesa al trono del fratello Tolomeo II (282 a.C.) e la morte di Arsinoe II (268 a.C.). Alla morte di Filotera, infatti, Tolomeo, che era gi\u00e0 re d'Egitto, ne stabil\u00ec il culto, mentre il giambo XVI di Callimaco, altrimenti detto \"Apoteosi di Arsinoe\" (), composto per celebrare la scomparsa e la deificazione della regina, dice esplicitamente che Filotera era gi\u00e0 morta a quell'epoca. Nel componimento poetico, infatti, Callimaco immagina che la sorella della regina, ormai dea, scorga dal cielo il fuoco della pira funebre della sorella e pensi in un primo momento che tutta la citt\u00e0 di Alessandria stia andando a fuoco.\nFilotera non si spos\u00f2 mai, probabilmente per una qualche disabilit\u00e0 fisica di cui non siamo al corrente. Sua sorella Arsinoe II e le sue sorellastre Lisandra, Tolemaide, Teossena ed Antigone furono tutte date in spose dei sovrani ellenistici attraverso dei matrimoni dinastici progettati dal padre (o, nel caso di Tolemaide, dalla madre Euridice).\nAlla morte di Filotera, Tolomeo II le dedic\u00f2 un tempio e ne istitu\u00ec il culto, onore senza precedenti nel mondo classico per una donna nubile. In suo memoria, il fratello le dedic\u00f2 anche una citt\u00e0 sul Mar Rosso, l'odierna Safaga. Sacerdotessa del suo culto fu l'egizia Heresankh, di cui si conserva una notevole statua in calcare al Museo del Louvre di Parigi."}
{"id": "4717207", "revid": "12420", "url": "https://it.wikipedia.org/wiki?curid=4717207", "title": "Balthazar (bottiglia)", "text": "La balthazar \u00e8 una bottiglia di vetro equivalente a 16 bottiglie \"normali\" (da 0,75 l), ossia a 12 litri.\nPrende il nome da Baldassarre, uno dei tre re Magi. Pu\u00f2 esistere nelle tre forme classiche, sciampagnotta, borgognotta e bordolese."}
{"id": "4717210", "revid": "599013", "url": "https://it.wikipedia.org/wiki?curid=4717210", "title": "Suore ancelle di Ges\u00f9 nell'Eucaristia", "text": "Le Suore Ancelle di Ges\u00f9 nell'Eucaristia (in polacco \"Zgromadzenie Si\u00f3str S\u0142u\u017cebnic Jezusa w Eucharystii\") sono un istituto religioso femminile di diritto pontificio: le suore di questa congregazione pospongono al loro nome la sigla S.J.E.\nStoria.\nLa congregazione fu fondata il 19 marzo 1923 a Druja da Jurgis Matulaitis, vescovo mariano di Vilnius.\nLo sviluppo dell'istituto fu lento e difficoltoso, soprattutto perch\u00e9 operava in territorio sovietico; nel 1945 25 delle 47 suore che componevano la congregazione si trasferirono in Polonia e il 25 aprile 1962, per decreto del cardinale Stefan Wyszy\u0144ski, la casa madre fu trasferita a Varsavia.\nLe Ancelle di Ges\u00f9 nell'Eucaristia ricevettero l'approvazione pontificia il 15 agosto 1983.\nAttivit\u00e0 e diffusione.\nLe suore si dedicano all'assistenza ai poveri e al lavoro in scuole, convitti e ospedali.\nOltre che in Polonia, sono presenti in Bielorussia, Germania, Kazakistan, Lituania, Russia, Ucraina; la sede generalizia \u00e8 a Pruszk\u00f3w.\nAlla fine del 2008 la congregazione contava 175 religiose in 30 case."}
{"id": "4717211", "revid": "62038587", "url": "https://it.wikipedia.org/wiki?curid=4717211", "title": "Suore Ancelle di Ges\u00f9 nell'Eucaristia", "text": ""}
{"id": "4717212", "revid": "28592", "url": "https://it.wikipedia.org/wiki?curid=4717212", "title": "Antica Borsa di San Pietroburgo", "text": ""}
{"id": "4717217", "revid": "22475", "url": "https://it.wikipedia.org/wiki?curid=4717217", "title": "Nabucodonosor (bottiglia)", "text": "La Nabucodonosor \u00e8 una bottiglia di vetro equivalente a 20 bottiglie \"normali\" (da 0,75 l), ossia a 15 litri.\nPrende il nome dalla dinastia babilonese fondata dal re Nabucodonosor I.\nPu\u00f2 esistere nelle tre forme classiche, sciampagnotta, borgognotta e bordolese."}
{"id": "4717218", "revid": "28592", "url": "https://it.wikipedia.org/wiki?curid=4717218", "title": "Sfogliate", "text": ""}
{"id": "4717219", "revid": "767487", "url": "https://it.wikipedia.org/wiki?curid=4717219", "title": "Alessandro Papotto", "text": "Appartiene alla scena del rock progressivo in Italia per la sua collaborazione con il Banco del Mutuo Soccorso e per essere il membro fondatore della band Periferia del Mondo. Compositore di musica classica, jazz, rock e colonne sonore.\nBiografia.\nSi avvicina alla musica all'et\u00e0 di sei anni e si diploma giovanissimo in Clarinetto presso il Conservatorio Ottorino Respighi di Latina. Consegue il Diploma di Composizione con il massimo dei voti presso il Conservatorio Santa Cecilia di Roma dove ottiene anche i Diplomi di Musica da Camera e di Jazz, frequenta i Master di Composizione Musicale per il Cinema, il Teatro e il Jazz con Nicola Piovani, Enrico Pieranunzi e Giorgio Battistelli, e infine ottiene la Laurea Specialistica con 110 e Lode in Discipline Musicali Jazz studiando con Bruno Tommaso e Paolo Damiani. Nel frattempo lavora come clarinettista e sassofonista in varie orchestre sinfoniche e big band romane collaborando tra gli altri con Renato Serio, Paolo Damiani, Eugenio Colombo, e Alfredo Santoloci. Dirige la Santa Cecilia Jazz Orchestra nell'esecuzione di sue composizioni e scrive brani originali e arrangiamenti per l'Orchestra Giovanile di Montemario.\nNel 1994 fonda la band di rock progressivo Periferia del Mondo, in cui ricopre il ruolo di compositore, autore, cantante e sassofonista. Con questa band registra quattro dischi in studio, e tre pubblicazioni dal vivo tra cui l'esibizione al Festival \"Gouveia Art Rock\" registrato nel 2004 in Portogallo, e l'esibizione al \"Prog Exhibition\", Festival svoltosi a Roma nel 2010 per il quarantennale della musica progressiva in Italia.\nNel 1999 entra a far parte del Banco del Mutuo Soccorso in qualit\u00e0 di polistrumentista (sassofoni, clarinetti, flauti, percussioni e cori). Con questa band partecipa alla pubblicazione di sei dischi di cui alcuni per la Sony Music come \"No palco\" (2003), \"40 Anni\" (2012), \"Darwin! Live\" (2013) e \"Un'idea che non puoi fermare\" (2014). Inoltre partecipa ai tour della band in Italia, Europa, Canada, Stati Uniti, Messico, Panama, Brasile e Giappone.\nCome solista inizia a lavorare nel mondo delle colonne sonore per il cinema e la televisione dando il suo contributo nella serie televisiva \"La Omicidi\" (2004), e nei film di Paolo Virz\u00ec \"Caterina va in citt\u00e0\" (2003), \"La prima cosa bella\" (2010), e \"La pazza gioia\" (2016) collaborando con i musicisti Leandro Piccioni e Carlo Virz\u00ec. Nel 2010 scrive un commento sonoro per il lungometraggio \"Un giorno di lavoro\" pubblicato in DVD dalla Fondazione Cineteca Italiana.\nDurante la sua carriera musicale ha collaborato tra gli altri con Avion Travel, Angelo Branduardi, Eugenio Finardi, Gianluca Grignani, New Trolls, Le Orme, Orchestra di Piazza Vittorio, Indaco, John Wetton, Javier Girotto, Renato Serio, Franz Di Cioccio, Mauro Pagani, Francesco Di Giacomo, Vittorio Nocenzi, Gianni Nocenzi, Rodolfo Maltese, Pierluigi Calderoni, Ernesto Bassignano, James Senese, Stefano Di Battista, Morgan, Federico Zampaglione, John De Leo, e moltissimi altri musicisti."}
{"id": "4717221", "revid": "28592", "url": "https://it.wikipedia.org/wiki?curid=4717221", "title": "Universit\u00e0 Statale di San Pietroburgo", "text": ""}
{"id": "4717226", "revid": "729019", "url": "https://it.wikipedia.org/wiki?curid=4717226", "title": "Stazione dell'Aia Centrale", "text": "La stazione dell'Aia Centrale (in olandese \"Den Haag Centraal\", spesso abbreviata \"Den Haag CS\") \u00e8 la principale e pi\u00f9 grande stazione ferroviaria nella citt\u00e0 de L'Aia e, con dodici binari, la pi\u00f9 grande stazione a binari tronchi dei Paesi Bassi. La stazione fu completata nel 1973, accanto alla pi\u00f9 vecchia stazione \"Den Haag Staatsspoor\". \u00c8 il terminale occidentale della ferrovia Gouda-L'Aia.\nStoria.\nLa pi\u00f9 antica stazione de L'Aia \u00e8 \"Den Haag Hollands Spoor\" (Ferrovia d'Olanda) sulla linea principale tra Amsterdam e Rotterdam, aperta nel 1843 dalla \"Hollandsche IJzeren Spoorweg-Maatschappij\" (Compagnia Ferro Viaria Olandese). Questa stazione fu costruita ad una certa distanza dal centro cittadino.\nNel 1870, la \"Nederlandsche Rhijnspoorweg-Maatschappij\" (Compagnia Ferroviaria Renana-Olandese) costru\u00ec una seconda stazione a L'Aia, \"Den Haag Rijnspoor\" (\"Ferrovia Renana\") per treni diretti a Gouda e Utrecht. Questa stazione fu costruita molto pi\u00f9 vicina al centro cittadino. Nel 1888 questa ferrovia fu acquisita dalla \"Maatschappij tot Exploitatie van Staatsspoorwegen\" (Compagnia Statale per il Funzionamento delle Ferrovie) e la stazione fu rinominata \"Den Haag Staatsspoor\" (Ferrovia di Stato).\nNegli anni '70, le Nederlandse Spoorwegen decisero di costruire una nuova stazione a L'Aia accanto alla stazione Staatsspoor. La vecchia stazione fu demolita dopo il completamento della nuova stazione. Con la nuova stazione fu anche costruita una diramazione per la linea per Amsterdam. Anche se la stazione \"Centraal\" \u00e8 la pi\u00f9 grande stazione de L'Aia, \u00e8 servita solo da treni che vi terminano la corsa, mentre gli InterCity ed i treni internazionali che viaggiano sulla tratta tra Amsterdam e Rotterdam fermano alla stazione \"Hollands Spoor\". Oggigiorno L'Aia \u00e8 l'unica citt\u00e0 dei Paesi Bassi con due grandi stazioni ferroviarie.\nIn previsione di un incremento dei passeggeri, nel 2008 sono iniziati i lavori per il rinnovo della hall della stazione, con la creazione di maggiore spazio per i negozi ed una migliore interconnessione con i servizi di bus, metropolitana e di metropolitana leggera. I lavori sono terminati e l'area passeggeri \u00e8 costituita da un parallelepipedo completamente di cristallo.\nBus, tram, metro leggera e metro.\nSopraelevata, all'interno dell'atrio passeggeri, si trova una piattaforma per la metrotranvia con quattro binari accessibili ai passeggeri attraverso due distinti marciapiedi, utilizzata dai mezzi \"RandstadRail\" e dai tram della \"HTMbuzz\".\nAll'esterno, allo stesso livello della metrotranvia, di sopra dei binari ferroviari, esiste un'altra piattaforma accessibile agli autobus, utilizzata come capolinea dei bus urbani di \"HTMbuzz\" e di quelli extraurbani di \"Veolia\" e \"Arriva\". Infine, all'esterno della stazione, presso Schedeldoekshaven, ci sono due fermate del tram urbani di \"HTMbuzz\".\nSopraelevata, rispetto alla piattaforma degli autobus, esiste la stazione terminale della linea E della metropolitana di Rotterdam. Questa, avendo i marciapiedi a due diversi livelli, pu\u00f2 essere, in caso di necessit\u00e0 anche utilizzata da tram e metropolitana leggera."}
{"id": "4717228", "revid": "767487", "url": "https://it.wikipedia.org/wiki?curid=4717228", "title": "Barney Gilmore", "text": ""}
{"id": "4717229", "revid": "118809373", "url": "https://it.wikipedia.org/wiki?curid=4717229", "title": "Sinagoga grande corale di Drohoby\u010d", "text": "La sinagoga grande corale di Drohoby\u010d, costruita tra il 1842 e il 1865, \u00e8 tra le pi\u00f9 grandi sinagoghe monumentali della Galizia. Si trova a Drohoby\u010d (Drohobycz, Drohobych, \u0414\u0440\u043e\u0433\u043e\u0431\u0438\u0447, \u0414\u0440\u043e\u0433\u043e\u0431\u044b\u0447), oggi Ucraina. Dismessa dai tempi della seconda guerra mondiale, usata come magazzino durante il periodo sovietico, \u00e8 stata restituita alla propriet\u00e0 della comunit\u00e0 ebraica nel 1993. Dopo decenni di abbandono e degrado, l'edificio \u00e8 stato sottoposto dal 2014 a importanti lavori di restauro.\nStoria.\nA Drohoby\u010d esisteva una larga comunit\u00e0 ebraica, che costituiva quasi la met\u00e0 della popolazione locale. Tra il 1842 e il 1846 si pose mano alla costruzione di questa che era la pi\u00f9 grande delle oltre 20 sinagoghe della citt\u00e0 e la pi\u00f9 imponente di tutta la Galizia orientale.\nLa costruzione si ispir\u00f2 al modello della sinagoga di Kassel, completata nel 1830. La pianta \u00e8 a T con un grande facciata monumentale e una sala quadrata con quattro enormi pilastri centrali a sorreggere i soffitti a volta.\nDurante l'Olocausto l'intera popolazione ebraica della citt\u00e0 fu sterminata; dei 17.000 ebrei che vi risiedevano al momento dell'occupazione tedesca solo 400 sopravvissero.\nLa sinagoga grande corale fu vandalizzata ma l'edificio sopravvisse e nel dopoguerra, durante il periodo sovietico, fu usato come magazzino.\nNel 1990 la propriet\u00e0 venne restituita alla locale comunit\u00e0 ebraica che ridotta a poche decine di persone e priva di mezzi, poco pot\u00e9 fare inizialmente per la conservazione e il restauro del monumento. Nel 2008 si sono compiuti i primi lavori di consolidamento delle strutture murarie e del tetto, ed una stanza \u00e8 stata riadattata per il culto. Dal 2014 l'edificio \u00e8 stato sottoposto ad importanti lavori di restauro che lo stanno riportando al suo splendore originario. "}
{"id": "4717234", "revid": "15756", "url": "https://it.wikipedia.org/wiki?curid=4717234", "title": "Thraupidae", "text": "I Traupidi (Thraupidae ) sono una famiglia di uccelli dell'ordine Passeriformes.\nDi questa famiglia fanno parte i cosiddetti \"fringuelli di Darwin\", che il famoso scienziato descrisse durante il suo viaggio alle isole Gal\u00e1pagos a bordo del \"HMS Beagle\".\nGli uccelli sono oggi noti come un classico esempio di speciazione: la differente forma del becco delle specie presenti sulle diverse isole sugger\u00ec a Darwin un meccanismo di differenziazione a partire da un progenitore comune, legato alla necessit\u00e0 di adattarsi a differenti fonti di cibo.\nDistribuzione e habitat.\nLa famiglia \u00e8 diffusa nel Nuovo mondo, prevalentemente nella ecozona neotropicale. Oltre il 60% delle specie vive in Sud America e di queste circa il 30% sulle Ande. Gran parte delle specie \u00e8 endemica di aree molto ristrette.\nTassonomia.\nSino al recente passato i traupidi erano considerati una trib\u00f9 (Thraupini) appartenente alla sottofamiglia Emberizinae della famiglia Fringillidae.\nUna rivalutazione filogenetica del 2008 ha evidenziato il carattere largamente polifiletico delle Emberizinae; in seguito a ci\u00f2 i Thraupini sono stati elevati al rango di famiglia a s\u00e9 stante. Pi\u00f9 recentemente i confini della famiglia sono stati ridisegnati sulla base delle risultanze di studi filogenetici e i seguenti generi sono stati segregati in famiglie a s\u00e9 stanti: \"Calyptophilus\" (Calyptophilidae); \"Phaenicophilus\", \"Microligea\" e \"Xenoligea\" (Phaenicophilidae); \"Nesospingus\" (Nesospingidae); \"Mitrospingus\", \"Orthogonys\" e \"Lamprospiza\" (Mitrospingidae); \"Rhodinocichla\" (Rhodinocichlidae). \nSono di contro stati inclusi nella famiglia i generi \"Parkerthraustes\" e \"Saltator\", in precedenza inquadrati tra i Cardinalidi, e i generi \"Porphyrospiza\" e \"Gubernatrix\", precedentemente inclusi tra gli Emberizidi.\nSecondo il Congresso Ornitologico Internazionale la famiglia Thraupidae comprende attualmente (2018) 384 specie in 95 generi:"}
{"id": "4717236", "revid": "228587", "url": "https://it.wikipedia.org/wiki?curid=4717236", "title": "Armonie economiche", "text": "Armonie economiche \u00e8 un saggio di economia scritto da Fr\u00e9d\u00e9ric Bastiat. Pubblicato nel 1850 dall'editore Guillaumin, e tradotto nello stesso anno in varie lingue europee, esso tenta di sistematizzare il pensiero economico e morale dell'autore che affonda le proprie radici nel liberalismo francese di Jean-Baptiste Say, Charles Comte, e Charles Dunoyer; l'opera rimase incompiuta per l'improvvisa morte di Bastiat avvenuta a Roma nel dicembre del 1850, prima della stesura dell'ultimo volume che sarebbe stato secondo l'autore il completamento della sua opera filosofica. \nMolti anni pi\u00f9 tardi Prospero Paillottet e Ruggero de Fontenay, e altri amici di Bastiat, acquisirono dagli eredi i manoscritti che avrebbero dovuto aggiungersi alla prima edizione, e pubblicarono una nuova versione delle armonie con i nuovi ritrovamenti. Gli scritti postumi oltre a nuovi concetti di economia spaziavano anche sul diritto, filosofia morale, etica, e in alcuni passi anche teologia, rendendo l'opera finale un vero e proprio sunto del pensiero liberale di Bastiat, e consacrandolo tra i pi\u00f9 importanti e significativi filosofi liberali di sempre. In Italia la versione completa fu pubblicata dalla UTET nel 1945 con una introduzione di Francesco Ferrara."}
{"id": "4717242", "revid": "363629", "url": "https://it.wikipedia.org/wiki?curid=4717242", "title": "Beta-talassemie", "text": ""}
{"id": "4717246", "revid": "858648", "url": "https://it.wikipedia.org/wiki?curid=4717246", "title": "Apache pioggia di fuoco", "text": ""}
{"id": "4717247", "revid": "6923", "url": "https://it.wikipedia.org/wiki?curid=4717247", "title": "Rumore (immagine)", "text": "Il rumore dell'immagine \u00e8 una variazione casuale (non presente nell'oggetto fotografato) della luminosit\u00e0 o delle informazioni sul colore in immagini, e di solito \u00e8 un aspetto del rumore dell'elettronica. Pu\u00f2 essere prodotto dal sensore e dai vari circuiti di uno scanner o una fotocamera digitale. Il rumore dell'immagine pu\u00f2 provenire anche dalla grana della pellicola e nell'inevitabile rumore dello scatto di un ideale rivelatore di fotoni. Il rumore dell'immagine \u00e8 un indesiderato sottoprodotto dell'acquisizione di immagini che aggiunge informazioni scorrette ed estranee.\nIl significato originale di \"rumore\" era e rimane \"segnale non desiderato\"; le fluttuazioni elettriche indesiderate in segnali ricevuti dalla radio AM causavano rumore acustico udibile (\"statico\"). Per analogia le indesiderate fluttuazioni elettriche sono state esse stesse riconosciute come \"rumore\". Il rumore delle immagini \u00e8, naturalmente, impercettibile nella maggior parte dei casi (vedi invece la figura per un raro caso di rumore chiaramente visibile).\nLa grandezza del rumore dell'immagine pu\u00f2 variare da macchie quasi impercettibili su una fotografia digitale scattata in buona luce, a immagini ottiche o radioastronomiche che sono quasi interamente rumore, da cui una piccola quantit\u00e0 di informazioni pu\u00f2 essere ricavata mediante un'elaborazione sofisticata (un livello di rumore che sarebbe del tutto inaccettabile in una fotografia in quanto sarebbe anche impossibile determinare quale era il soggetto).\nTipologie.\nRumore gaussiano.\nLe principali fonti di rumore gaussiano nelle immagini digitali sorgono durante l'acquisizione, ad esempio il rumore del sensore causato da scarsa illuminazione e/o alta temperatura, e/o la trasmissione, ad esempio il rumore del circuito elettronico.\nLe tecniche convenzionali di filtraggio spaziale per la rimozione del rumore includono filtro mediano e la sfocatura gaussiana.\nRumore sale e pepe.\n\u00c8 anche conosciuto come rumore impulsivo. Questo rumore pu\u00f2 essere causato da disturbi acuti e improvvisi nel segnale dell'immagine. Si presenta come pixel bianchi e neri rari.\nUn metodo efficace di riduzione del rumore per questo tipo di rumore \u00e8 un filtro mediano o un filtro morfologico.\nRumore shot.\nIl rumore dominante nelle parti pi\u00f9 luminose di un'immagine da un sensore di immagine \u00e8 tipicamente quello causato da fluttuazioni quantistiche statistiche, cio\u00e8 variazione nel numero di fotoni rilevati a un dato livello di esposizione. Questo rumore \u00e8 noto come rumore shot. \u00c8 un tipo di rumore che viene rappresentato come un Processo di Poisson.\nRumore di quantizzazione (rumore uniforme).\nIl rumore causato dalla quantizzazione dei pixel di un'immagine rilevata a un numero di livelli discreti \u00e8 noto come rumore di quantizzazione. Ha una distribuzione approssimativamente uniforme. Sebbene possa dipendere dal segnale, sar\u00e0 indipendente da esso se altre sorgenti di rumore sono abbastanza grandi da causare il dithering o se esso viene applicato esplicitamente.\nGrana della pellicola.\nLa grana o la granularit\u00e0 della pellicola \u00e8 la grana ottica casuale della pellicola fotografica dovuta alla presenza di piccole particelle di argento metallico, o nuvole di colorante, sviluppate da alogenuri d'argento che hanno ricevuto abbastanza fotoni. \u00c8 un rumore dipendente dal segnale, con una distribuzione statistica simile al rumore shot. Di norma la grana \u00e8 non \u00e8 voluta e si cerca di evitarla, ma a volte si trasforma in un mezzo di espressione creativa.\nRumore anisotropico.\nAlcune sorgenti di rumore vengono visualizzate con un orientamento significativo nelle immagini. Ad esempio, i sensori di immagine sono talvolta soggetti a rumore di riga o di colonna.\nRumore periodico.\nUna fonte comune di rumore periodico in un'immagine \u00e8 l'interferenza elettrica o elettromeccanica durante il processo di acquisizione dell'immagine. Un'immagine affetta da disturbo periodico presenta un motivo ripetuto sopra di essa. Utilizzando il filtro nel dominio della frequenza si pu\u00f2 ridurre al minimo questo tipo di rumore.\nFattori che influenzano il rumore.\nPossono esserci diversi fattori che influenzano il rumore, a volte anche due o pi\u00f9 fattori contemporaneamente:"}
{"id": "4717250", "revid": "287204", "url": "https://it.wikipedia.org/wiki?curid=4717250", "title": "La Lune Rousse", "text": "Le Logiz de la Lune Rousse, pi\u00f9 conosciuto con il nome La Lune Rousse (Luna rossa) fu un celebre cabaret di Parigi fondato nel novembre 1904 da Dominique Bonnaud e Numa Bl\u00e8s e chiuso nel 1964.\nStoria.\nNuma Bl\u00e8s battezz\u00f2 il suo cabaret \"La Luna Rousse\" come il locale che aveva aperto a Marsiglia nel 1891 insieme a Th\u00e9odore Flaville. Il locale parigino apr\u00ec al 36 di boulevard de Clichy nel 18\u00ba arrondissement. Si trasfer\u00ec in seguito al 58 di rue Pigalle nel 1914 sul posto del Tr\u00e9teau de Tabarin. Dominique Bonnaud lo dirige in collaborazione con Georges Baltha e poi con L\u00e9on Michel. Quest'ultimo rimarr\u00e0 solo a dirigere questa \"Com\u00e9die-Fran\u00e7aise de la chanson\", come chiamavano il cabaret Maurice Donnay, Romain Coolus e Sacha Guitry. Chiude definitivamente nel 1964."}
{"id": "4717251", "revid": "599013", "url": "https://it.wikipedia.org/wiki?curid=4717251", "title": "Sorelle minime della carit\u00e0 di Maria Addolorata", "text": "Le Sorelle Minime della Carit\u00e0 di Maria Addolorata sono un istituto religioso femminile di diritto pontificio, conosciute anche come Istituto Campostrini: le suore di questa congregazione pospongono al loro nome la sigla I.C.\nStoria.\nIl monastero di clausura delle Sorelle Minime della Carit\u00e0 di Maria Addolorata fu fondato nel 1818 da Teodora Campostrini nella chiesa di San Massimo a Verona.\nNel 1821 il monastero fu trasferito in via Santa Maria in Organo, dove furono eretti anche una scuola, un oratorio e dei laboratori.\nLa Campostrini diede alle sue sorelle la regola di sant'Agostino e delle costituzioni basate su quelle di san Francesco di Sales: il monastero fu approvato da papa Gregorio XVI con breve del 1833 e nell'aprile 1848 papa Pio IX dichiar\u00f2 l'istituto ordine religioso di voti solenni.\nPer potersi dedicare meglio all'apostolato, le sorelle decisero di rinunciare alla clausura papale (tolta con rescritto del 13 agosto 1921): l'abolizione della clausura segn\u00f2 l'inizio di un periodo di espansione per la congregazione, che apr\u00ec numerose filiali in varie localit\u00e0 d'Italia.\nLe nuove costituzioni furono approvate dalla Santa Sede nel 1940 e, definitivamente, nel 1956.\nAttivit\u00e0 e diffusione.\nLe suore si dedicano all'educazione della giovent\u00f9 in scuole, convitti universitari e centri di pastorale, all'assistenza agli anziani nelle case di riposo, al lavoro nelle missioni.\nOltre che in Italia, sono presenti in Romania; la sede generalizia \u00e8 a Verona.\nAlla fine del 2008 la congregazione contava 96 religiose in 9 case."}
{"id": "4717252", "revid": "1345932", "url": "https://it.wikipedia.org/wiki?curid=4717252", "title": "Partecipanti al Progetto Manhattan", "text": "Il seguente \u00e8 un elenco molto parziale del personale che a qualsiasi titolo ha lavorato per il Progetto Manhattan, il progetto militare statunitense che, assieme al contributo di altri Paesi, ha portato alla progettazione e realizzazione delle prime armi nucleari a fissione. Assieme ai nomi, in ordine alfabetico, sono riportati, qualora conosciuti, i compiti ed eventuali informazioni addizionali."}
{"id": "4717253", "revid": "62039718", "url": "https://it.wikipedia.org/wiki?curid=4717253", "title": "Sorelle Minime della Carit\u00e0 di Maria Addolorata", "text": ""}
{"id": "4717260", "revid": "529737", "url": "https://it.wikipedia.org/wiki?curid=4717260", "title": "Kim Hee-jin", "text": "Gioca nel ruolo di centrale nelle IBK Altos.\nCarriera.\nLa carriera di Hee-Jin Yang inizia nei campionati scolastici sudcoreani. Ancora liceale, nel 2009 fa gi\u00e0 il suo esordio nella nazionale sudcoreana al World Grand Prix, mentre un anno dopo vince la medaglia di bronzo alla Coppa asiatica.\nDopo la vittoria della medaglia di bronzo al campionato asiatico e oceaniano 2011, viene ingaggiata dalle IBK Altos per il campionato 2011-12, iniziando la carriera professionistica. Nel campionato successivo \u00e8 finalista in Coppa KOVO mentre si aggiudica il primo scudetto della propria carriera, venendo anche premiata come MVP del 2\u00ba round. Dopo aver partecipato ai Giochi della XXX Olimpiade di Londra, chiusi al quarto posto, nel 2013 bissa la medaglia di bronzo al campionato asiatico e oceaniano.\nNella stagione 2013-14 vince la Coppa KOVO, venendo premiata come MVP del torneo, mentre esce sconfitta nella finale scudetto; nel 2014 con la nazionale si aggiudica la medaglia d'argento alla Coppa asiatica e quella d'oro ai XVII Giochi asiatici. Nella stagione seguente vince il suo secondo scudetto, venendo premiata come miglior centrale del torneo; con la nazionale vince l'argento al campionato asiatico e oceaniano 2015.\nNel campionato 2015-16 vince la Coppa KOVO, ma esce sconfitta in finale scudetto; con la nazionale partecipa ai Giochi della XXXI Olimpiade di Rio de Janeiro. Nel campionato successivo vince sia la Coppa KOVO che lo scudetto; con la nazionale conquista la medaglia di bronzo al campionato asiatico e oceaniano 2017, bissata anche nell'edizione 2019."}
{"id": "4717261", "revid": "648716", "url": "https://it.wikipedia.org/wiki?curid=4717261", "title": "Neronia", "text": "Giochi istituiti da Nerone volendo imitare le Olimpiadi Greche. Questi giochi hanno seguito una tradizione impostata da Giulio Cesare e da Augusto di avere giochi celebrativi per ricordare l'anniversario del loro regno. Il festival era suddiviso in tre parti: la prima era dedicata a musica, oratoria e poesia, la seconda alla ginnastica e l'ultima all'equitazione. Sono stati indetti due volte durante il suo principato (54-68), una nel 60 d.C., e una volta nel 65 d.C. Dovevano essere celebrati a Roma periodicamente, molti storici per\u00f2, erano dubbiosi sulla periodicit\u00e0. Quinquennale significa ogni cinque, ma, in pratica, si svolgevano ogni quattro anni. Infatti i Romani contavano le cose globalmente cos\u00ec, tra 1 e 5, ci sono 4 anni. Eppure, il quinquennale Neronia avvenuta nel 60 d.C., 6 anni dopo l'ascesa di Nerone al potere nel 54 d.C., e poi di nuovo nel 65 d.C., 5 anni dopo. Nerone non solo vi partecipava personalmente ma, costringeva i suoi senatori a fare altrettanto a volte, creando anche situazioni molto esilaranti nello stesso tempo anche esaltante quando li superava in bravura in molte discipline e il tifo esplodeva alle stelle, diventando un vero e proprio mito.\nIl Neronia quinquennale \u00e8 citato in Svetonio, in Lucano, Tacito, e Cassio Dione."}
{"id": "4717266", "revid": "858648", "url": "https://it.wikipedia.org/wiki?curid=4717266", "title": "...e alla fine lo chiamarono Jerusalem l'implacabile", "text": ""}
{"id": "4717271", "revid": "287204", "url": "https://it.wikipedia.org/wiki?curid=4717271", "title": "Associazione Sportiva Pro Recco 2013-2014", "text": "Risultati.\nCoppa Italia.\nSeconda fase.\nLa Pro Recco, essendo una delle prime quattro squadre del campionato precedente, come da regolamento prende parte alla Coppa Italia partendo dalla seconda fase.\nFinal Four.\nLa \"Final Four\" si \u00e8 disputata interamente a Brescia.\nLEN Champions League.\nSecondo turno.\nQuattro gruppi (C, D, E, F) da quattro squadre ciascuno: si qualificano al 3\u00ba turno le prime due di ciascun gruppo. La Pro Recco \u00e8 inclusa nel Gruppo C, come squadra ospitante del concentramento, posizionandosi al secondo posto e qualificandosi al turno successivo.\nTerzo turno.\nQuattro incontri a eliminazione diretta ad andata e ritorno. Le quattro vincitrici accedono alla fase finale a cui si aggiungono otto wild-card per un totale di dodici squadre. La Pro Recco \u00e8 accoppiata alla Stella Rossa.\nTurno preliminare.\nDue gironi da sei squadre ciascuno. Si qualificano le prime 3 del girone B e le prime 2 del girone A pi\u00f9 il Barceloneta, squadra ospitante della \"Final Six\". La Pro Recco \u00e8 inclusa nel girone A."}
{"id": "4717272", "revid": "47767", "url": "https://it.wikipedia.org/wiki?curid=4717272", "title": "Bonfiglio Mura", "text": ""}
{"id": "4717275", "revid": "119543370", "url": "https://it.wikipedia.org/wiki?curid=4717275", "title": "Souverain", "text": "La Souverain \u00e8 una bottiglia di vetro usata per imbottigliare vino, equivalente a trentacinque bottiglie da 0,75 litri, quindi di una capacit\u00e0 complessiva di 26,25 litri. Viene prodotta nel modello sciampagnotta."}
{"id": "4717279", "revid": "767487", "url": "https://it.wikipedia.org/wiki?curid=4717279", "title": "\u00c1ed\u00e1n mac Gabr\u00e1in", "text": "Il regno di Dalriada che si componeva grosso modo dell'attuale regione di Argyll e Bute in Scozia e della Contea di Antrim in Irlanda. I genealogisti lo vogliono figlio di Gabr\u00e1n mac Domangairt e lo collocano come contemporaneo di Columba di Iona e molti dei dettagli sulla sua vita si ricavano da opere sul santo come l'Agiografia ad opera di Adamnano di Iona, la \"Vita di San Colomba\". \u00c1ed\u00e1n appare anche in opere scritte in antico e medio irlandese sia in prosa che in versi e che, parzialmente, sono andate perdute.\nGli Annali irlandesi ricordano che egli condusse diverse spedizioni nella Bretagna settentrionale, nell'Isola di Man, nelle Isole Orcadi e sulle coste orientali della Scozia. Come ricordato da Beda il Venerabile \u00c1ed\u00e1n venne definitivamente sconfitto da Aethelfrith di Bernicia alla Battaglia di Degsastan in seguito alla quale egli si ritir\u00f2 o venne costretto ad abdicare. La sua morte viene collocata il 17 aprile 609.\nLe fonti.\nMolti dei dettagli sulla vita di \u00c1ed\u00e1n provengono dalla Historia ecclesiastica gentis Anglorum di Beda il Venerabile, dagli Annali irlandesi e in maniera pi\u00f9 specifica dagli Annali dell'Ulster e da quelli di Tigernach oltre che dalla \"Vita di San Colomba\". Il Senchus fer n-Alban, un testo in Antico irlandese che si occupa della genealogia di Dalriada annota sia la sua ascendenza che i suoi pi\u00f9 vicini discendenti. Nessuna di queste opere \u00e8 tuttavia a lui coeva, la Vita di San Colomba venne scritta da Adamnano di Iona probabilmente nel tardo VII secolo, in occasione del centenario della morte del santo, e incorpora al suo interno frammenti di opere precedenti quali la \"Virtutibus Sancti Columbae\" di Cumm\u00e9ne Find che venne scritta nel decennio del 640 e che \u00e8 poi andata persa. Le opere di Beda sono di circa trent'anni posteriori rispetto a quella di Adamnano e anche i vari annali sono posteriori anche di un paio di secoli.\nIl manoscritto chiamato \"MS Rawlinson B 502\" contiene il racconto chiamato \"Gein Branduib maic Echach ocus Aed\u00e1in maic Gabr\u00e1in\" (la nascita di Brandub, figlio di Eochu e di Aed\u00e1n figlio di Gabr\u00e1n). In esso si narra che Aed\u00e1n fosse il gemello di Brandub mac Echach, uno dei Sovrani del Leinster, appartenenti alla famiglia degli U\u00ed Cheinnselaig, e che venne scambiato alla nascita per una delle figlie gemelle di Gabr\u00e1n, nate nella stessa notte, cos\u00ec che ogni famiglia potesse avere un maschio. Anche il poema storico \"La profezia di Berch\u00e1n\" lega la figura di Aed\u00e1n alla dinastia di Leinster, tuttavia diversi storici credono che non vi siano prove certe al di l\u00e0 di questi racconti tradizionali. Anche altri poemi come \"Echtra\" citano la figura di Aed\u00e1n e nel caso specifico si ritiene che questo venne scritto per volere di Diarmait mac Ma\u00edl na mB\u00f3 (morto 7 febbraio 1072), un discendente di Brandub che lo avrebbe commissionato allo scopo di cementare la propria alleanza con Malcolm III di Scozia che sosteneva di essere un discendente di Aed\u00e1n. Anche nel poema epico \"Sc\u00e9la Cano meic Gartn\u00e1in\" \u00c1ed\u00e1n vi viene citato, ma si ritiene che gli eventi che lo hanno ispirato siano accaduti nel corso del VII secolo. Egli appare anche in diversi poemi di origine gallese, facendone uno dei pochi personaggi non britannici della tradizione gallese.\nI regni vicini.\nPosto che la sua data di nascita o chi siano davvero i suoi genitori non \u00e8 dato sapere, quel che si conosce di sicuro su Aed\u00e1n \u00e8 che fu uno dei Sovrani di Dalriada e che govern\u00f2 quindi sui capi di diverse altre trib\u00f9. Il Senchus fer n-Alban annota come il Dalriada era suddiviso nel corso del VII e VIII secolo, ma non come lo era ai tempi di Aed\u00e1n. Un paio di secoli dopo la regione era divisa in piccoli sotto regni ognuno dei quali era retto da una famiglia il cui nome si rifaceva a quello del loro fondatore. C'erano quindi i Cen\u00e9l nGabr\u00e1in che prendevano il nome da Gabr\u00e1n mac Domangairt, l'uomo cui la tradizione attribuisce la paternit\u00e0 di Aed\u00e1n, che governavano sul Kintyre, la penisola di Cowal e l'Isola di Bute, v'erano i discendenti di Loarn di Dalriada che regnavano sull'Argyll e la gente di Cen\u00e9l n\u00d3engusa che governava l'Islay. Le divisioni che invece riguardavano la sola Irlanda non sono sufficientemente chiare.\nUscendo fuori dai confini, gli abitanti di Dalriada si trovavano vicino le popolazioni dei Pitti e dei Britanni che si trovavano nell'Yr Hen Ogledd, che \u00e8 attualmente costituito dall'Inghilterra settentrionale e dalle Lowlands scozzesi meridionali. Il pi\u00f9 vasto dominio britannico era il Regno di Alt Cut che divenne poi noto come Regno di Strathclyde e di Cumbria, pi\u00f9 avanti, verso la fine della vita di Aed\u00e1n anche il Regno di Bernicia assunse una certa importanza nel nord dell'Inghilterra.\nIn Irlanda Dalriada si componeva di parte dell'attuale Ulster governato da B\u00e1et\u00e1n mac Cairill (morto 581) che regnava sulle trib\u00f9 di D\u00e1l Fiatach, nella regione vivevano anche, in maniera disorganizzata, i Cruithne che pi\u00f9 avanti vennero conosciuti come i D\u00e1l nAraidi. Il pi\u00f9 importante di questi, all'epoca di Aed\u00e1n, fu Fiachnae mac B\u00e1et\u00e1in (morto 626). Oltre i confini dell'Ulster si trovavano genti per lo pi\u00f9 ostili ai Dalriada come i membri della dinastia U\u00ed N\u00e9ill e i loro alleati, o assoggettati, di costoro il sovrano pi\u00f9 importante coevo a Aed\u00e1n fu \u00c1ed mac Ainmuirech della famiglia dei Cen\u00e9l Conaill.\nIl regno.\nSia Adomnano, che il Senchus fer n-Alban, che gli Annali sostengono che Aed\u00e1n era figlio di Gabr\u00e1n mac Domangairt e che sua madre era una delle figlie di Dumnagual I di Alt Clut, anche il trattato gallese \"Bonedd Gw\u0177r y Gogledd\" (I discendenti degli uomini del nord) trae la stessa conclusione anche se la genealogia \u00e8 meno definita. Viene anche citato uno dei suoi fratelli, tale Eogan\u00e1n, la cui morte viene annotata attorno al 597, il Senchus cita altri tre fratelli, Cuildach, Domnall e Domangart. Se del primo e dell'ultimo non si sa niente Adomnano nella sua opera un certo Ioan figlio di Conall, figlio di Domnall, tuttavia non tutti sono unanimi nel considerare tale Domnall come lo stesso uomo che fu, eventualmente, il fratello di Aed\u00e1n. \nAed\u00e1n doveva essere sui 45 anni quando divenne re a seguito della morte dello zio Conall mac Comgaill e la sua ascesa potrebbe essere stata oggetto di contesa giacch\u00e9 Adomnano afferma che San Colomba avrebbe preferito veder salire al trono suo fratello Eogan\u00e1n, anche se pare che alla fine fu lo stesso santo a consacrarlo re, primo esempio di un'ordinazione di tal fatta in Irlanda e in Britannia.\nNel 574 a seguito della morte di Conall gli Annali dell'Ulster e di Tingernach annotano una battaglia detta di Teloch o di Delgu, il luogo preciso in cui avvenne non \u00e8 noto, e in essa morirono molti parenti ed alleati di Gabr\u00e1n. L'anno seguente presso la cittadina di Limavady si tenne un consesso in cui erano presenti sia Colomba che Aed\u00e1n il cui scopo era quello di discutere lo stato in cui versava il regno. Alla fine si decise che mentre le flotte avrebbero continuato a servire gli U\u00ed N\u00e9ill nessun altro tributo sarebbe stato versato loro e che i guerrieri che avrebbeo combattuto per il clan sarebbero stati presi solo dalle terre che i D\u00e0l Riata avevano in Irlanda.\nLa ragione di questo accordo si crede vada ricercata nelle minacce che il re B\u00e1et\u00e1n mac Cairill aveva fatto ad Aed\u00e1n che furono tanto convincenti da indurlo a rendergli omaggio presso Islandmagee. B\u00e1et\u00e1n mor\u00ec nel 581 e dopo la sua dipartita gli uomini dell'Ulster abbandonarono l'Isola di Man, che era stata presa proprio da lui, forse perch\u00e9 scacciati dagli uomini di Aed\u00e1n come si potrebbe evincere da una battaglia che vi ebbe luogo nel 583. Sempre nello stesso periodo pare che Aed\u00e1n abbia razziato le Orcadi che in quegli anni erano sotto il dominio di Bridei I dei Pitti.\n\u00c8 possibile che la battaglia combattuta contro l'Isola di Man sia confusa con quella che Aed\u00e1n fece contro i Miathi, una trib\u00f9 identificabile con gli antichi Meati che vivevano nell'area superiore del Forth. La campagna, quale che sia stata, ebbe successo, ma secondo Adomnano due dei suoi figli, Art\u00far ed Eochaid Find, furono uccisi in battaglia. Si ritiene che questo scontro possa aver avuto luogo attorno al 590 e viene ricordato come la battaglia di Leithreid.\nIl poema storico la \"Profezia di Berch\u00e1n\" annota che l'unico scontro noto che Aed\u00e1n ebbe con i Pitti si verific\u00f2 attorno al 599 presso Circinn e, sempre secondo il poema, \u00e8 qui che i suoi figli persero la vita. Alcuni storici tuttavia ritengono che il poema si confonda con la battaglia di Asreth, combattuta nello stesso posto, avvenuta all'incirca nel 584 e nel quale Bridei perse la vita, uno scontro che vide, peraltro, i Pitti combattere l'uno contro l'altro.\nDiverse fonti gallesi annotano che una guerra ebbe luogo fra Riderch Hael di Alt Clut, che divenne poi noto come il Regno di Strathclyde, ed \u00c1ed\u00e1n. Adomnano scrive che Riderch mand\u00f2 un monaco a nome Liugbe a Iona perch\u00e9 parlasse con San Colomba perch\u00e9 voleva sapere se sarebbe stato o meno massacrato dai propri nemici. Le Triadi gallesi raccontano che i saccheggi che \u00c1ed\u00e1n fece ad Alt Clut furono fra i tre peggiori mai perpetrati in Britannia e un poema gallese racconta di uno scontro fra i due sovrani.\nLa fine.\nLa battaglia che ebbe luogo a Degsastan attorno al 603 non fu il primo conflitto che vide coinvolti gli uomini di Dal Riada e di Bernicia. Rispetto al motivo per cui si scaten\u00f2 lo scontro Beda scrive che \u00c1ed\u00e1n era preoccupato per la crescente avanzata di Aethelfrith di Bernicia. La battaglia vide la decisiva sconfitta di \u00c1ed\u00e1n per quanto anche il suo rivale avesse subito pesanti perdite fra cui il fratello Teobaldo che venne ucciso insieme a tutti i suoi uomini da M\u00e1el Umai mac B\u00e1et\u00e1in (morto 608 circa), figlio del defunto Alto re d'Irlanda B\u00e1et\u00e1n mac Ninneda (morto 586).\nDopo la sconfitta a Degsastan non vi sono pi\u00f9 notizie di \u00c1ed\u00e1n per circa sei anni quando ricompare nelle cronache che ne citano la morte avvenuta attorno al 17 aprile 609."}
{"id": "4717280", "revid": "287204", "url": "https://it.wikipedia.org/wiki?curid=4717280", "title": "Convento della Santissima Annunziata", "text": ""}
{"id": "4717281", "revid": "486946", "url": "https://it.wikipedia.org/wiki?curid=4717281", "title": "Monte Senarico", "text": ""}
{"id": "4717282", "revid": "228587", "url": "https://it.wikipedia.org/wiki?curid=4717282", "title": "Primat", "text": "In enologia, la Primat (dal latino galloromano \"primate\", il primato, di prim'ordine) \u00e8 una bottiglia di vetro equivalente a trentasei bottiglie da 0,75 l, per una capacit\u00e0 totale di 27 litri. Solitamente ha l'altezza di un metro ed un diametro di circa 26 cm.\nVenne creata per la prima volta nel 1999 dalla Champagne Drappier, intendendo cos\u00ec richiamare le origini gallo-romane del villaggio di Urville, dove si trova la sua sede, ed il carattere di eccezionalit\u00e0 della bottiglia. In seguito il formato \u00e8 stato ripreso da altre case vinicole."}
{"id": "4717284", "revid": "46291", "url": "https://it.wikipedia.org/wiki?curid=4717284", "title": "Catalpa", "text": "Catalpa \u00e8 un genere di piante appartenente alla famiglia Bignoniaceae, originario dell'America Settentrionale, Centrale e dell'Asia Orientale.\nEtimologia.\nIl nome deriva dal termine muscogee per albero, \"kutuhlpa\", che significa \"testa alata\" e non \u00e8 correlato col nome del popolo Catawba. I termini \"Catalpa\" e \"Catalpah \"sono stati utilizzati da Mark Catesby tra il 1729 e il 1732, mentre Carlo Linneo la classifica come \"Catalpa Bignonia\" nel 1753. Giovanni Antonio Scopoli istitu\u00ec il genere \"Catalpa\" nel 1777.\nDescrizione.\nPer lo pi\u00f9 alberi a foglia caduca, che in genere crescono fino a 12\u201318\u00a0m di altezza e 6\u201312\u00a0m di larghezza. Un alberello di 10 anni sar\u00e0 di circa 6\u00a0m di altezza. Possono essere riconosciuti per le grandi dimensioni, per la forma trilobata a cuore delle foglie, per i vistosi fiori bianchi o gialli a larghe pannocchie e, durante l'autunno, per i frutti lunghi 20\u201350\u00a0cm, che ricordano un fagiolo sottile, e contengono numerosi piccoli semi piatti; ogni seme rivela due \"ali\" sottili per la dispersione anemocora.\nA causa dell'ampia superficie delle foglie, le specie di \"Catalpa\" forniscono un'ombra molto scura e rappresentano un habitat importante per molte specie di uccelli, fornendo loro un buon riparo dalla pioggia e dal vento. Questi alberi lasciano cadere ben poco, ma durante la tarda estate rilasciano i frutti marroni. Il legno \u00e8 abbastanza morbido.\nLa specie di \"Catalpa\" ha foglie simili alla \"Paulownia tomentosa\", importata dalla Cina. A volte sono confusi anche con l'albero tung (\"Vernicia fordii\") nel sud del Regno Unito.\nSpecie.\nLe due specie provenienti dal Nord America, \"Catalpa bignonioides\" (catalpa del sud) e \"Catalpa speciosa\" (catalpa del nord), sono ampiamente diffuse fuori dal loro areale naturale come piante ornamentali, grazie ai loro fiori vistosi e alla bella forma. Le due specie sono molto simili in apparenza, ma la catalpa del nord ha foglie, fiori e baccelli leggermente pi\u00f9 grandi. La fioritura inizia dopo 275 GGD. La \"Catalpa ovata\", proveniente dalla Cina, con fiori giallo pallido, \u00e8 ugualmente piantata a scopo ornamentale anche al di fuori del suo areale.\nFonte di cibo.\nQuesto albero \u00e8 l'unica fonte di cibo per la farfalla sfinge della catalpa (\"Ceratomia catalpae\"). I bruchi si nutrono delle foglie, se sono numerosi gli alberi infestati possono venire completamente defogliati; questi reagiscono emettendo nuove foglie, ma se si susseguono altre generazioni il fogliame pu\u00f2 venire nuovamente mangiato; gravi defogliazioni ripetute in anni successivi possono provocare la morte delle piante.\nEssendo i bruchi eccellenti esche vive per la pesca sportiva, alcuni pescatori, soprattutto negli stati del sud degli USA, creano degli appezzamenti di catalpa come fonte di bruchi di questa farfalla.\nPianta antizanzare.\nUn ibrido che non produce fiori di \"Catalpa\" (\"Catambra\") \u00e8 stato messo in commercio da alcuni vivaisti che sostengono come l'alto contenuto di catalpolo (un glicoside che sarebbe presente quattro volte in pi\u00f9 rispetto alla specie originaria) possa allontanare le zanzare (in particolare le comuni \"Culex pipiens\" e \"Aedes albopictus\"). Allo stato attuale, non esistono studi scientifici con revisione paritaria che possano confermare o smentire quest'affermazione. Tale ibrido sarebbe stato brevettato all'Ufficio comunitario delle variet\u00e0 vegetali con il numero EU27931. Sebbene non sia stato specificato quali siano i genitori dell'ibrido, il sito del produttore cita \"C. bungei\", ma afferma anche che si tratterebbe di un ibrido di una \"specie americana\" (\"C. bignonioides\"?).\nAltri usi.\nLa catalpa viene occasionalmente usata come legno di risonanza nelle chitarre.\nTassonomia.\nQuesto genere comprende undici specie:"}
{"id": "4717285", "revid": "287204", "url": "https://it.wikipedia.org/wiki?curid=4717285", "title": "San Martino in Argine", "text": "San Martino in Argine \u00e8 una frazione di Molinella, in provincia di Bologna. \u00c8 situata a 5 km a sud ovest di Molinella in direzione di Budrio e Bologna\nStoria.\nDove oggi si trova l'imponente chiesa di San Martino, al centro del piccolo paese, si trovava in origine l'antica \"Plebs Sancti Martini\" che era il luogo di culto pi\u00f9 antico di tutta la zona circostante, dalla quale dipendevano Mezzolara, Durazzo e persino la \"Corte del Poggio\" (l'attuale Molinella). Di questa pieve si hanno notizie antecedenti all'anno mille. La popolazione di \"Corte del Poggio\" per\u00f2 aveva molte difficolt\u00e0 a raggiungere San Martino durante i mesi invernali poich\u00e9 la strada che attraversava la \"Valle di Barattino\" era costantemente allagata. Questo port\u00f2 attorno alla met\u00e0 XIV secolo la comunit\u00e0 della \"Corte \"a creare la Parrocchia autonoma di \"San Matteo alla Molinella\". \n\u00c8 da questo momento che inizia il declino della centralit\u00e0 della Pieve di San Martino.\nIl toponimo San Martino in \"Argine\" non si riferisce certamente all'argine dell'Idice che venne deviato in quella zona solo nel 1816, ma probabilmente dalla storpiatura di \"Argelle\", un piccolo torrente che passava in zona.\nLuoghi di Interesse.\n- Chiesa di San Martino\nUltimata nel 1727 sopra i resti della chiesa originaria del 1390.\n- Santuario di Santa Maria della Corla (in rovina)\nIl Santuario prende il nome dalla \"Corla\", un piccolo corso d'acqua che nasceva nei pressi di Budrio e terminava nella palude di San Martino. Venne fondato nel XV secolo presso una piccola cappella dedicata alla Vergine. Dato che l'immagine qui conservata era considerata miracolosa e i fedeli che accorrevano erano molto numerosi, nel XVI secolo venne eretta una chiesa notevolmente pi\u00f9 grande, che \u00e8 quella che si pu\u00f2 osservare attualmente. Nel 1608 venne completato il convento circostante dei Padri del Terzo Ordine di San Francesco che avevano in custodia il Santuario. A met\u00e0 del XVIII secolo i fedeli cominciarono a diradare e i monaci non riuscirono pi\u00f9 ad occuparsi del mantenimento del complesso che all'inizio dell'Ottocento venne sconsacrato e abbandonato. Oggi (2013) il complesso \u00e8 in rovina a seguito di numerosi crolli, \u00e8 tuttavia ancora osservabile l'imponente struttura esterna della Chiesa cinquencentesca e del convento.\n- Villa Ghisleri \nVilla del XVI secolo ma fortemente rimaneggiata nel 700. Venne salvata dalla rovina dal generale di Napoleone, Giuseppe Grabinski"}
{"id": "4717288", "revid": "729019", "url": "https://it.wikipedia.org/wiki?curid=4717288", "title": "Volo Lao Airlines 301", "text": "Il volo Lao Airlines QV-301 era un collegamento domestico di linea operato dalla compagnia di bandiera laotiana Lao Airlines fra Vientiane e Pakse, in Laos, e precipitato nel fiume Mekong il 16 ottobre 2013. A bordo si trovavano 44 passeggeri e 5 componenti dell'equipaggio: nessuno dei presenti a bordo \u00e8 sopravvissuto al disastro. Si \u00e8 trattato del pi\u00f9 grave incidente nella storia dell'aviazione civile laotiana.\nIl velivolo.\nIl velivolo coinvolto nel disastro era un ATR 72-600, numero di registrazione RDPL-34233, matricola MSN 1071, costruito in Francia e consegnato alla compagnia aerea il 28 marzo 2013. Nei 6 mesi e 17 giorni di attivit\u00e0 aveva collezionato 758 ore di volo e aveva operato 774 atterraggi.\nI piloti.\nIl velivolo precipitato era comandato dal cinquantasettenne cambogiano Yong Som, con un'esperienza di 5\u00a0600 ore di volo di cui 3\u00a0200 su velivoli ATR 72 e un passato di pilota militare nella Royal Cambodian Air Force e nello Squadrone del Ministero della Difesa di quel Paese; gli era accanto come secondo ufficiale il ventiduenne Soulisack Hongvanthong con 110 ore volate sugli ATR 72.\nL'incidente.\nIl volo 301 era regolarmente partito dall'aeroporto di Vientiane-Wattay nella capitale laotiana alle ore 14,45 locali con destinazione la citt\u00e0 di Pakse, all'estremo sud del Paese e al confine con la Thailandia.\nA causa delle avverse condizioni meteorologiche condizionate da forti piogge e venti, l'ATR 72 si schiantava al suolo, lasciando profondi segni dell'impatto, nei pressi del villaggio di Ban Phaling, nel distretto di Phontong, per poi inabissarsi nel fiume Mekong verso le 15,55 durante la fase di avvicinamento all'aeroporto di destinazione, che si trovava a soli 6 chilometri di distanza. Rottami dell'aereo e i due motori rimanevano nei pressi della riva.\nSul luogo dell'incidente si trovava la coda del tifone \"Nari\" che si spostava verso il Vietnam e le Filippine dove avrebbe causato alcune decine di morti: membri della Lao Airlines hanno riferito che le pessime condizioni atmosferiche dovute al passaggio del tifone sarebbero state la cause della tragedia.\nLe autorit\u00e0 locali, insieme a quelle thailandesi, hanno trovato particolare difficolt\u00e0 nel recupero dei corpi delle vittime, molti dei quali sono stati ritrovati a decine di chilometri a valle nelle acque del Mekong.\nIl tifone Nari.\nSi ritiene che la causa del disastro del volo 301 sia stata la presenza della coda del tifone \"Nari\" che nel giorno della tragedia insisteva sull'area della citt\u00e0 di Pakse.\nAl momento dell'incidente, infatti, le condizioni atmosferiche erano particolarmente avverse, caratterizzate da forte vento e pioggia scrosciante; l'ATR 72 era stato visto provare l'atterraggio per due volte prima dell'incidente.\nLa depressione atmosferica, apparsa l'8 ottobre 2013 e segnalata dall'Agenzia meteorologica giapponese come ciclone tropicale, veniva individuata a circa 1\u00a0350 chilometri a ovest di Manila e classificata come tifone \"Santi\" dall'Amministrazione dei servizi atmosferici, geofisici ed astronomici delle Filippine (PAGASA).\nIl tifone, nel suo passaggio, ha seminato morte e distruzione in Cambogia, Vietnam e Filippine.\nOperazioni di soccorso.\nLe possibilit\u00e0 che potessero esservi dei superstiti era stata immediatamente esclusa dalle Autorit\u00e0 e dalla Lao Airlines: il velivolo, con il suo carico di passeggeri, si \u00e8 infatti distrutto al contatto con il suolo per poi inabissarsi, in pezzi, nelle acque melmose e vorticose del Mekong. Molti corpi delle vittime sono stati rinvenuti con grande difficolt\u00e0 a valle del punto del disastro dalle squadre di soccorso composte da laotiani, singaporeani e francesi e anche dagli abitanti dei villaggi che si affacciano sul fiume. Dieci giorni dopo il disastro la scatola nera non era ancora stata recuperata nonostante il rinvenimento di grandi parti della fusoliera: Yakua Lopangkao, direttore generale del Dipartimento dell'Aviazione Civile del Laos, ha dichiarato che le ricerche continuano nonostante le difficili condizioni in cui i sommozzatori sono costretti ad operare.\nNazionalit\u00e0 delle vittime.\nNella tragedia si sono contati 49 morti, fra cui i 5 componenti l'equipaggio, il cui comandante era cambogiano.\nIn totale sono state undici le diverse Nazioni di origine delle vittime del volo 301."}
{"id": "4717290", "revid": "547034", "url": "https://it.wikipedia.org/wiki?curid=4717290", "title": "Melchiz\u00e9dec", "text": "Una Melchiz\u00e9dech \u00e8 una bottiglia di vetro equivalente a quaranta bottiglie da 75 cl, per una capacit\u00e0 totale di 30 litri.\nPrende il nome dal re biblico Melchisedec.\nPiena di vino, il peso della bottiglia oscilla fra i 52 ed i 54 chilogrammi, e la sua altezza solitamente \u00e8 di 110 centimetri. Con il suo contenuto \u00e8 possibile riempire circa 300 fl\u00fbte.\nViene utilizzata in occasione del varo di navi da crociera e yacht eccezionali. \u00c8 stata creata nel 2002."}
{"id": "4717293", "revid": "599013", "url": "https://it.wikipedia.org/wiki?curid=4717293", "title": "John Roach", "text": "Carriera professionistica.\nJoach fu scelto nel corso del terzo giro del Draft 1956 dai Chicago Cardinals. Vi rimase fino al 1960 disputando 32 partite con un massimo di 1.423 yard passate e 23 touchdown nella stagione 1960, la prima della squadra dopo lo spostamento a St. Louis. L'anno successivo pass\u00f2 ai Green Bay Packers in cui vinse due campionati NFL come riserva di Bart Starr sotto la direzione del leggendario allenatore Vince Lombardi. Chiuse la carriera nel 1964 coi Dallas Cowboys."}
{"id": "4717301", "revid": "287204", "url": "https://it.wikipedia.org/wiki?curid=4717301", "title": "Sistemi pensionistici", "text": "I sistemi pensionistici sono organismi che hanno lo scopo di erogare delle prestazioni previdenziali ai soggetti che vi partecipano. Rappresentano una voce di spesa pubblica importante da parte dello Stato, all'interno della spesa sociale, coperta in buona parte dall'imposizione fiscale sul cittadino contribuente.\nSono caratterizzati dalla partecipazione di un numero elevato di partecipanti in quanto trattando dei rischi dai costi elevati, devono essere ripartiti in una collettivit\u00e0.\nUn sistema pensionistico \u00e8 anche un modello semplificato che descrive il funzionamento della gestione della previdenza sociale per alcune collettivit\u00e0.\nClassificazione.\nSecondo la Banca Mondiale.\n\u00c8 in uso una classificazione dei sistemi pensionistici scaturita da una pubblicazione della Banca Mondiale del 1994 \"Adverting the Old Age Crisis\".\nPilastro 1 Un sistema obbligatorio pubblico finanziato con le tasse con gestione pubblica;\nPilastro 2 Un sistema obbligatorio privatamente gestito con patrimonio di previdenza;\nPilastro 3 Un sistema volontario privatamente gestito con patrimonio di previdenza, che gestisce i risparmi privati.\nSuccessivamente tale classificazione \u00e8 stata integrata e specificata:\nPilastro 0 Una pensione base finanziata con il gettito fiscale che pu\u00f2 essere universale o sulla prova dei mezzi;\nPilastro 1 Un sistema pensionistico pubblico obbligatorio che \u00e8 finanziato con il gettito fiscale e in alcuni casi gestito con delle riserve finanziarie;\nPilastro 2 Un sistema obbligatorio su base corporativa o individuale con patrimonio di previdenza (fully funded);\nPilastro 3 Un sistema volontario su base corporativa o individuale con patrimonio di previdenza (fully funded), che gestisce i risparmi privati.\nPilastro 4 Un sistema volontario fuori dei sistemi pensionistici con accesso ad una variet\u00e0 di strumenti finanziari e non finanziari.\nI sistemi pensionistici possono essere organizzati in molteplici modi e si distinguono per i seguenti aspetti:\nNatura giuridica dei sistemi pensionistici.\nI sistemi pensionistici possono essere gestiti da:\nRischio economico.\nIl rischio economico pu\u00f2 essere:\nRischio demografico.\nIl rischio demografico pu\u00f2 essere:\nRischio politico.\nIl rischio politico pu\u00f2 essere:\nGli schemi pensionistici.\nGli schemi pensionistici derivano da una combinazione di queste caratteristiche:\nNel dibattito politico culturale sono in uso acronimi che derivano dalla lingua inglese. Non sempre la traduzione italiana \u00e8 completa e descrittiva dei medesimi parametri."}
{"id": "4717304", "revid": "212348", "url": "https://it.wikipedia.org/wiki?curid=4717304", "title": "Ted Strickland", "text": "Biografia.\nCresciuto in una famiglia numerosa e di modeste condizioni economiche, Strickland fu il primo dei figli a frequentare il college. Dopo la laurea in psicologia, esercit\u00f2 per anni la professione di psicologo scolastico nell'Ohio.\nEntrato in politica con il Partito Democratico, Strickland si candid\u00f2 per tre volte consecutive alla Camera dei Rappresentanti nel 1976, 1978 e 1980, venendo sempre sconfitto dagli avversari repubblicani Bill Harsha e Bob McEwen. Nel 1992 si ricandid\u00f2 contro McEwen, che era stato coinvolto in uno scandalo di assegni scoperti che riguardava molti altri politici, riuscendo a sconfiggerlo e a divenire deputato.\nDue anni pi\u00f9 tardi, Strickland chiese la rielezione ma perse di misura contro Frank Cremeans. Nel 1996 si candid\u00f2 di nuovo per il seggio e riusc\u00ec a riconquistarlo sconfiggendo Cremeans. Dopo una competizione molto serrata contro l'allora vicegovernatrice Nancy Hollister nel 1998, Strickland venne rieletto per altri tre mandati.\nNel 2006 Strickland decise di lasciare il Congresso per candidarsi alla carica di governatore dell'Ohio e venne eletto. Quattro anni pi\u00f9 tardi chiese un altro mandato, ma venne sconfitto di misura dall'avversario repubblicano John Kasich.\nDopo la fine della sua carriera pubblica, Strickland ha continuato ad occuparsi di temi politici. Nel 2016 si \u00e8 candidato al Senato contro il senatore reppubblicano uscente dell'Ohio, Rob Portman, ma ha ottenuto solo il 37% a fronte del 58% dell'avversario.\nDal matrimonio con la psicologa Frances Smith non ha avuto figli."}
{"id": "4717311", "revid": "729019", "url": "https://it.wikipedia.org/wiki?curid=4717311", "title": "Aegidientorplatz (Stadtbahn di Hannover)", "text": "La stazione di Aegidientorplatz \u00e8 una stazione sotterranea della Stadtbahn di Hannover, posta sotto l'omonima piazza nel centro cittadino.\nLa stazione \u00e8 servita dai tracciati B e C della rete di Stadtbahn, percorsi complessivamente da 7 linee; in superficie \u00e8 posto il capolinea del tracciato D (di tipo tranviario), servito da 2 linee.\nMovimento.\nLa stazione \u00e8 servita dalle linee 1, 2 e 8 in transito sul tracciato B, e dalle linee 4, 5, 6 e 11 sul tracciato C."}
{"id": "4717329", "revid": "729019", "url": "https://it.wikipedia.org/wiki?curid=4717329", "title": "Citrus junos", "text": "Citrus junos (giapponese \u30e6\u30ba, \u67da, \u67da\u5b50 (\"yuzu\"); coreano \uc720\uc790 (\"yuja\"); entrambi derivati dal cinese \u67da\u5b50, \"y\u00f2uzi\") \u00e8 un albero da frutto distribuito nell'Asia orientale del genere \"Citrus\". Si pensa che sia un ibrido tra il mandarino e il papeda.\nDescrizione.\nIl frutto \u00e8 molto aromatico, il diametro \u00e8 solitamente compreso tra 5,5 e 7,5 centimetri, ma possono arrivare anche a 10 centimetri.\nDistribuzione e habitat.\n\u00c8 originario della Cina centrale e del Tibet. \u00c8 stato introdotto durante la dinastia Tang in Corea e Giappone, nei quali viene coltivato pi\u00f9 estensivamente.\nUtilizzo.\n\u00c8 un frutto che grazie alle particolari propriet\u00e0 organolettiche e al suo caratteristico sapore viene molto utilizzato in cucina, soprattutto in quelle giapponese, coreana e occidentale."}
{"id": "4717332", "revid": "287204", "url": "https://it.wikipedia.org/wiki?curid=4717332", "title": "Jose Meneses", "text": ""}
{"id": "4717341", "revid": "287204", "url": "https://it.wikipedia.org/wiki?curid=4717341", "title": "Juan Gazso", "text": ""}
{"id": "4717342", "revid": "123529725", "url": "https://it.wikipedia.org/wiki?curid=4717342", "title": "Sinagoga vecchia di Livorno", "text": " \nLa sinagoga vecchia di Livorno, oggi scomparsa, sorgeva non lontano da piazza Grande, all'interno della citt\u00e0 pentagonale del Buontalenti (oggi piazza Benamozegh). Costruita nel XVII secolo e pi\u00f9 volte ampliata, secondo le descrizioni d'inizio Novecento, era ritenuta la pi\u00f9 bella d'Europa e la seconda, per dimensioni, dopo quella di Amsterdam. Devastata dai bombardamenti aerei durante la Seconda guerra mondiale, fu definitivamente demolita per far posto alla nuova sinagoga, inaugurata nel 1962.\nStoria.\nNella legge nota come \"Livornina\", finalizzata a favorire lo stabilirsi di mercanti di ogni nazione nella nuova citt\u00e0, il granduca Ferdinando I concesse in particolare agli ebrei il privilegio di abitare nelle citt\u00e0 di Pisa e di Livorno dove quindi non nacquero ghetti, come in altre citt\u00e0 toscane: gli ebrei infatti non erano vincolati dal contratto di azak\u00e0 che prevedeva il solo diritto d'uso degli immobili, ma avevano la possibilit\u00e0 di comprare beni stabili, pertanto si radicano nel tessuto urbano.\nUna vera e propria sinagoga fu eretta a Livorno nel 1603 su progetto di Claudio Cogorano e Alessandro Pieroni, responsabili l'uno delle Fabbriche Militari, l'altro di quelle civili, che realizzano una struttura inizialmente piuttosto modesta e sobria; nel corso del XVII secolo, accrescendosi la presenza ebraica in citt\u00e0, si rende indispensabile un ampliamento.\nNel 1642 si realizz\u00f2 un'ampia sala di preghiera con due ordini di gallerie su progetto di Francesco Cantagallina. A partire dalla seconda met\u00e0 del XVII secolo la sinagoga venne arricchita di arredi e suppellettili. Nell'anno 1700 la comunit\u00e0 ebraica livornese chiese al granduca di accrescere ancora il Tempio, il cui interno venne totalmente demolito e ricostruito con i matronei disposti su tre lati. Altri lavori di ampliamento e di arredo furono eseguiti nel corso del XIX secolo, con la costruzione di una nuova facciata verso sud; intorno al 1926, nel contesto degli sventramenti dei quartieri attorno alla via Cairoli, furono demoliti alcuni dei fabbricati seicenteschi che fiancheggiavano la sinagoga.\nI bombardamenti della seconda guerra mondiale distrussero parzialmente il tempio. Nel dopoguerra si avvi\u00f2 un lungo dibattito circa la possibilit\u00e0 di ricostruirla dov'era e come era o di procedere all'edificazione di un nuovo edificio. Anche per l'intervento di Bruno Zevi, allora membro del Consiglio superiore dei lavori pubblici, la vicenda della ricostruzione pass\u00f2 dalla competenza della comunit\u00e0 livornese a quella dell'Unione delle comunit\u00e0 ebraiche che vide nell'edificazione della nuova sinagoga di Livorno l'occasione per creare dopo la tragedia della guerra un monumento alla vitalit\u00e0 ebraica, che avrebbe assunto un significato simbolico proprio perch\u00e9 coinvolgeva una comunit\u00e0 numerosa, antica e di grande tradizione rabbinica."}
{"id": "4717346", "revid": "339392", "url": "https://it.wikipedia.org/wiki?curid=4717346", "title": "Joe Valachi, i segreti di cosa nostra", "text": ""}
{"id": "4717361", "revid": "599013", "url": "https://it.wikipedia.org/wiki?curid=4717361", "title": "Congregazione della Presentazione della Vergine Maria", "text": "La Congregazione della Presentazione della Vergine Maria (in spagnolo \"Congregaci\u00f3n de la Presentaci\u00f3n de la Virgen Mar\u00eda\") e un istituto religioso femminile di diritto pontificio: le suore di questa congregazione pospongono al loro nome la sigla P.V.M.\nStoria.\nLa congregazione fu fondata Maximiliano Fern\u00e1ndez del Rinc\u00f3n y Soto D\u00e1vila e da Mar\u00eda Teresa de la Asunci\u00f3n Mart\u00ednez y Galindo.\nLa Mart\u00ednez y Galindo, religiosa nel monastero delle clarisse di Baeza, su invito di Fern\u00e1ndez del Rinc\u00f3n lasci\u00f2 l'ordine per dare inizio a un nuovo istituto dedito all'istruzione della giovent\u00f9 femminile: il 12 ottobre 1880 a Granada, insieme con altre sei aspiranti, ricevette l'abito della nuova congregazione.\nLa Mart\u00ednez y Galindo ebbe il titolo di superiora generale, ma fu sempre Fern\u00e1ndez del Rinc\u00f3n a dirigere l'istituto, anche dopo la sua elezione a vescovo di Teruel (1891). I due fondatori morirono entrambi nel 1907.\nLe prime case all'estero vennero aperte dopo il 1947 in Venezuela e nel 1970 fu fondato il loro primo collegio in Uruguay.\nL'istituto ricevette il pontificio decreto di lode il 7 ottobre 1973.\nAttivit\u00e0 e diffusione.\nLe suore si dedicano all'istruzione e all'educazione cristiana della giovent\u00f9.\nOltre che in Spagna, sono presenti in Argentina, Colombia, Messico, Uruguay e Venezuela; la sede generalizia \u00e8 a Granada.\nAlla fine del 2008 la congregazione contava 127 religiose in 21 case."}
{"id": "4717364", "revid": "1305772", "url": "https://it.wikipedia.org/wiki?curid=4717364", "title": "Associazione Nuotatori Brescia 2013-2014", "text": "Organigramma societario.\nDati tratti dal sito ufficiale della societ\u00e0.\nArea direttiva\nArea tecnica pallanuoto\nArea tecnica nuoto\nRisultati.\nLEN Champions League.\nTurno preliminare.\nL'AN Brescia entra in scena direttamente a partire dal turno preliminare, usufruendo di una delle otto \"wild card\".\nDue gironi da sei squadre ciascuno. Si qualificano le prime 3 del girone B e le prime 2 del girone A pi\u00f9 il Barceloneta, squadra ospitante della \"Final Six\". L'AN Brescia \u00e8 inclusa nel girone B.\nCoppa Italia.\nSeconda fase.\nL'AN Brescia, essendo una delle prime quattro squadre del campionato precedente, come da regolamento prende parte alla Coppa Italia partendo dalla seconda fase.\nFinal Four.\nLa \"Final Four\" si \u00e8 disputata interamente a Brescia.\nStatistiche.\n\"Statistiche aggiornate al 30 maggio 2014.\""}
{"id": "4717367", "revid": "80339", "url": "https://it.wikipedia.org/wiki?curid=4717367", "title": "Monti Sikhote Alin", "text": ""}
{"id": "4717374", "revid": "1714743", "url": "https://it.wikipedia.org/wiki?curid=4717374", "title": "Filippo Luigi di Schleswig-Holstein-Sonderburg-Wiesenburg", "text": "Biografia.\nEra il figlio minore di Alessandro di Schleswig-Holstein-Sonderburg e di Dorotea di Schwarzburg-Sondershausen, figlia del conte Giovanni G\u00fcnther I di Schwarzburg-Sondershausen.\nTrascorse la sua giovinezza a Assia. Nel 1663 acquis\u00ec il distretto di Wiesenburg/Mark, con il castello di Wiesenburg e la citt\u00e0 di Kirchberg e 20 villaggi, dall'elettore Giovanni Giorgio II di Sassonia, con il quale intratteneva buoni rapporti. Il castello Wiesenburg divenne la sua residenza e diede il nome alla sua discendenza.\nNel 1668 nomin\u00f2 Johann Winckler come tutore dei suoi figli presso il castello.\nInvest\u00ec nel settore minerario nelle citt\u00e0 di Schneeberg e di Neust\u00e4dtel. Inizialmente non sembr\u00f2 trarne vantaggi economici, ma negli anni 1670 ne ricav\u00f2 grandi profitti e divenne un ricco imprenditore minerario. \nFino al 1672 fu maresciallo e luogotenente imperiale in un reggimento di corazzieri.\nRistruttur\u00f2 completamente il suo castello e nel 1675 lo cedette insieme al feudo per talleri al figlio maggiore, Federico (1651-1724). Nel 1686 acquist\u00f2 la citt\u00e0 di Oberkotzau.\nFino alla sua morte, avvenuta il 10 marzo 1689, visse con il suo vecchio amico Veit Hans Schnorr von Carolsfeld a Schneeberg.\nMatrimoni e figli.\nSi spos\u00f2 la prima volta a Lemgo il 15 novembre del 1643 con Caterina, figlia del conte Cristiano di Waldeck-Wildungen. Dal matrimonio nacquero due figli:\nSi spos\u00f2 la seconda volta con Anna Margherita di Assia-Homburg, figlia di Federico I d'Assia-Homburg il 5 maggio del 1650 a Bad Homburg. Dall'unione nacquero 15 figli:\nFilippo Luigi si spos\u00f2 per la terza volta a Greiz il 28 luglio 1688 con Cristina Maddalena, la figlia del conte Enrico I di Reuss da Obergreiz. Dall'unione non nacquero figli."}
{"id": "4717377", "revid": "62042067", "url": "https://it.wikipedia.org/wiki?curid=4717377", "title": "Libri di testo", "text": ""}
{"id": "4717380", "revid": "858648", "url": "https://it.wikipedia.org/wiki?curid=4717380", "title": "Gangster n\u00ba 1 (film 2000)", "text": ""}
{"id": "4717381", "revid": "767487", "url": "https://it.wikipedia.org/wiki?curid=4717381", "title": "I Do Love You", "text": "I Do Love You \u00e8 il primo album di Billy Stewart, pubblicato dalla Chess Records nel 1965 e prodotto da Roquel Davis. Questo disco raccoglie alcuni singoli usciti qualche anno (e mese) prima.\nMusicisti.\nAltri musicisti non indicati."}
{"id": "4717388", "revid": "729019", "url": "https://it.wikipedia.org/wiki?curid=4717388", "title": "Aeroporto di Ypenburg", "text": "L'Aeroporto di Ypenburg (Olandese: Vliegveld Ypenburg), chiamato in tempi pi\u00f9 recenti Base aerea di Ypenburg, \u00e8 stato un aeroporto nei Paesi Bassi nei pressi della citt\u00e0 de L'Aia. Il codice ICAO era EHYP.\nStoria.\nIl campo di aviazione fu costruito nel 1936 e fu inizialmente utilizzato per scopi ricreativi. Nel 1940, all'inizio della Seconda Guerra Mondiale, le forze tedesche cercarono di impossessarsene, attraverso un bombardamento aereo prima ed un lancio di paracadutisti poi, durante la Battaglia dell'Aia. Questa azione non ebbe comunque successo poich\u00e9, anche se i paracadutisti attaccarono ed occuparono l'edificio principale della base, gli olandesi riuscirono ad impedire che i tedeschi avanzassero verso L'Aia. Dopo che i Paesi Bassi si arresero alla Germania, la Luftwaffe non utilizz\u00f2 pi\u00f9 l'aeroporto per tutto il resto della guerra.\nDopo la guerra, l'aeroporto rimase civile fino al 1955, quando venne trasformato in una base aerea militare. A partire dal 1968, l'operativit\u00e0 dell'aeroporto diminu\u00ec in modo considerevole; la base aerea fu usata principalmente come aeroporto per VIP, in particolare politici, e per la famiglia reale. Nel 1982 fu deciso di chiudere la base ma ci\u00f2 avvenne solo dopo dieci anni, nel 1992 quando fu abbandonato dalla Koninklijke Luchtmacht (Aeronautica Militare Reale dei Paesi Bassi). L'ultimo aereo a lasciare la base fu un aereo militare da trasporto decollato alla volta del Kuwait durante la Guerra del Golfo. Nel 1997, al posto dell'aeroporto, nacque l'area residenziale di Leidschenveen-Ypenburg.\nStato attuale.\nAi giorni d'oggi rimane molto poco delle strutture aeroportuali, fanno eccezione alcuni edifici dell'ex campo militare presso il vecchio ingresso Brasserskade a Nootdorp, sempre in uso al Ministero della Difesa, e la vecchia torre di controllo del traffico aereo in stato di abbandono."}
{"id": "4717393", "revid": "486946", "url": "https://it.wikipedia.org/wiki?curid=4717393", "title": "Olginatese", "text": ""}
{"id": "4717395", "revid": "599013", "url": "https://it.wikipedia.org/wiki?curid=4717395", "title": "The Man Who Made Good", "text": ""}
{"id": "4717398", "revid": "1305772", "url": "https://it.wikipedia.org/wiki?curid=4717398", "title": "Camillo De Lellis (disambigua)", "text": ""}
{"id": "4717407", "revid": "1232112", "url": "https://it.wikipedia.org/wiki?curid=4717407", "title": "Enzo Monteduro", "text": "Biografia.\nEsordisce sullo schermo nel film \"Ciccio perdona... Io no!\" di Marcello Ciorciolini del 1968 con la coppia Franco e Ciccio. Recita soprattutto negli anni settanta in molti film comici o commedie sexy. Continua la sua carriera fino al 1981, per poi riapparire in un film diretto e interpretato da Alberto Sordi, \"Assolto per aver commesso il fatto\" solo nel 1992 nel ruolo di Enzo.\nIl suo ultimo film \u00e8 \"Incontri proibiti\" del 1998, sempre diretto e interpretato da Sordi.\nNumerose le apparizioni in programmi televisivi di variet\u00e0, \"Happy Circus, Happy magic, Forte fortissimo, Crazy Boat, Porto Matto, I fatti vostri,\" trasmessi dalla Rai.\nPartecipazione alla serie TV \"Topo Gigio gira il mondo in ottanta giorni\", prodotto dalla Rai."}
{"id": "4717408", "revid": "587663", "url": "https://it.wikipedia.org/wiki?curid=4717408", "title": "Scaricatore Busca-Biraga", "text": "Lo Scaricatore Busca-Biraga \u00e8 un canale artificiale che scorre in provincia di Pavia, attraversando i comuni di Robbio, Confienza e Palestro.\nPercorso.\nIl canale trae origine dalle acque delle rogge Busca e Biraga, in comune di Confienza. Successivamente scorre in direzione ovest, attraversando una piccola porzione del comune di Robbio.Subito dopo piega verso sud, attraversando il comune di Palestro; qui sovrapassa la roggia Gamarra ed il roggione di Sartirana tramite un ponte-canale e sfocia nel Sesia poco dopo la presa del roggione stesso.\nCaratteristiche.\nLa sua portata massima \u00e8 di 40 m\u00b3/s; la sua funzione principale \u00e8, oltre ad irrigare il comprensorio tra il Sesia e Confienza, diminuire la portata delle due rogge in caso di piena.\nIl tratto terminale dello scaricatore, sito in comune di Palestro, scorre nelle immediate vicinanze del fiume Sesia; in caso di piena, l'acqua del Sesia si scarica nel canale, provocando numerose rotture nel corso degli anni. L'Est Sesia ha quindi finanziato, con la regione Piemonte, i lavori di rifacimento del canale per incrementare il deflusso delle acque e soprattutto per evitare danni a cose e/o a persone"}
{"id": "4717414", "revid": "1305772", "url": "https://it.wikipedia.org/wiki?curid=4717414", "title": "Chunyun", "text": "Chunyun (cinese tradizionale: \u6625\u904b; cinese semplificato: \u6625\u8fd0; pinyin: \"Ch\u016bny\u00f9n\"), conosciuta anche come la stagione turistica della Festa di Primavera o il periodo di \"Chunyun\", \u00e8 un periodo di viaggi in Cina con volumi di traffico estremamente elevati, intorno all'epoca del Capodanno cinese. Il periodo comincia solitamente 15 giorni prima del Capodanno lunare e dura per circa 40 giorni. Il numero dei passeggeri in viaggio durante il periodo di Chunyun ha superato la popolazione cinese, raggiungendo oltre 2 miliardi nel 2008. \u00c8 stata definita la pi\u00f9 grande migrazione umana annuale del mondo. Il trasporto ferroviario sperimenta la sfida pi\u00f9 pesante durante il periodo, e sono emersi una miriade di problemi sociali.\nOrigine.\nTre fattori principali sono responsabili dell'accresciuto volume di traffico durante il periodo di Chunyun.\nPrimo, \u00e8 una tradizione consolidata per la maggior parte dei Cinesi riunirsi con le loro famiglie durante il Capodanno cinese. La gente ritorna a casa dal lavoro o dallo studio per fare un pranzo di riunione con le loro famiglie alla vigilia di Capodanno. Dalle riforme economiche cinesi della fine degli anni 1970, sono emerse nuove opportunit\u00e0 economiche, spesso a considerevole distanza dalle citt\u00e0 di origine delle persone. Luoghi come la Zone Economiche Specialie le ricche regioni costiere offrono occupazione e, spesso, uno stile di vita pi\u00f9 ricercato. Conseguentemente, c'\u00e8 stata una massiccia migrazione dalle aree rurali a quelle urbane nel corso degli ultimi decenni, che richiama alla mente altre rivoluzioni industriali nel mondo. Il numero di questi lavoratori migranti era stimato in 50 milioni nel 1990 e ufficiosamente da 150 a 200 milioni nel 2000.\nDurante il periodo di Chunyun, molti di questi lavoratori ritornano alle loro citt\u00e0 di origine.\nSecondo, le riforme dell'istruzione cinesi hanno aumentato il numero di studenti universitari, che spesso studiano fuori dalla loro citt\u00e0 di origine. Il periodo di vacanza della Festa di Primavera Spring Festival cade intorno allo stesso intervallo temporale della loro pausa invernale. Tra i 194 milioni di passeggeri ferroviari del periodo di Chunyun del 2006 vi erano 6,95 milioni di studenti universitari.\nInfine, poich\u00e9 il periodo della Festa di Primavera \u00e8 tra i due periodi di vacanza di durata settimanale della Repubblica Popolare Cinese (l'altro essendo la Festa nazionale, il 1\u00ba ottobre), molte persone scelgono di viaggiare per diletto intorno a questo periodo. Il turismo nella Cina continentale sta raggiungendo livelli record, aggiungendo ulteriore pressione al sistema di trasporto.\nQuesti fattori esacerbano gli attuali problemi dei sistemi di trasporto interurbani della Cina. La rete ferroviaria \u00e8 insufficiente a gestire il numero di passeggeri, e non raggiunge abbastanza luoghi. Le localit\u00e0 non servite dalla ferrovia devono fare affidamento sul trasporto degli autobus, che affronta problemi come attrezzature e reti stradali inadeguate.\nImpatto sui sistemi di trasporto e problemi relativi.\nLe modalit\u00e0 di trasporto pi\u00f9 coinvolte sono i sistemi di trasporto passeggeri di superficie tra le citt\u00e0, vale a dire le reti ferroviarie e stradali. La maggior parte dei cittadini della classe media cinese non possono permettersi facilmente il trasporto aereo. I trasporti internazionali, urbani e per via d'acqua sono lievemente coinvolti. Fino al 2007, a causa dell'alta domanda, i prezzi dei biglietti sono aumentati durante il periodo. Nel periodo di Chunyun del 2007 (4 febbraio-14 marzo), tuttavia, il governo impose regolamenti severi contro i prezzi gonfiati dei biglietti ferroviari.\nNel 2012, il governo della RPC annunci\u00f2 che le autostrade nazionali sarebbero state a pedaggio gratuito per la Settimana d'oro, e come risultato 86 milioni di persone viaggiarono per strada (un aumento del 13% in confronto all'anno precedente). Lo stesso anno, 7,6 milioni di persone viaggiarono tramite linee aeree interne, e 60,9 milioni di persone tramite ferrovia.\nFerrovia e autobus.\nIl Ministero delle ferrovie stim\u00f2 che 340 milioni di passeggeri avrebbero preso i treni durante il periodo di Chunyun del 2009. Tuttavia, la capacit\u00e0 giornaliera media del sistema ferroviario cinese \u00e8 di 3,4 milioni. La scarsit\u00e0 di risorse ferroviarie condusse molti passeggeri a pagare biglietti a prezzo doppio o perfino triplo dai bagarini o ad aspettare in fila per pi\u00f9 di una giornata nelle stazioni dei treni.\nA causa del periodo di attesa estremamente lungo, molti clienti diventano frustrati e cercano soluzioni per saltare la fila, spesso producendo come risultato dei conflitti. Si vede spesso azzuffarsi nei posti dove c'\u00e8 fila, e quando la gente si avvicina alla biglietteria, aumentano spinte e spintoni. Gli addetti alla biglietteria oberati di lavoro sono generalmente frustrati dalla natura ripetitiva e noiosa del loro lavoro, che, nella maggior parte dei luoghi del paese, arriva ogni volta in lunghi turni, e perci\u00f2 trasmette ai clienti un'immagine largamente negativa e frustrata. Alle richieste dei clienti non si risponde sempre correttamente o affatto; inoltre, poich\u00e9 ai clienti non si offrono molte opzioni, se si concede tempo all'indecisione il cliente di solito \u00e8 spinto da parte dalla persona successiva della fila. Lo stesso problema si trova con le linee telefoniche, che risparmiano l'ansia di aspettare in fila, ma sono fortemente sovraccariche e l'accoglienza \u00e8 spesso brusca quando un gestore della biglietteria finalmente prende la telefonata dopo parecchie ore di attesa. A Shenzhen si stima che biglietti validi per 23 giorni possono andare via nel giro di 14 minuti se il telefono fosse l'unico metodo impiegato. Un sistema internet \u00e8 presente, ma a volte inadeguato.\nPer corrispondere alla domanda, durante questo periodo sono attivati centinaia di \"treni temporanei\" (\"Linke\") e centinaia di migliaia di autobus temporanei, il numero delle biglietterie \u00e8 aumentato e i periodi di vendita sono estesi per fare fronte alla domanda, con botteghini temporanei che spuntano fuori. Sono organizzati ordini in lotti dalle scuole e dalle fabbriche per distribuire i biglietti in anticipo. Queste misure, tuttavia, sono generalmente inadeguate e spesso sabotate. Per esempio, durante il periodo di Chunyun del 2005, le biglietterie di Shenzhen avevano decine di linee telefoniche, e a volte ricevevano milioni di chiamate all'ora. Nell'area di Canton, il numero di chiamate raggiunse 19,91 milioni l'ora. La compagnia ferrovia locale, il Guangzhou Railway Group, aument\u00f2 il numero di linee telefoniche nelle sue biglietterie a 8.000 nel periodo di Chunyun del 2006.\nA causa della natura essenziale dei biglietti ferroviari cinesi e delle blande limitazioni fissate sul numero di \"biglietti in piedi\" (che sono essenzialmente un passi per salire su una vettura ferroviaria affollata), i bagarini (\"piaofanzi\" \u7968\u8d29\u5b50 o \"huangniu\" \u9ec4\u725b, lett. \"toro giallo\" in cinese) fanno grandi profitti durante il periodo di Chunyun. Sono emerse organizzazioni di bagarini, e i bagarini dentro questa rete, talora intricata, lavorano collettivamente per trarre il massimo guadagno dai biglietti. Fanno incetta di biglietti in grandi numeri pochi minuti dopo che sono andati in vendita, e poi li smerciano dentro e fuori dalla stazione dei treni a prezzi fortemente gonfiati. \u00c8 emerso un problema significativo anche con il commercio illegale di biglietti attraverso la modifica di biglietti obsoleti o perfino la stampa di biglietti chiaramente falsi usando la tecnologia informatica. Sebbene siano messe in atto misure per prevenire i falsi biglietti, i passeggeri che acquistano i biglietti diventano estremamente frustrati quando l'autenticit\u00e0 dei loro biglietti \u00e8 contestata soltanto all'arrivo del controllore, ci\u00f2 che sarebbe minuti prima di salire. A causa del peggioramento del problema, il governo ha emesso molti avvisi e ha cominciato varie campagne per imporre un giro di vite contro i bagarini. Sfortunatamente, a causa della natura complicata del problema e delle reti sociali che circondano le organizzazioni dei bagarini, la polizia e le altre autorit\u00e0 che si ritiene siano responsabili del giro di vite spesso diventano coinvolti loro stessi nell'attivit\u00e0 illecita, e prendono molte tangenti dai bagarini.\nSi \u00e8 sviluppato anche un significativo rischio per la sicurezza durante la stagione di Chunyun. Furti, rapine, truffe e altri crimini sono i pi\u00f9 flagranti durante questo periodo. La sorveglianza dei passeggeri e i controlli sui bagagli diventano pi\u00f9 rigidi. La credenza comune sulla sicurezza dei viaggi ferroviari \u00e8 minata dal fatto che molte carrozze ferroviarie sono gravemente affollate. Le compagnie degli autobus, per guadagnare un maggiore profitto, fanno lavorare eccessivamente gli autisti degli autobus su orari irregolari, sovraccaricando persone ad ogni giro e causando un pi\u00f9 alto tasso di incidenti. Anche i treni affrontano un problema di orari, poich\u00e9 una rete sovraffollata non pu\u00f2 assicurare l'accuratezza complessiva degli orari dei treni, e alcuni treni hanno abitualmente ore di ritardo ogni volta, causando disagio e frustrazione nei passeggeri. Il governo ha cominciato ad approvare una legislazione per regolamentare i ritardi ferroviari e per rendere obbligatori avvisi e scuse pubbliche per i treni in ritardo.\nIl flusso dei passeggeri durante il periodo di Chunyun \u00e8 solitamente squilibrato. Prima della Festa di Primavera, i passeggeri di solito si radunano nelle citt\u00e0 costiere sviluppate, nelle citt\u00e0 di scambio ferroviario come Pechino e Canton, e fondamentalmente fluiscono dalle aree urbane a quelle rurali. La direzione del flusso dei passeggeri si inverte dopo la Festa di Primavera. Per giunta, il flusso dei passeggeri \u00e8 molto sensibile alle perturbazioni, come il maltempo. A partire dal 2007, i biglietti del treno di andata e ritorno sono stati disponibili per gli studenti universitari.\nViolente tempeste di neve alla fine di gennaio 2008 lasciarono a terra molte migliaia di lavoratori migranti mentre tentavano di tornare a casa. In un certo momento oltre 100.000 persone erano nella principale stazione ferroviaria della citt\u00e0 meridionale di Canton. Circa 1,3 milioni di truppe di riservisti furono distaccati in tutto il paese per liberare le strade e le linee ferroviarie bloccate e mettere le persone in condizione di viaggiare.\nRichiesta di \"nome reale e documento d'identit\u00e0\" per i biglietti del treno.\nMalgrado l'iniziale opposizione del Ministero delle Ferrovie cinese, i biglietti del treno furono aggiornati alla fine del 2009 per inserire i codici QR su un biglietto, consentendo cos\u00ec di immagazzinare informazioni personali. Questo avrebbe collegato il biglietto al suo acquirente legale, spianando la strada per una richiesta di \"nome reale e documento d'identit\u00e0\" da mettere in atto. Tale politica entr\u00f2 in vigore su base sperimentale a cominciare all'inizio del 2010 (per la durata del periodo di Chunyun su tutti i treni ad alta velocit\u00e0). Nel 2011, la richiesta di \"nome reale e documento d'identit\u00e0\" si espanse ad altre citt\u00e0 della Cina, e fu reso permanente per la ferrovia ad alta velocit\u00e0 Wuhan-Canton anche dopo il periodo di Chunyun. La chiesta divenne obbligatoria per tutti i treni ad alta velocit\u00e0 CRH con effetto dal 1\u00ba giugno 2011 e fu espansa a quasi tutti i treni passeggeri il 1\u00ba gennaio 2012. \u00c8 ora politica del personale delle stazioni e della polizia ferroviaria controllare tutti i passeggeri facendo un riscontro con il loro documento d'identit\u00e0 e negare il permesso di salire a quelli senza biglietto o senza documento d'identit\u00e0 collegato.\nCome risultato, le stazioni interessate da un grande flusso di passeggeri, come la Stazione ovest di Pechino, sono obbligate a installare sportelli supplementari per il controllo dei biglietti per permettere soltanto ai possessori legali dei biglietti del treno di entrare nell'area di attesa o nell'area stessa della stazione, specialmente durante il picco dei viaggi della Festa di Primavera. Il risultato \u00e8 stata l'esigenza per un maggior numero di passeggeri di arrivare prima alle stazioni. Ci\u00f2 non ha sradicato completamente i bagarini, ma ne ha ridotto significativamente l'attivit\u00e0.\nAereo.\nIl trasporto aereo \u00e8 meno colpito poich\u00e9 la maggior parte dei viaggiatori sono lavoratori che non possono permettersi l'aereo, ma nondimeno l'impatto di Chunyun sta aumentando. Nel 2008 grosso modo 28 milioni di passeggeri usarono il trasporto aereo come loro metodo di viaggio all'interno della Cina. La Xiamen Airlines, ad esempio, aggiunse quasi 210 voli alla sua lista durante il periodo di Chunyun, con trenta voli collocati specificamente a Hong Kong e Macao e altri dieci voli per destinazioni internazionali in Asia sud-orientale e Corea. Anche i voli attraverso lo stretto tra Taiwan e la Cina continentale erano permessi durante questo periodo prima che fossero stabiliti voli regolari per tutto l'anno. Per prevenire gli incidenti dell'aria, il governo cinese ha introdotto regolamenti molto rigidi sul divieto di sovraccaricare gli aeroplani. L'Amministrazione dell'Aviazione Civile della Cina (CAAC) stimava che almeno 36 milioni di passeggeri avrebbero volato durante il periodo di Chunyun del 2009.\nTaiwan.\nAnche a Taiwan, i viaggi di primavera sono un evento di grande importanza. La maggioranza dei trasporti nella Taiwan occidentale sono viaggi su lunga distanza in direzione nord-sud tra il nord urbanizzato e le citt\u00e0 di origine del sud rurale. I trasporti nella Taiwan orientale e quelli fra Taiwan e le isole sono meno convenienti. I voli attraverso lo stretto fra Taiwan e la Cina continentale cominciarono nel 2003 come parte della politica dei Tre collegamenti, perlopi\u00f9 per gli \"uomini d'affari taiwanesi\" che ritornano a Taiwan per il nuovo anno.\nAnche i trasporti prima della vigilia di Capodanno a Taiwan ovest sono per la maggior parte viaggi su lunga distanza, nei quali le persone si spostano dai grandi centri urbani del nord alle citt\u00e0 di origine nel sud rurale. Dopo la vigilia di Capodanno ci sono molte escursioni locali di famiglie per tutto il periodo delle vacanze. Il secondo e il terzo giorno, c'\u00e8 una seconda ondata di viaggi su medio-lunga distanza quando le famiglie vanno nelle citt\u00e0 di origine delle mogli. In prossimit\u00e0 della fine delle vacanze c'\u00e8 un'ondata di viaggi di ritorno diretti a nord che \u00e8 meno concentrata dei viaggi diretti a sud. Nel 2012 il secondo giorno del nuovo anno lunare ci sono state 3 milioni di auto stimate sulle superstrade dell'isola, e l'ottavo giorno (il venerd\u00ec della settimana di vacanza) ci sono stati \"2,7 milioni di veicoli, circa 1,7 volte il volume di traffico medio giornaliero di circa 1,6 milioni.\""}
{"id": "4717417", "revid": "599013", "url": "https://it.wikipedia.org/wiki?curid=4717417", "title": "South Sea Love", "text": ""}
{"id": "4717419", "revid": "110157", "url": "https://it.wikipedia.org/wiki?curid=4717419", "title": "Unbelievable (Billy Stewart)", "text": "Unbelievable \u00e8 il secondo album di Billy Stewart, pubblicato dalla Chess Records nel 1965 e prodotto da Billy Davis."}
{"id": "4717432", "revid": "1522738", "url": "https://it.wikipedia.org/wiki?curid=4717432", "title": "Repubblica socialista sovietica autonoma di Tuva", "text": ""}
{"id": "4717434", "revid": "974381", "url": "https://it.wikipedia.org/wiki?curid=4717434", "title": "The Everlasting Gaze", "text": "The Everlasting Gaze \u00e8 un brano scritto da Billy Corgan e registrato dagli The Smashing Pumpkins. \u00c8 la traccia di apertura dell'album della band Machina/The Machines of God, pubblicato nel 2000.\nIl brano.\nIl brano \u00e8 stato pubblicato come primo singolo del Nord America il 9 dicembre 1999.\nDurante la registrazione di Machina / The Machines Of God , una prima versione di questa canzone con testi molto diversi aveva il titolo provvisorio di \"Disco King\". La versione definitiva della canzone mantiene un uso costante di insolite battute di charleston. Il coro finale \u00e8 stato tagliato dalla versione definitiva, tuttavia \u00e8 stato aggiunto un coro a cappella.\nSi \u00e8 classificato al 4\u00ba posto nella classifica Modern Rock Tracks e 14\u00ba nella U.S. Rocks Songs negli Stati Uniti.\nIl brano \u00e8 stato inserito nel videogioco Guitar Hero: World Tour, come traccia scaricabile.\nVideo.\nIl video musicale \u00e8 stato diretto da Jonas \u00c5kerlund ed \u00e8 una performance della band, la prima con Melissa Auf Der Maur al basso, dopo l'uscita di D'arcy Wretzky dal gruppo.\nNel video tutti i membri del gruppo suonano strumenti neri: Iha e la Auf Der Maur sono vestiti di bianco, mentre Chamberlin e Corgan in nero e quest'ultimo suona, con i guanti, una chitarra Gibson SG con solo le tre corde pi\u00f9 basse. Nel finale tutti distruggono i propri strumenti. Inizialmente la band contatt\u00f2 Jonathan Dayton e Valerie Faris per la regia.\nFormazione.\nHanno partecipato alle registrazioni, secondo le note dell'album:"}
{"id": "4717437", "revid": "1996561", "url": "https://it.wikipedia.org/wiki?curid=4717437", "title": "Lo spacciatore di carne", "text": "Lo spacciatore di carne \u00e8 il primo romanzo di Giuliano Sangiorgi, frontman dei Negramaro, pubblicato nel 2012 da Einaudi Editore.\nNel 2013 ha vinto il Premio Lunezia Menzione Speciale 2013 per la coerenza letteraria.\nTrama.\nEdoardo, universitario pugliese a Bologna, racconta la storia della propria pazzia amorosa. All'et\u00e0 di cinque anni, assiste per la prima volta all'uccisione di un agnello dal padre macellaio; questo avvenimento, in particolare l'orrore suscitato dalla visione del sangue, sembrer\u00e0 perseguitarlo e lo lascer\u00e0 segnato anche una volta divenuto adulto. Durante un viaggio in treno incontra Stella, di cui si innamora all'istante e con cui intraprende una relazione appassionata. \u00c8 lei che lo condurr\u00e0 nel \"tunnel\" della droga. Quando Stella tradir\u00e0 Edoardo, per giunta con il suo amico, inizier\u00e0 per il giovane un'ossessione per la carne, regolarmente spedita dal padre, che egli spaccer\u00e0 in cambio della droga."}
{"id": "4717440", "revid": "554814", "url": "https://it.wikipedia.org/wiki?curid=4717440", "title": "Pippo Oriani", "text": "Biografia.\nGiuseppe Oriani (detto Pippo) nasce a Torino nel 1909 da una famiglia di imprenditori edili. Sin da giovane \u00e8 attratto dal disegno e dell'arte.\nDopo aver iniziato gli studi di architettura, presso la Scuola Superiore di Architettura, si avvicin\u00f2 alla ricerca pittorica, aderendo nel 1928 al gruppo futurista torinese di Enrico Prampolini. \nDal 1930 al 1936 \u00e8 a Parigi ove frequenta Gino Severini e gli altri \u201cartisti italiani a Parigi\u201d.\nNel 1931 si avvicina all'Aeropittura. Torn\u00f2 nuovamente ai canoni espressionisti, mentre a partire dal secondo dopoguerra speriment\u00f2 un linguaggio pittorico in ambito postcubista, dal carattere arcaico e primitivo (con il ciclo \u201cpresenze umane\u201d).\n\u00c8 presente con alcune sue opere a varie Biennali di Venezia: 1930, 1932, 1934, 1936, 1938 e 1940 e partecipa alla I\u00b0 e II\u00b0 edizione della Quadriennale di Roma.\nAttivit\u00e0.\nPittore del \"Secondo futurismo\" dal 1928, grazie alla protezione di Prampolini, rimase in attivit\u00e0 fino al secondo dopoguerra. \nNella carriera di Oriani, cruciale \u00e8 la sua adesione nel 1931 all'Aeropittura, in parallelo con gli artisti a lui affini come Fillia e Prampolini, col quale espose a Parigi alla mostra \"Prampolini et les aeropeintre futuristes italiens\".\nSi interess\u00f2 anche al cinema, realizzando a Parigi con gli scrittori Cordero e Martina fra il 1931 e il 1933 il film \"Vitesse\", celebrazione del mito futurista della velocit\u00e0, poi andato perduto e recuperato parzialmente nel 1996 dal Centro Sperimentale di Cinematografia. \nNel dopoguerra svolse l'attivit\u00e0 di architetto e di arredatore. \nTorn\u00f2 alla pittura nei primi anni '50 del novecento, rivisitando la sua attivit\u00e0 del periodo parigino e con la creazione di un nuovo ciclo, quello delle \"presenze umane\".\nCelebri sono le sue maschere (Arlecchino, Pulcinella, etc.) e le nature morte (di impronta futurista). \nGiuseppe Oriani si \u00e8 espresso con le tecniche del disegno, oltre che con l'olio e con l'encausto.\nOriani \u00e8 stato anche giornalista e caporedattore delle riviste: \"Citt\u00e0 nuova\", \"Natura e Citt\u00e0 futurista\", oltre ad essere collaboratore di quotidiani quali \"Il Secolo XIX\" e \"L'Ambrosiano\".\nGli eredi hanno dato vita nel 1966 in Belgio e dal 2009 in Canada alla Fondation Oriani, dedicata alla divulgazione della sua opera e alla cura di un archivio e di un catalogo generale del Maestro."}
{"id": "4717449", "revid": "372624", "url": "https://it.wikipedia.org/wiki?curid=4717449", "title": "Ebrei cattolici", "text": "Gli ebrei cattolici o cattolici ebrei (in ebraico \u05e2\u05d1\u05e8\u05d9\u05dd \u05e7\u05ea\u05d5\u05dc\u05d9\u05dd, \"Ivr\u00edm Qathol\u00edm\"), anche detti cattolici di tradizione ebraica, sono un movimento d'ispirazione giudeo-cristiana formato da ebrei che si sono convertiti al cattolicesimo conservando tuttavia regole, tradizioni, usanze, pratiche e cultura ebraiche, poste sotto la dottrina della Chiesa cattolica. Il termine \u00e8 stato coniato dal prete Elias Friedman, il quale era lui stesso un ebreo convertito al cristianesimo.\nNella Terra Santa, sono riuniti all'interno Vicariato San Giacomo per i cattolici di lingua ebraica in Israele\nUna realt\u00e0 differente \u00e8 quella costituita dai giudeo-messianici, che sono anch'essi un gruppo d'ispirazione giudeo-cristiana ma nato nel contesto dell'evangelicalismo.\nIdentit\u00e0.\nIl movimento ebreo cattolico fa parte della Chiesa cattolica ed \u00e8 in piena comunione col papa. Uno dei punti di differenziazione con il resto della cristianit\u00e0 risiede nelle pratiche liturgiche; per esempio, il calendario degli ebrei cattolici presenta alcune differenze rispetto a quello latino, perch\u00e9 essi celebrano anche le festivit\u00e0 ebraiche.\nGli ebrei cattolici celebrano le varie feste ebraiche come Pesach, Rosh Hashana, Shavuot ecc., pregano indossando gli abiti rituali ebraici (tallit, tefillin e kippah), utilizzano le mezuzah e rispettano le mitzvot contenute all'interno della Legge mosaica come segno della loro eredit\u00e0 culturale ebraica. In sostanza, quando le festivit\u00e0 e le pratiche ebraiche non entrano in conflitto con la tradizione cattolica, vengono comunque mantenute per ragioni etniche.\nOltre alle persone di origine ebraica che sono state battezzate nella Chiesa cattolica e rimangono in essa volontariamente, spesso si definiscono ebrei cattolici anche coloro che, pur non essendo di origini ebraiche, sono a contatto con la lingua, la cultura, la religione e la spiritualit\u00e0 ebraica e collaborano con associazioni di questo genere.\nStoria e origini.\nSebbene gli ebrei cattolici abbiano cominciato ad aumentare e a riunirsi in comunit\u00e0 o in associazioni vere e proprie solo a partire dal XX secolo, essi esistevano gi\u00e0 durante il medioevo ma erano bollati come \"giudei convertiti\" o \"nuovi cristiani\" nelle varie zone dell'Europa e del Medio Oriente; solo di recente hanno cominciato ad essere chiamati \"giudeo-cristiani\" o \"giudeo-cattolici\". \nSecondo Elias Friedman, fondatore dell'Association of Hebrew Catholics (AHC), queste denominazioni non devono essere pi\u00f9 utilizzate, siccome \"il termine \"giudeo\" (in inglese \"Jew\") si usa, come storicamente fu, per riferirsi a coloro che accettano la legge religiosa ebraica\" e \"la parola \"ebreo\" (in inglese \"Hebrew\"), dall'altro lato, si riferisce al popolo dell'elezione, sia che accettino la legge rabbinica o no\".\nDi conseguenza Friedman afferma che gli ebrei cattolici \"non si devono chiamare \"giudeo-cristiani\" o \"giudeo-cattolici\", ma \"ebrei cristiani\" o \"ebrei cattolici\", perch\u00e9 non sono giappi\u00f9 sotto la legge rabbinica, ma concepiscono se stessi come parte permanente del popolo dell'elezione\".\nGli ebrei cattolici sono costituiti sia da persone di origine ebraica che non. La maggior parte sono discendenti di lavoratori stranieri che erano gi\u00e0 cattolici, ma nati e cresciuti in Israele, e che inoltre erano di madrelingua ebraica. Le principali associazioni di ebrei cattolici sono l'Association of Hebrew Catholics (AHC), la Remnant Of Israel (ROI) e la Miriam Bat Tzion. L'AHC e la ROI sono organizzazioni in cui si parla inglese, mentre nella Miriam Bat Tzion si parla francese. Esiste anche una comunit\u00e0 ebreo-cattolica di lingua spagnola che risiede a Maracay, in Venezuela.\nHalakhah.\nSecondo Bloomer in merito all'halakhah (2008): \"C'\u00e8 un'ampia gamma di ebrei cattolici. Da quelli che non osservano molto dei costumi ebraici fino a quelli che [li] osservano nella stessa maniera degli ebrei ortodossi. Ci sono molte opinioni differenti ma tutti loro cercano di accettarsi l'un l'altro, qualunque sia il loro livello di osservanza\".\nDiffusione.\nDavid Moss, attuale presidente dell'AHC, ha affermato che in totale gli ebrei cattolici sono circa 10.000. I paesi con il maggior numero di ebrei cattolici sono gli Stati Uniti d'America e Israele, ma esistono delle comunit\u00e0 anche in Canada, Spagna, Francia, Italia, Australia, Belgio, Portogallo, Paesi Bassi, Polonia, Ungheria, Regno Unito, Venezuela, Colombia, Cile, Per\u00f9, Argentina, Messico, Germania, Sudafrica e Brasile."}
{"id": "4717461", "revid": "591760", "url": "https://it.wikipedia.org/wiki?curid=4717461", "title": "Giorgio Surjan", "text": ""}
{"id": "4717467", "revid": "1573940", "url": "https://it.wikipedia.org/wiki?curid=4717467", "title": "Conus geographus", "text": "Il cono geografico (Conus geographus ) \u00e8 un mollusco gasteropode marino appartenente alla famiglia Conidae, diffuso nell'Oceano Indiano e nel Pacifico.\nDescrizione.\nLa specie \u00e8 caratterizzata da una proboscide estendibile con cui inietta il suo veleno nelle sue prede (piccoli pesci e molluschi). Pu\u00f2 usare il suo veleno anche per difesa, per questo occorre maneggiarlo con molta attenzione.\nIl Conus gegrapicus ha una conchiglia larga, sottile, lunga fino a 15\u00a0cm. Il colore della sua conchiglia pu\u00f2 essere rosso, rosa, bianco, marrone. Questi colori sono uniti tra loro con screziature particolarmente gradevoli alla vista, non a caso \u00e8 molto apprezzato dai collezionisti. Rispetto ad altre conchiglie ha le spire piuttosto appiattite.\nBiologia.\nIl veleno di questa specie di \"Conus\" \u00e8 particolarmente potente ed \u00e8 in grado di uccidere un uomo. Particolarmente complesso, \u00e8 caratterizzato dalla presenza di centinaia di tossine diverse (conotossine, conantochine ecc.) ad azione prevalentemente neurotossica, agendo sulla permeabilit\u00e0 dei canali voltaggio-dipendenti a livello sistemico (ad esempio, la tossina polipeptidica \u03c9-conotossina-GVIA presente nel veleno di questo mollusco produce un blocco selettivo e irreversibile dei canali del calcio di tipo N esitando con effetti antipertensivi e analgesici). Non esistono antidoti specifici per il veleno di questa specie.\nDistribuzione e habitat.\nQuesta specie \u00e8 diffusa nel mar Rosso al largo delle isole Chagos, nell'oceano Indiano, quindi nei mari del Madagascar, Mauritius, Mozambico e Tanzania. Si trovano anche nella zona Indo-pacifica ed in Australia."}
{"id": "4717484", "revid": "124790781", "url": "https://it.wikipedia.org/wiki?curid=4717484", "title": "I pi\u00f9 grandi successi (Stadio)", "text": "I pi\u00f9 grandi successi \u00e8 l'ottava raccolta degli Stadio, pubblicata e distribuita dalla Sony Music Italia (catalogo 88697835592) il 3 maggio 2011. \u00c8 anche disponibile per il download in formato digitale.\nIl disco.\nI tre CD contengono prevalentemente brani risalenti al periodo di contratto del gruppo con la RCA Italiana e sono stati pubblicati per la linea \"Flashback: i grandi successi originali\" da Sony Music con l'intento di raccogliere su CD, senza rimasterizzazione, vecchi successi non ancora disponibili su questo supporto.\nNessun inedito, n\u00e9 singolo estratto.\nTracce.\nGli autori del testo precedono i compositori della musica da cui sono separati con un trattino. Nessun trattino significa contemporaneamente autori e compositori.L'anno \u00e8 quello di pubblicazione dell'album che contiene il brano."}
{"id": "4717486", "revid": "110157", "url": "https://it.wikipedia.org/wiki?curid=4717486", "title": "La strada verso casa (romanzo)", "text": "La strada verso casa \u00e8 il settimo romanzo dell'autore italiano Fabio Volo, pubblicato il 22 ottobre 2013.\nA dicembre 2013 il romanzo \u00e8 arrivato a vendere oltre 550.000 copie.\nTrama.\nLa storia parla di Andrea e Marco, due fratelli separati l'uno dall'altro da due caratteri completamente diversi sin da ragazzi. Dopo la sofferta morte della madre, Marco ha preso sempre pi\u00f9 le distanze dal fratello e dal padre, sino a quando parte per Londra, dove negli anni si costruisce una nuova vita diventando proprietario di un ristorante italiano in citt\u00e0. Andrea, invece, continua gli studi e si laurea in ingegneria, per poi sposarsi con Daniela, conosciuta da poco pi\u00f9 di un anno. Marco torna dopo molto tempo a casa sua, in Italia, quando il padre viene ricoverato in seguito alla rottura di un femore. Dopo alcuni accertamenti, per\u00f2 si viene a sapere che egli sta manifestando i primi sintomi di una malattia mentale degenerativa. Marco rimane quindi per qualche tempo con lui, approfittando dell'occasione per riallacciare il legame con suo fratello Andrea e con la sua ex fidanzata che non vedeva da anni, e che in cuor suo ha sempre amato negandolo a s\u00e9 stesso.\nPersonaggi.\nL'intero racconto ruota attorno ai due fratelli Marco e Andrea, dei quali vengono narrate le vicende nello stesso capitolo o, pi\u00f9 spesso, in capitoli separati. Attorno a loro sono sviluppate le figure di altri personaggi, pi\u00f9 o meno importanti, che incidono sul loro progressivo cambiamento nel corso del romanzo.\nAnalisi.\nFabio Volo ha iniziato a lavorare al romanzo verso la fine del 2012, quando si sposta a New York per iniziare la sua stesura. L'autore annuncia la data di pubblicazione del libro il 4 ottobre 2013 sulla sua pagina Facebook. Sempre su Facebook, l'8 ottobre pubblica la copertina, realizzata come per i precedenti libri da Volo stesso. Essa consiste in una foto di una maglietta bianca appesa ad un appendiabiti. Volo ha motivato questa scelta dichiarando che descrive in breve la storia, che \u00e8 intima e maschia. Il libro non \u00e8 scritto in prima persona come \u00e8 tipico nello stile di scrittura di Fabio Volo, ma in terza persona. Egli ha descritto cos\u00ec l'opera:"}
{"id": "4717492", "revid": "767487", "url": "https://it.wikipedia.org/wiki?curid=4717492", "title": "Should a Wife Forgive?", "text": "Should a Wife Forgive? \u00e8 un film muto del 1915 diretto da Henry King.\nTrama.\nJack Holmes accompagna Alfred Bedford, un suo vecchio compagno di scuola, in una sala da ballo dove lavora l'amante di Alfred, Rose. Jack rimane affascinato dalla donna e, per lei, comincia a trascurare la moglie Mary. Quest'ultima si mette a spiare il marito e una sera lo vede a teatro insieme all'altra donna. Fingendo di essere una reporter, Mary riesce a entrare nell'appartamento di Rose. Rispondendo al telefono, Mary sente dall'altra parte della cornetta la voce di Jack, cosa che la conferma nei suoi peggiori sospetti.\nRose, intanto, venendo a sapere che il suo uomo \u00e8 gi\u00e0 sposato, decide di uccidersi e cerca di convincere Jack di unirsi a lei in quel patto di morte. Ma Bedford, il suo ex, si introduce nell'appartamento e, pistola alla mano, si confronta che Jack. Rose viene colpita ma entrambi gli uomini riescono a sfuggire l'arresto. Jack, pentito, torna a casa per chiedere perdono alla moglie ma Mary gli chiede di andare via a meditare sugli errori commessi.\nProduzione.\nIl film, che in origine aveva il titolo \"The Lady of Perfume\", fu prodotto dalla Horkheimer Studios..\nDistribuzione.\nIl copyright del film, richiesto dalla Equitable Motion Pictures Corp., fu registrato il 29 ottobre 1915 con il numero LU6883.\nDistribuito dalla World Film e Equitable Motion Pictures Corporation, il film usc\u00ec nelle sale cinematografiche statunitensi l'8 novembre 1915.\nCopia completa della pellicola si trova conservata negli archivi della Library of Congress di Washington."}
{"id": "4717493", "revid": "1543377", "url": "https://it.wikipedia.org/wiki?curid=4717493", "title": "Sinagoga della Rosa d'Oro di Leopoli", "text": "La sinagoga della Rosa d'Oro di Leopoli, costruita tra il 1582 e il 1595, era la pi\u00f9 antica sinagoga della Galizia. Si trovava a Leopoli, oggi Ucraina. Le sue caratteristiche di sinagoga-fortezza saranno il modello per numerose altre sinagoghe della regione. Devastata e demolita ai tempi della seconda guerra mondiale, ne restano solo alcune scarse rovine.\nStoria e descrizione.\nA Leopoli, crocevia di popoli e religioni come indicato anche dai suoi nomi nelle lingue delle sue diverse etnie (Lviv, Lvov, Lemberg, \u041b\u044c\u0432\u0456\u0432, \u041b\u044c\u0432\u043e\u0432, Leopolis), si svilupp\u00f2 sin dal XVI secolo una delle maggiori comunit\u00e0 ebraiche d'Europa. Gli ebrei vivevano in due nuclei distinti, nel centro della citt\u00e0 e in un quartiere periferico (chiamato \"Cracovia\") nella zona occidentale della citt\u00e0. Ciascuna comunit\u00e0 avr\u00e0 la propria sinagoga; per gli ebrei del centro della citt\u00e0 dal 1595 essa sar\u00e0 la sinagoga della Rosa d'Oro, mentre dal 1630 la sinagoga grande periferica di Leopoli servir\u00e0 i residenti del quartiere suburbano di Cracovia.\nLa sinagoga della Rosa d'Oro, progettata nel 1580, fu eretta tra il 1582 e il 1595 da Paulus Italus, un architetto proveniente dalla Svizzera italiana. Nel 1582 fu completato il corpo centrale e nel 1595 furono aggiunti il vestibolo e le gallerie del matroneo.\nTrovandosi a ridosso delle mura, la sinagoga aveva le caratteristiche di sinagoga-fortezza, con spesse e alte mura, feritoie alle pareti e la possibilit\u00e0, in caso di necessit\u00e0, di collocare l'artiglieria sul tetto. L'edificio era a pianta quadrata, con le dimensioni di un cubo. Secondo uno schema tipico delle sinagoghe della regione, la sala di preghiera aveva quattro colonne centrali che delimitavano l'area del podio e sorreggevano i soffitti a volta. L'arca santa \u00e8 collocata sulla parete orientale in una nicchia decorata con stucchi. Nella regione attorno a Leopoli la stessa tipologia si ripeter\u00e0 nella sinagoga grande di Luc'k (1629), nella sinagoga di Zhovkva (1698), nella sinagoga grande di Brody (1742), e in altre sinagoghe.\nLa costruzione della sinagoga della Rosa d'Oro fu finanziata da Yitzhak ben Nachman (Izak Nachmanowicz), un banchiere al servizio del re Stefano I B\u00e1thory. Fu perci\u00f2 inizialmente conosciuta come la \"sinagoga Nachmanowicz\".\nNel 1606 l'edificio, che si trovava al centro della citt\u00e0, fu confiscato dai Gesuiti, con l'accusa di non aver chiesto i dovuti permessi di costruzione alle autorit\u00e0 religiose. La propriet\u00e0 della sinagoga fu al centro di una accesa disputa giudiziaria. Alla fine la sinagoga fu restituita nel 1609 alla comunit\u00e0 ebraica dietro un riscatto di 20.600 fiorini. Il rabbino Yitzhak Ben Samuele HaLevi compose per l'occasione il cantico \"Shir Ge'ula\" (Canto della Liberazione), che da allora veniva letto ogni anno come parte della preghiera Shacharit lo Shabbat seguente a Purim. Nel cantico la restituzione della sinagoga era paragonata alla salvezza degli ebrei dalle cattivit\u00e0 babilonese ed egiziana.\nUna leggenda locale (pubblicata la prima volta nel 1863) attribuiva il merito della restituzione della sinagoga all'intervento di Rosa bat Ya'akov, la nuora di Yitzhak ben Nachman. Nacque cos\u00ec in suo onore l'appellativo di \"sinagoga della Rosa d'Oro\".\nNel 1654-1667 il rabbino David HaLevi Segal, fratello minore di Yitzhak HaLevi e suo allievo, ha officiato nella sinagoga. Per questo motivo l'edificio \u00e8 stato anche chiamato la \"sinagoga TaZ\" dal soprannome di David HaLevi Segal, derivante dalla sua opera principale, il \"Sefer Turei Zahav\".\nLa sinagoga rimase il pi\u00f9 importante luogo di culto ebraico di Leopoli fino agli inizi dell'Ottocento quando, complice anche lo sviluppo a Leopoli dei movimenti cassidico e riformato, nuove sinagoghe furono costruite per accomodare la crescente e sempre pi\u00f9 variegata popolazione ebraica. Il detoriamento della stabilit\u00e0 dell'edificio richiese anche importanti opere di consolidamento che furono effettuate nella prima met\u00e0 del Novecento.\nPrima della seconda guerra mondiale esistevano a Leopoli una cinquantina di sinagoghe al servizio di una comunit\u00e0 locale di oltre 100.000 abitanti, un terzo dell'intera popolazione della citt\u00e0. Con lo scoppio della seconda guerra mondiale il numero degli ebrei residenti raddoppi\u00f2 nel 1939-40 con l'arrivo di 100.000 rifugiati dalla Polonia occupata.\nL'invasione tedesca nel 1941 port\u00f2 con s\u00e9 la distruzione delle sinagoghe e lo sterminio dell'intera popolazione ebraica, di cui solo poche decine di persone sopravvissero.\nLa sinagoga della Rosa d'Oro fu saccheggiata nel 1941 e quasi interamente demolita nel 1943. Da allora ne restano solo scarse rovine, nonostante i numerosi appelli e progetti per la sua ricostruzione. Sul luogo \u00e8 posta una lapide, in ucraino e inglese, che ricorda la storia della sinagoga: \"Rovine del vecchio tempio chiamato 'Di Goldene Royz. Costruito nel 1580-1595 dalla famiglia Nachmanowicz in memoria della moglie di Nachman. L'edificio, progettato dall'architetto italiano Pablo Romano, fu distrutto dai nazisti e bruciato nell'estate 1942\"."}
{"id": "4717494", "revid": "598631", "url": "https://it.wikipedia.org/wiki?curid=4717494", "title": "Canavaccio", "text": "Canavaccio \u00e8 una frazione del comune di Urbino, in provincia di Pesaro e Urbino, nelle Marche.\nGeografia fisica.\n\u00c8 situata a sud-est di Urbino, nella pianura sul fondo della media valle del fiume Metauro, che ne determina il confine meridionale. Si tratta di una delle frazioni pi\u00f9 popolose del Comune di Urbino, grazie alla notevole crescita demografica, ancora in corso, iniziata nella seconda met\u00e0 del XX secolo, stimolata dalla presenza di numerose industrie, agevolate dalla felice posizione geografica e logistica.\nMonumenti e luoghi d'interesse.\nSi tratta di una torre situata su una collina a nord di Canavaccio. Era un'antica torre campanaria, che in origine era adiacente all'Oratorio di San Leonardo, risalente al XV secolo, situato all'interno delle mura del castello di Primicilio. Attualmente questa serie di edifici \u00e8 diruta, ma la torre (alta circa 15 metri) continua ad essere ancora ben visibile dalla piana e dalle colline circostanti.\nLa torre prende il proprio nome dalla campana che aveva sulla sua sommit\u00e0, sulla quale durante le nevicate invernali si formavano diversi ghiaccioli, \"bromboli\" nel dialetto locale.\nSi tratta di una piccola chiesa alle porte occidentali della frazione, in localit\u00e0 Pian di Ludovico. \u00c8 dedicata a San Nicola da Tolentino e fu eretta nel 1763. Assieme al viale alberato e ai resti del portale, che garantiscono l'accesso alla chiesa, costituiscono l'ultima testimonianza della villa della nobile famiglia urbinate dei Mauruzi Della Stacciola, demolita nel 1926. Tale cappella \u00e8 privata e non visitabile.\nSi trova al centro dell'abitato, lungo la strada statale 73 bis. Fu costruita negli anni sessanta e consacrata nel 1967. L'intitolazione deriva dalla scomparsa chiesa di Santa Maria in Pomonte, che sorgeva a poca distanza dalla frazione. Questa chiesa conserva arredi e dipinti provenienti da altre chiese pi\u00f9 antiche nelle vicinanze.\nSituato lungo la S.S.73 bis e facente parte della Casa padronale Cossi.\nFondato nel 1698 dal sacerdote Giambattista Bisciari. Ora versa in stato di abbandono.\nEconomia.\nSi tratta di una delle frazioni pi\u00f9 indipendenti sul piano economico dal capoluogo comunale. Ha una forte concentrazione di attivit\u00e0 industriali, tra le maggiori dell'intero territorio comunale. Ma \u00e8 anche contraddistinta da una notevole (rispetto al territorio comunale) presenza di attivit\u00e0 del settore terziario.\nInfrastrutture e trasporti.\nDista 11 Km da Urbino.\nStrade.\n\u00c8 attraversata dalla Strada Statale 73 Bis (E78).\nFerrovie.\nDal 1915 al 1987 la frazione fu attraversata dalla linea Fano - Urbino, di cui permangono i binari e la stazione.\nSport.\nCalcio.\nLa \"Vis Canavaccio\" gioca nel campionato di Seconda Categoria.\nCiclismo \nAsd IBrombo oraganizza \nLa Brombolona Bike evento sportivo di mountain bike giunto alla XIVesima edizione che richiama centinaia di Biker da tutte le zone limitrofe e non solo ."}
{"id": "4717496", "revid": "729019", "url": "https://it.wikipedia.org/wiki?curid=4717496", "title": "Attilio Biseo", "text": "Biografia.\nNacque a Roma il 14 ottobre 1901, figlio di Vittorio e di Adelia Tommasini, e si arruol\u00f2 nella Regia Marina prestando servizio imbarcato sui sommergibili come guardiamarina. Il 5 settembre 1923 transit\u00f2 nella neocostituita Regia Aeronautica per essere inviato successivamente alla Scuola di volo di Varese. Nel 1924 si brevett\u00f2 pilota di idrovolanti, prestando inizialmente servizio presso la 141\u00aa Squadriglia idrovolanti da ricognizione di base a La Spezia. Dopo una breve permanenza presso il 25\u00ba Stormo idrovolanti, nel gennaio 1925 fu trasferito presso la Scuola di Osservazione Aerea. Prese parte alla Crociera aerea del Mediterraneo occidentale e poi a quella del Mediterraneo orientale. Nel 1927 spos\u00f2 la signorina Elena Fraschetti da cui ebbe 4 figli: Stefania che vive sulle colline della toscana, Maurizio, Marcella e la pi\u00f9 piccola Luciana che risiede in Costa Rica. Il 25 settembre 1929 fu nominato Aiutante di volo del Sottocapo di Stato maggiore della Regia Aeronautica, generale Giuseppe Valle, ma diviene anche pilota di fiducia del capo del governo, Benito Mussolini. Promosso capitano nel 1930, partecip\u00f2 alla Crociera aerea transatlantica Italia-Brasile (svoltasi tra il 17 dicembre 1930 e il 15 gennaio 1931) come secondo pilota dell'idrovolante Savoia-Marchetti S.55 I-VALL. In seguito prese parte, come primo pilota dell'S.55 I-BISE, alla Crociera aerea del Decennale ottenendo la promozione al grado di maggiore per meriti straordinari. \nGrande appassionato di motonautica, nel 1932 e nel 1934 si aggiudic\u00f2 la classica Pavia-Venezia a bordo di un idroscivolante SIAI dotato di motore Fiat e poi Farina. Sempre nel 1932 si aggiudic\u00f2 la Coppa Montelera disputatasi tra Pontelagoscuro e Volta Grimana su un percorso di 58,747\u00a0km.\nNel corso del 1935 assunse il comando del 12\u00ba Stormo da Bombardamento Veloce di stanza a Montecelio, e successivamente del nucleo addestramento \"Nastro Azzurro\". \nNell'estate dello stesso anno pilot\u00f2 il prototipo dell'S.79 (I-MAGO) durante la visita effettuata dal Capo di Stato maggiore dell'Aeronautica, generale Valle, in Africa Orientale. Il 5 agosto l'aereo effettu\u00f2 il percorso Massaua-Roma, con una breve sosta sull'aeroporto del Cairo, in 11 ore e 45', a una velocit\u00e0 media effettiva di 350\u00a0km/h.\nIl 23 settembre dello stesso anno, ancora a bordo di un aereo militare Savoia Marchetti S.79, decollato da Roma-Urbe, batteva ben sei primati mondiali sul circuito Monte Cavo-Monte Nerone-Orbetello: velocit\u00e0 su 1.000\u00a0km con 500\u00a0kg di carico, media 390\u00a0km/h, velocit\u00e0 su 1.000\u00a0km con 1.000 e 2.000\u00a0kg di carico, media 390; velocit\u00e0 su 2.000\u00a0km con 500 e 1.000\u00a0kg di carico media 380 (precedente USA 307,234). Fu virtualmente battuto anche il primato dei 2.000\u00a0km senza carico detenuto dalla Germania con 344,310\u00a0km/h. Per tale impresa venne decorato con la Medaglia d'oro al valore aeronautico. Nel febbraio 1937 trasfer\u00ec in Spagna i primi tre bombardieri S.79, provenienti dal 12\u00ba Stormo, destinati ad equipaggiare l'Aviazione Legionaria.\nTra il 20 ed il 21 agosto 1937 prese parte alla corsa Istres-Damasco-Parigi a bordo dell'S.79CS Sparviero (I-BIMU) appartenente alla 205\u00aa Squadriglia da Bombardamento. Insieme a Bruno Mussolini si classific\u00f2 al terzo posto, venendo promosso colonnello e decorato con la Medaglia d'argento al valore aeronautico. \nNel gennaio 1938 partecip\u00f2, ancora insieme a Bruno Mussolini e Antonio Moscatelli, al raid Roma-Dakar-Rio de Janeiro di circa 9.800\u00a0km compiuto da tre S.79T Sparviero in poco pi\u00f9 di 24 ore. Per tale impresa fu decorato una seconda Medaglia d'oro al valore aeronautico. In quegli anni ebbe una relazione con la signorina Nicoletti Leda, soubrette ed attrice famosa nota con lo pseudonimo di Leda Gloria, che nel 1938 gli diede due figli gemelli, Ilia e Atte.\nNel 1939 entr\u00f2 con la qualifica di direttore nella nuova societ\u00e0 LATI (Linee Aeree Transatlantiche Italiane), dove collabor\u00f2 alla realizzazione del collegamento aereo Roma-Siviglia-isola del Sale-Recife-Rio de Janeiro, le cui installazioni aeroportuali sull'isola del Sale furono realizzate sotto la supervisione del fratello Giovanni. Il servizio venne inaugurato nel novembre dello stesso anno, ed egli si trasfer\u00ec temporaneamente in Brasile. Tra il 1939 e il 1941 lavor\u00f2 per la LATI, in qualit\u00e0 di direttore commerciale, Charles Ponzi, inventore dell'omonimo schema: ottenne il lavoro grazie all'intercessione dello stesso Biseo che era suo cugino. All'entrata in guerra del Regno d'Italia, il 10 giugno 1940, fu rimpatriato per assumere l'incarico di Capo di stato maggiore della 5\u00aa Divisione Aerea \"Eolo\". Nello stesso anno viene promosso generale di brigata aerea per meriti di guerra, assumendo in seguito il comando del 23\u00ba Stormo Bombardamento Terrestre e poi della 9\u00aa Brigata Aerea \"Leone\" equipaggiata con i nuovi Caproni Ca.313.\nNell'aprile del 1942, durante una riunione segretissima con il Capo di Stato Maggiore Generale, Maresciallo d'Italia Ugo Cavallero, e con l'ingegnere, ed esperto motorista Armando Palanca, lanci\u00f2 l'idea di effettuare un bombardamento dimostrativo su New York, che diede il via nel novembre dello stesso anno all'Operazione S. Tale azione dimostrativa non venne mai effettuata per il peggioramento della situazione bellica italiana.\nL'armistizio dell'8 settembre 1943 lo vide cadere prigioniero dei tedeschi, e successivamente internato in un campo di prigionia in Polonia. Dopo la fine della guerra lasci\u00f2 l'aeronautica militare per trasferirsi in Cile, dove organizz\u00f2 la locale aviazione commerciale. Oper\u00f2 anche in Per\u00f9, Argentina e Paraguay, rientrando in Italia nel corso del 1960, per assumere l'incarico di direttore di una compagnia aerea privata operante dall'aeroporto di Ciampino. Nel 1962 spos\u00f2 in seconde nozze la signora Piera Pozzolo che nel 1949 gli aveva dato una figlia, Sandra. Si spense a Roma il 7 luglio 1966.\nDediche e riconoscimenti.\nIl portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Biseo tra di esse.\nGli \u00e8 stata intitolata una via a Guidonia Montecelio."}
{"id": "4717497", "revid": "1573940", "url": "https://it.wikipedia.org/wiki?curid=4717497", "title": "Coris formosa", "text": "Coris formosa () \u00e8 un pesce di acqua salata appartenente alla famiglia Labridae.\nHabitat e Distribuzione.\nProviene dalle barriere coralline dell'oceano Indiano occidentale. \u00c8 stato trovato anche nel Mar Rosso, sulle coste del Sudafrica, Kenya, Tanzania, Madagascar e dello Sri Lanka. Presente anche dalle Isole Mauritius, Seychelles e Riunione. Nuota tra i 2 e i 30 m di profondit\u00e0 in zone ricche di vegetazione acquatica, spesso con fondali rocciosi.\nDescrizione.\nPresenta un corpo molto compresso lateralmente e molto alto, mentre la testa \u00e8 abbastanza arrotondata. Nel corso della vita del pesce la livrea cambia notevolmente; i giovani sono prevalentemente arancioni con qualche area marrone e delle macchie bianche, mentre i maschi adulti hanno una colorazione pi\u00f9 complessa: il colore di fondo \u00e8 verde-grigiastro con dei puntini neri, mentre la testa \u00e8 giallastra ed attraversata da delle linee azzurre diagonali. La gola e la zona sotto l'opercolo sono rosate. La pinna dorsale e la pinna anale sono basse e molto lunghe e sono bordate di rosso e di azzurro. La pinna caudale \u00e8 arrotondata ed \u00e8 rossa con un'ampia fascia bianca o blu sul bordo. Raggiunge i 60\u00a0cm.\nBiologia.\nComportamento.\nIn genere \u00e8 solitario.\nAlimentazione.\nHa una dieta prevalentemente carnivora che comprende invertebrati acquatici come ricci di mare, crostacei e varie specie di molluschi.\nRiproduzione.\n\u00c8 oviparo e la fecondazione \u00e8 esterna. \u00c8 ermafrodita e gli esemplari pi\u00f9 grossi sono maschi. La riproduzione avviene in harem composti da un maschio dominante e da diverse femmine. Non vi sono cure tra genitori e uova.\nConservazione.\nGli esemplari giovani vengono a volte pescati ed esportati per l'acquariofilia, ma a parte quello non sono presenti particolari minacce e quindi la lista rossa IUCN lo classifica come \"a rischio minimo\"."}
{"id": "4717498", "revid": "834", "url": "https://it.wikipedia.org/wiki?curid=4717498", "title": "San Filippo Howard", "text": ""}
{"id": "4717499", "revid": "916580", "url": "https://it.wikipedia.org/wiki?curid=4717499", "title": "Coris frerei", "text": ""}
{"id": "4717500", "revid": "108509951", "url": "https://it.wikipedia.org/wiki?curid=4717500", "title": "Lou Scheimer", "text": "Biografia.\nDi religione ebraica, si laure\u00f2 in Storia dell'Arte alla Carnegie Mellon University.\nFra le serie pi\u00f9 celebri a cui Scheimer contribu\u00ec in maniera significativa si possono citare \"He-Man and the Masters of the Universe\" e \"Bravestarr\". Oltre a lavorare come produttore esecutivo, Scheimer contribu\u00ec alla realizzazione delle colonne sonore delle serie da lui prodotte con lo pseudonimo di Erika Lane, e come doppiatore con lo pseudonimo di Erik Gunden. Fra i vari personaggi doppiati da Lou Scheimer si pu\u00f2 citare Orko nella serie \"He-Man and the Masters of the Universe\".\nMor\u00ec due giorni prima di poter compiere 85 anni per le complicazioni della malattia di Parkinson, di cui era affetto da tempo. Dalla moglie Jay, Scheimer ebbe due figli; la primogenita, Erika, fu anche lei doppiatrice per le serie prodotte dal padre."}
{"id": "4717503", "revid": "729019", "url": "https://it.wikipedia.org/wiki?curid=4717503", "title": "DKW F2", "text": "La DKW F2 \u00e8 un'autovettura di fascia bassa prodotta dal 1932 al 1935 dalla Casa automobilistica tedesca DKW.\nStoria e profilo.\nGenesi del modello.\nLo sviluppo della \"F2\" cominci\u00f2 nell'autunno del 1931: obiettivo fu la creazione di una nuova vettura che unisse le doti di economia di esercizio della \"F1\" e che nel contempo offrisse maggior comfort rispetto a quest'ultima. La domanda della potenziale clientela si stava infatti orientando su vetture di maggior comfort anche nelle fasce pi\u00f9 basse del mercato. Per questo motivo venne approntato un telaio da 2.6 metri di passo e vi venne montata una carrozzeria di tipo cabrio-limousine (che presso la cultura teutonica equivale alla nostra \"trasformabile\"), com'era ormai consuetudine presso la DKW. Il radiatore montato nei primissimi prototipi fu lo stesso della precedente \"F1\", ma in seguito tale soluzione venne abbandonata in favore di un radiatore dal disegno pi\u00f9 moderno, sebbene la griglia non fosse ancora definitiva poich\u00e9 dalla trama a nido d'ape, anche questa ben presto abbandonata.\nIl debutto della \"F2\" avvenne nel mese di aprile del 1932, pochi mesi dopo l'avvio del progetto, con la denominazione commerciale di \"Meisterklasse\". Tale denominazione, che in lingua tedesca evoca l'esclusivit\u00e0 tipica dei segmenti di mercato superiori, fu motivata dai contenuti della vettura, molti dei quali del tutto inusuali in tale fascia di mercato.\nCaratteristiche.\nEsternamente la \"F2\" si distingueva dalla \"F1\" per la carrozzeria pi\u00f9 dinamica e slanciata. Tale impressione \u00e8 dovuta al nuovo telaio dal passo allungato di 20\u00a0cm, soluzione dettata dall'esigenza di ricavare pi\u00f9 spazio all'interno dell'abitacolo. Ma anche altre soluzioni stilistiche contribuivano ad incrementare l'impressione di dinamicit\u00e0 del corpo vettura: tra queste vanno senz'altro ricordati i parafanghi pi\u00f9 avvolgenti e dal disegno ad onda che si distribuiva maggiormente lungo le fiancate. Anche il parabrezza inclinato conferiva pi\u00f9 grinta alla vista d'insieme: esso venne realizzato in vetro temperato, una soluzione che all'epoca era appannaggio solo delle vetture pi\u00f9 costose ed esclusive. La scelta di tale tecnica costruttiva confer\u00ec maggior resistenza al parabrezza stesso, ma anche un tocco di esclusivit\u00e0 in pi\u00f9 rispetto alla concorrenza.\nSi \u00e8 gi\u00e0 parlato della tormentata scelta del disegno del radiatore: inizialmente esso fu mutuato pari pari da quello della \"F1\", ma il suo sviluppo verticale, senza la minima inclinazione, mal si abbinava con i gi\u00e0 citati parafanghi avvolgenti, con il parabrezza inclinato e con le feritoie sui lati del cofano motore, anch'esse inclinate all'indietro. Pertanto ne venne montato uno nuovo, anch'esso inclinato all'indietro, e che pertanto riprendeva l'inclinazione delle altre gi\u00e0 citate componenti di carrozzeria e nel contempo rendeva pi\u00f9 slanciato il disegno del corpo vettura, nonch\u00e9 pi\u00f9 elegante. La griglia nei primi esemplari di preserie era ancora a nido d'ape, soluzione che venne scartata nella vera e propria produzione di serie a favore di una mascherina a listelli sottili disposti a lisca di pesce. L'eleganza del corpo vettura fu data anche da alcuni tocchi come i fari anteriori con calotte cromate pi\u00f9 altri inserti cromati sul cofano motore.\nLa struttura della \"F2\" era costituita da un telaio in acciaio a longheroni e traverse sul quale venne montata una carrozzeria in legno rivestita in finta pelle. L'architettura era del tipo \"tutto avanti\", cio\u00e8 a motore anteriore e trazione anteriore, uno schema assai innovativo in quegli anni. Le sospensioni erano a ruote indipendenti con doppie balestre trasversali sovrapposte per ogni asse. L'impianto frenante agiva su tutte e quattro le ruote ed era a comando meccanico (cavo). Il \"cuore\" della \"F2\" era un bicilindrico a due tempi da 580\u00a0cm\u00b3 in grado di erogare una potenza massima di 18\u00a0CV, sufficienti per spingere la vettura ad una velocit\u00e0 massima di 75\u00a0km/h. Il cambio, la cui leva era collocata nella plancia, era di tipo manuale a 3 marce, con frizione multidisco a bagno d'olio.\nEvoluzione.\nLa \"F2\" esord\u00ec sul mercato al prezzo di 2.495 RM: suo compito fu quello di colmare il vuoto presente tra la economica \"F1\", che rimase ancora a listino fino alla fine di quel 1932, e la ben pi\u00f9 pretenziosa (ma anche assai pi\u00f9 sfortunata) V1000. L'unica carrozzeria disponibile all'esordio fu la cabrio-limousine a 4 posti. L'impatto iniziale con la clientela non fu dei migliori: la \"F2\", sicuramente pi\u00f9 costosa della \"F1\", sollev\u00f2 delle critiche proprioda quel punto di vista: la potenziale clientela non fu disposta infatti a pagare di pi\u00f9 per una vettura che, sebbene offrisse un pi\u00f9 elevato livello di comfort, manteneva intatti ancora tutti i principali difetti meccanici della \"F1\", vale a dire l'eccessiva rumorosit\u00e0 del motore, il comportamento stradale a volte deludente e l'impianto elettrico che spesso andava in tilt. A ci\u00f2 si aggiunga anche che gli effetti della crisi economica esplosa alla fine del 1929 stava ancora facendo sentire i suoi effetti, soprattutto nelle tasche dei possibili acquirenti. Cos\u00ec, nel corso del 1932, cominciarono ad essere apportate delle migliorie, come ad esempio il dispositivo di ruota libera, che nei motori a due tempi si rivel\u00f2 essere anche un espediente per salvaguardare l'integrit\u00e0 del motore stesso. Tale dispositivo fu molto apprezzato dai clienti DKW, a tal punto che la Casa di Zschopau mise a listino un kit di montaggio anche per le \"F2\" vendute in precedenza. Nel novembre del 1932 si ebbero altre novit\u00e0 tecniche significative, tra cui il sistema di lubrificazione centralizzato ed un nuovo giunto cardanico brevettato dall'ingegnere Hans Jung (in forza alla DKW) che and\u00f2 a sostituire il precedente giunto di origine Tracta.\nLa F2 Meisterklasse 601.\nNel gennaio del 1933 la \"Meisterklasse\" venne sostituita dalla \"Meisterklasse 601\", che benefici\u00f2 degli aggiornamenti tecnici apportati due mesi prima, ma con in pi\u00f9 un'importante rivisitazione al motore, che vide l'introduzione del sistema a correnti tangenziali secondo il principio ideato nel 1925 da Adolf Schn\u00fcrle, che consente di ottimizzare l'operazione di lavaggio ed i flussi in entrata e in uscita, ma con in pi\u00f9 il vantaggio di poter rinunciare al pistone con deflettore, che portava come svantaggio l'elevato peso del pistone stesso. Questa tecnica, che esord\u00ec alla fine del 1932 su di una moto DKW, ossia la Block 350, fece il suo debutto in campo automobilistico proprio sotto il cofano motore della \"F2 Meisterklasse 601\". Quest'ultima mantenne lo stesso bicilindrico da 0.6 litri, sempre con 18\u00a0CV di potenza massima, ma introdusse altre novit\u00e0 come gli ammortizzatori idraulici. Un'altra caratteristica della \"601\" furono i sedili tubolari. In realt\u00e0, nei progetti di J.S. Rasmussen vi furono anche altre novit\u00e0 da introdurre nella \"601\", come ad esempio un nuovo cambio a 4 marce. Ma alcuni problemi di messa a punto ne impedirono il montaggio di serie nel nuovo modello. In ogni caso, nonostante l'assenza di questo nuovo cambio, la \"601\" dimostr\u00f2 un netto miglioramento nell'erogazione della potenza, grazie al gi\u00e0 citato metodo Schn\u00fcrle. Inoltre gli ammortizzatori idraulici garantirono un maggior comfort, cos\u00ec come i nuovi sedili tubolari, per cui la \"601\" ebbe un'accoglienza migliore di quella riservata l'anno prima alla prima \"Meisterklasse\", ancor pi\u00f9 se si pensa che il prezzo di listino, a fronte dei tanti aggiornamenti, rimase invariato. Tutto ci\u00f2 si verific\u00f2 in concomitanza con un evento socio-politico che interess\u00f2 la Germania di quegli anni: l'ascesa al potere di Adolf Hitler implic\u00f2 l'attuazione da parte di quest'ultimo di un programma di motorizzazione della Germania. Tale processo, volto a rendere l'auto un mezzo di trasporto abbordabile anche dai ceti fino a quel momento preclusi, ebbe tra i suoi punti fermi l'eliminazione del bollo auto. Ci\u00f2 non fece che agevolare la diffusione di vetture dalla vocazione popolare, come ad esempio proprio la \"Meisterklasse 601\". Introdotta nella sola carrozzeria cabrio-limousine a 4 posti, gi\u00e0 il mese dopo fu affiancata dalla versione a 2 posti, presentata al Salone di Berlino. Quest'ultima era in realt\u00e0 dotata anche di uno strapuntino supplementare ripiegabile e collocato nella zona posteriore, completamente esposto alle intemperie.\nLa F2 Reichsklasse.\nIn quell'inizio del 1933 la \"F1\" non era gi\u00e0 pi\u00f9 in listino, per cui fu necessario sostituirla con un nuovo modello che stesse al di sotto della \"F2\" stessa. Perci\u00f2, nel marzo del 1933 fu introdotta la \"F2 Reichsklasse\", un modello economico destinato a far fronte ad una concorrenza spietata gi\u00e0 all'epoca, e che in certi casi riusciva a proporre modelli a prezzi al di sotto dei 2.000 RM. Ad esempio la Opel 1.0 L fu venduta in quel periodo a 1.990 RM. Lo stesso prezzo venne quindi fissato per la neonata \"Reichsklasse\", direttamente derivata dalla \"Meisterklasse\", ma che rispetto a quest'ultima rinunci\u00f2 ad alcuni contenuti, come il dispositivo della ruota libera, gli ammortizzatori idraulici posteriori e l'illuminazione interna. Venne provvista anche di soluzioni pi\u00f9 economiche come il sistema di lubrificazione non centralizzato, i fari anteriori con calotte in tinta anzich\u00e9 cromate, il parabrezza in vetro non temperato ed i rivestimenti dei sedili meno pregiati. Anche la \"Reichsklasse\", come la \"Meisterklasse\", fu resa disponibile come cabrio-limousine, sia a 4 che a 2 posti. Anche il motore rimase lo stesso bicilindrico della \"601\".\nDalla Sportmeister alla Meisterklasse 701.\nQuest'ultima, tra l'altro, stava vivendo le ultime settimane della sua breve carriera commerciale (ricordiamo che fu lanciata nel gennaio del 1933): a partire dal mese di maggio, infatti, essa lasci\u00f2 il listino a favore della nuova \"F2 Meisterklasse 701\". La nuova sigla numerica trad\u00ec la presenza del nuovo bicilindrico da 684\u00a0cm\u00b3 in grado di erogare fino a 20\u00a0CV di potenza massima. Questo motore, a cui la DKW stava ormai lavorando da diverso tempo, venne anticipato gi\u00e0 a febbraio, in occasione del Salone di Berlino, lo stesso in cui venne svelata la \"Reichsklasse\". Alla edizione '33 della kermesse berlinese fu presentata una roadster con carrozzeria in lamiera (realizzata allo stabilimento Horch di Zwickau) denominata \"F2 Sportmeister\", la quale rivel\u00f2 sotto il suo cofano il nuovo propulsore maggiorato. La \"Sportmeister\" fu destinata a rimanere un esemplare unico, anche se durante l'estate vennero prodotti tre esemplari di \"F2\" con carrozzeria roadster, tutti con carrozzeria in lamiera di acciaio realizzata presso la carrozzeria Gl\u00e4ser di Dresda.\nTornando alla \"701\", essa rappresent\u00f2 la terza generazione della \"Meisterklasse\", dopo la prima edizione del 1932 e la \"601\" d'inizio anno. La \"701\" si distingueva esternamente dalle altre \"Meisterklasse\" e soprattutto dalla pi\u00f9 economica \"Reichsklasse\" per alcuni interventi cosmetici volti ad impreziosire il corpo vettura, come ad esempio la mascherina con cornice cromata. Anche la \"701\" fu disponibile nelle carrozzerie cabrio-limousine a 4 o a 2 posti. Il prezzo rimase invariato rispetto alla \"601\" (2.495 RM), e ci\u00f2 grazie ad un processo di razionalizzazione produttiva che permise di abbattere i costi. Per la versione a 4 posti, fu subito disponibile anche un allestimento speciale che comprendeva il rivestimento dei pannelli in legno con un'elegante similpelle di color beige, ripreso anche nella verniciatura del cofano motore e della mascherina del radiatore. Previsti anche dei cerchi a raggi da 19 pollici di diametro. Tutto ci\u00f2 poteva essere ottenuto con un sovrapprezzo di 225 RM (di cui 125 solo per i cerchi). Ma molti clienti continuarono a lamentarsi dell'eccessiva rumorosit\u00e0 del motore, problema in effetti mai risolto. Per questo, dal mese di dicembre del 1933 il motore da 0.7 litri fu montato su supporti in gomma che ne attutissero le vibrazioni. Altri aggiornamenti furono apportati nel motore stesso.\nL'ultimo periodo di produzione.\nAll'inizio del 1934 la DKW, ormai da un anno e mezzo nell'orbita dell'Auto Union, si prefisse di aumentare il ritmo produttivo giornaliero delle \"F2\" in generale da 50 ad 80 esemplari. Perci\u00f2 furono apportate alcune migliorie alla gamma: la \"701\", per esempio, vide l'arrivo di un nuovo cruscotto in legno pregiato al posto di quello precedente, rivestito in similpelle. Si tratt\u00f2 degli ultimissimi aggiornamenti apportati alla \"701\": dal mese di marzo essa venne definitivamente sostituita dalla F4, dalla linea pi\u00f9 moderna ed elegante. Ma la storia della \"F2\" non fin\u00ec qui, visto che continu\u00f2 a rimanere in listino, sebbene nella sola versione \"Reichsklasse\". Vi furono diversi aggiornamenti: la cornice del parabrezza nella versione del 1934 non fu pi\u00f9 in tinta con la carrozzeria ma in alluminio, e la mascherina del radiatore rinunci\u00f2 allo stemma DKW in favore dei quattro anelli incrociati simbolo della DKW. Nell'abitacolo, il gruppo plancia-cruscotto non fu pi\u00f9 rivestito in similpelle ma verniciato in maniera da imitare la radica di legno. Meccanicamente e motoristicamente non vi furono novit\u00e0 di sorta, anche se in alcuni mercati esteri la \"Reichsklasse\" poteva essere ordinata anche con il motore da 0.7 litri e 20\u00a0CV che fino a quel momento veniva montato solo sulla \"701\". Vide la luce una nuova ed inedita variante di carrozzeria, ossia la berlina, lanciata gi\u00e0 nel febbraio del 1934. In quest'ultima variante si perse la denominazione \"Reichsklasse\", ma la sostanza era sempre quella, sia dal punto di vista della carrozzeria (frontale ed altri elementi ripresi dalla \"Reichsklasse\"), sia dal punto di vista tecnico (motore da 580\u00a0cm\u00b3 con 18\u00a0CV di potenza massima). Rimase a listino la cabrio-limousine a 4 posti, mentre la corrispondente versione a 2 posti venne mantenuta ma con un'altra denominazione, ossia \"Roadster-Cabrio\", anche se in realt\u00e0 non si trattava affatto di una roadster. Ad essere precisi, non si trattava neppure di una \"Reichsklasse\", bens\u00ec di una \"Meisterklasse 701\", della quale per\u00f2 non venne ripreso il nome. Il motore era infatti quello della \"701\". I prezzi di listino si mantennero bassi: in particolare, quello della berlina fu fissato a 1.865 RM, 15 in meno rispetto alla Opel 1.2 L, sua rivale di riferimento.\nNello stesso periodo fu allestito un lotto di esemplari di quella che rimane oggi nota come \"DKW F3\", ossia un telaio nudo da carrozzare a discrezione del cliente. Tale telaio vennero rinforzato debitamente, in maniera da reggere eventuali carrozzerie per utilizzi pesanti. Questi telai potevano essere ordinati con il motore da 0.6 litri o con quello da 0.7 litri. In totale vennero costruiti 224 telai \"F3\", gli ultimi dei quali uscirono dalle linee di montaggio dello stabilimento Audi di Zwickau nel marzo del 1935.\nQuanto alla \"F2\", essa vide invece gli ultimi esemplari uscire dallo stesso stabilimento il mese successivo, ad aprile.\nL'erede della \"F2 Reichsklasse\" fu la F5 Reichsklasse.\nTabella dati tecnici e di produzione.\nDi seguito vengono riepilogate le caratteristiche tecniche ed i dati di produzione della gamma \"F2\", sia \"Meisterklasse\" che \"Reichsklasse\". I prezzi sono espressi in reichsmark (RM) e si riferiscono al momento del debutto nel mercato tedesco:"}
{"id": "4717504", "revid": "223320", "url": "https://it.wikipedia.org/wiki?curid=4717504", "title": "Erik Gunden", "text": ""}
{"id": "4717506", "revid": "223320", "url": "https://it.wikipedia.org/wiki?curid=4717506", "title": "Erika Lane", "text": ""}
{"id": "4717507", "revid": "15756", "url": "https://it.wikipedia.org/wiki?curid=4717507", "title": "Storia degli Arizona Cardinals", "text": "Gli Arizona Cardinals sono un club di football americano professionistico. Sono la pi\u00f9 vecchia franchigia esistente negli Stati Uniti: in precedenza dal 1898 al 1959 hanno avuto sede a Chicago e dal 1960 al 1987 a St. Louis.\nChicago Cardinals.\nAnni venti.\nNel 1898, l'imprenditore edile di Chicago Chris O'Brien fond\u00f2 una squadra amatoriale di football chiamata Morgan Athletic Club. O'Brien in seguito trasfer\u00ec la squadra al Normal Park di Chicago, ridenominandola Racine Normals, dal momento che Normal Park si trovava a Racine Avenue. Nel 1901, O'Brien acquist\u00f2 delle uniformi color vinaccia dalla University of Chicago, i colori delle quali erano sbiaditi, portando O'Brien ad esclamare \"Queste non sono vinaccia, sono rosso cardinalizio!\" Fu cos\u00ec che la squadra cambi\u00f2 nome in Racine Cardinals.\nGli originali Racine Cardinals cessarono le loro operazioni 1906, in particolare per la mancanza di competizione locale. Una squadra professionista fu fondata col tale nome nel 1913, affermando che la precedente squadra fosse parte della propria storia. Come accadde alla maggior parte delle squadre professionistiche nel 1918, la squadra fu costretta a sospendere le proprie attivit\u00e0 a causa della prima guerra mondiale e per il diffondersi dell'influenza spagnola. Queste ripresero l'anno successivo, continuando da l\u00ec in poi ininterrottamente.\nAll'epoca della fondazione della moderna National Football League, i Cardinals erano parte di un circuito professionistico nell'area di Chicago. Squadre come i Decatur Staleys (i futuri Chicago Bears), gli Hammond Pros, i Chicago Tigers e i Cardinals avevano formato una sorta di campionato simile a quelli che si tenevano nell'Ohio e a New York, che emersero come i nuclei da cui sarebbe sorta la nuova lega.\nNel 1920, la squadra fu una dei membri fondatori dell'American Professional Football Association (che divenne la NFL nel 1922), per una quota d'ingresso di cento dollari. I Cardinals e i Bears sono le uniche societ\u00e0 fondatrici ancora in vita, anche se i Green Bay Packers, che si unirono alla lega nel 1921, esistevano prima della formazione della NFL. La persona che fece da segretario durante la prima riunione della lega, con scarsa conoscenza del football di Chicago, registr\u00f2 i Cardinals come provenienti da Racine, Wisconsin. La squadra fu rinominata Chicago Cardinals nel 1922 quando una squadra veramente di Racine, Wisconsin (gli Horlick-Racine Legion) entr\u00f2 nella. Quella stagione la squadra si trasfer\u00ec a Comiskey Park.\nGli Staleys e i Cardinals si affrontarono per due volte nel 1920, come Racine Cardinals e Decatur Staleys, rendendo la loro rivalit\u00e0 la pi\u00f9 antica della NFL. Vinsero una gara a testa, quella disputata in casa. Nella vittoria dei Cardinals per 7-6 sugli Staleys nel loro primo incontro della stagione, entrambe le squadre segnarono un touchdown su recupero di fumble, ma gli Staleys fallirono il loro tentativo di extra point.\nLa vittoria dei Cardinals sugli Staleys si rivel\u00f2 decisiva, dal momento che la squadra avversaria, di propriet\u00e0 di George Halas, concluse con un record di 10-1-2, con un record nella lega di 5-1-2. Gli Akron Pros furono i primi campioni con un bilancio di 8-0-3, 6-0-3 nella, concludendo la loro stagione con un pareggio per 0-0 sugli Staleys. Dal momento che ai Pros sarebbe bastato un pareggio per vincere la partita, potevano permettersi di giocare per non perdere. Se gli Staleys non avessero perso coi Cardinals, avrebbero vinto il titolo, cosa che intensific\u00f2 la rivalit\u00e0 tra i due club.\nLe due squadre pareggiarono nel 1921, quando gli Staleys vinsero tutte le gare tranne due, coi Cardinals che arrivarono a un punto dal costare ai rivali il secondo titolo consecutivo. L'anno successivo gli Staleys, divenuti Bears, conclusero sul 9-3-0, perdendo entrambe le sfide coi Cardinals. I Bears riuscirono comunque a superare i Cardinals nella sfida per il secondo posto in campionato, ma quelle sconfitte costarono loro la possibilit\u00e0 di ripetersi come campioni.\nNel 1923 e 1924, i Bears ebbero la meglio sui Cardinals tutte e tre le volte che squadre si affrontarono. Nel 1925 per\u00f2, i Bears ebbero un record parziale di 0-1-1 contro i Cardinals, con quel pareggio che signific\u00f2 che questi ultimi avevano solo mezza gara di ritardo in classifica nei confronti dei Pottsville Maroons, prima del loro scontro decisivo del 1925.\nNei primi anni di esistenza della NFL, le sfide Bears-Cardinals avevano avuto un impatto diretto sull'assegnazione del titolo in sei occasioni. Entrambe le squadre portarono a casa un campionato a testa in quell'occasione. I Bears erano una squadra dominante contro chiunque, tranne contro la tenacia dei Cardinals, che li misero spesso in difficolt\u00e0 nei primi anni della lega. Nel periodo 1920-1925, i Canton Bulldogs, campioni nel 1922 e 1923, batterono i Bears solo due volte e nessun'altra squadra li aveva superati per pi\u00f9 di una volta, eccetto appunto i Cardinals. Questi ebbero un record di 4-4-2 in quell'arco di tempo, cementando la prima rivalit\u00e0 della storia della NFL.\nLa stagione 1925 si concluse con quella che \u00e8 forse la maggior controversia della storia del football professionistico. In quei giorni, non vi erano n\u00e9 un calendario fisso n\u00e9 partite di playoff. Il campionato veniva vinto alla percentuale di vittorie. Nel finale di stagione, dopo avere perso nel bel mezzo di una bufera di neve a Chicago contro i Pottsville Maroons per 21-7, i Cardinals si trovarono al secondo posto. Nella speranza di migliorare il proprio record, organizzarono frettolosamente e vinsero due gare contro due squadre pi\u00f9 deboli, i Milwaukee Badgers e gli Hammond Pros. Lo stratagemma era consentito dalle regole della lega di quel tempo a causa appunto del calendario non definito. Chicago concluse l'annata con un record di 11-2-1. Tuttavia, la lega li sanzion\u00f2 perch\u00e9 un giocatore di Chicago, Art Folz, aveva ingaggiato quattro giocatori delle scuole superiori di Chicago per giocare tra le file dei Milwaukee Badgers per giocare sotto falso nome e assicurare la vittoria ai Cardinals.\nNel frattempo, poich\u00e9 Pottsville aveva disputato una gara di esibizione non autorizzata a Filadelfia contro una selezione dei migliori giocatori di Notre Dame, i Maroons furono privati del titolo. La lega decise di non assegnare il titolo del 1925. In seguito, per\u00f2, questo fu offerto ai Cardinals, il cui proprietario, Chris O'Brien, rifiut\u00f2 di accettarlo, non sentendolo di meritarlo. Fu solo dopo che la famiglia Bidwill acquist\u00f2 i Cardinals nel 1933 che la franchigia inizi\u00f2 a rivendicare il titolo del 1925 come proprio.\nI Chicago Cardinals furono una delle poche squadre della NFL ad avere tra le proprie file giocatori afroamericani negli anni venti, in particolare Duke Slater, unitosi con successo alla squadra, contro ogni pronostico, dopo il fallimento della prima versione della American Football League dopo una sola stagione. Non solo Slater fu il primo afroamericano a giocare nel ruolo di tackle nella storia del football professionistico, ma fu anche uno dei migliori della sua epoca in quel ruolo. Nel 1928 incoraggi\u00f2 la squadra a firmare Harold Bradley Sr., che divenne il secondo lineman di colore della lega. Slater e Bradley giocarono fianco a fianco nelle prime due gare della stagione 1928, dopo di che Bradley fu costretto al ritiro per un problema fisico. Il 28 novembre 1929, Slater contribu\u00ec a un record NFL quando blocc\u00f2 per Ernie Nevers che segn\u00f2 sei touchdown su corsa nella vittoria per 40-6 sui Chicago Bears. Slater gioc\u00f2 tutti i 60 minuti di quella gara, sia in attacco che in difesa che negli special team.\nAnni trenta.\nI Cardinals ebbero un record positivo solo per due stagioni nelle venti che seguirono al titolo del (1931 e 1935). In quel periodo, vi fu una striscia di dieci stagioni consecutive con un bilancio negativo tra il 1936 e il 1945.\nIl Dr. David Jones acquist\u00f2 la squadra da O'Brien nel 1929. Nel 1932 questa fu acquisita da Charles W. Bidwill, allora vicepresidente dei Chicago Bears. Da allora la squadra \u00e8 sempre stata in mano alla famiglia Bidwill.\nAnni quaranta.\nNel 1944, a causa della scarsit\u00e0 di giocatori per via della seconda guerra mondiale, i Cardinals e i Pittsburgh Steelers si fusero per una stagione, divenendo noti come \"Card-Pitt\", o in maniera derisoria \"Carpets\" (\"tappeti\") dal momento che non vinsero alcuna gara quell'anno. Nel 1945, i Cardinals interruppero la loro lunga striscia negativa (un record NFL di 29 gare, a partire dal 1942 e inclusa l'unica stagione come Card-Pitt) battendo i Bears 16-7. Fu la loro unica vittoria quell'anno. Nel 1946, la squadra torn\u00f2 a un record di 6-5.\nNel 1947, la lega standardizz\u00f2 la stagione a 12 partite. Quella fu la stagione pi\u00f9 celebrata della storia dei Cardinals, terminata con un record di 9-3, battendo i Philadelphia Eagles nella finale di campionato per 28-21 grazie al loro celebre \"Million-Dollar Backfield\", che includeva il quarterback Paul Christman, gli halfback Charley Trippi ed Elmer Angsman e il fullback Pat Harder, che corse 282 yard. Tuttavia, Bidwill non pot\u00e9 assistervi, essendo deceduto prima dell'inizio della stagione, lasciando la squadra alla moglie Violet. Egli tuttavia era riuscito a battere i Chicago Rockets della nuova All-America Football Conference per assicurarsi i diritti su Trippi. Quella firma fu considerata il pezzo finale nella costruzione di una squadra da titolo. L'anno successivo, i Cardinals conclusero con un record di 11-1 tornando in finale, perdendo 7-0 con gli Eagles, in mezzo a una bufera di neve. Fu quella la prima finale di campionato ad essere trasmessa in televisione. L'anno seguente, Violet Bidwill spos\u00f2 l'imprenditore di St. Louis Walter Wolfner, con la squadra che scese a 6-5-1.\nAnni cinquanta.\nGli anni cinquanta furono un periodo di negativo per i Cardinals, terminando con record di 5-7 (1950), 3-9 (1951), 4-8 (1952), 1-10-1 (1953), 2-10 (1954), 4-7-1 (1955), 7-5 (1956; il migliore del decennio), 3-9 (1957), 2-9-1 (1958) e 2-10 (1959). Con sole 33 vittorie in dieci stagioni, i Cardinals furono quasi dimenticati a Chicago, venendo completamente oscurati dai Bears. Con l'affluenza in calo e la squadra quasi in bancarotta, i Bidwills erano ansiosi di trasferire i Cardinals in un'altra citt\u00e0. Tuttavia, la NFL chiedeva una tassa per il trasferimento che la franchigia non voleva e non era in grado di pagare. Bisogni di liquidit\u00e0, i Bidwills ricevettero offerte da diversi investitori, inclusi Lamar Hunt, Bud Adams, Bob Howsam e Max Winter. Ad ogni modo, queste trattative non portarono a nulla, probabilmente perch\u00e9 la famiglia intendeva mantenere il controllo della squadra e cedere solamente una quota di minoranza della societ\u00e0.\nNon essendo riusciti uno dopo l'altro ad acquistare i Cardinals, Hunt, Adams, Howsam e Winter unirono le loro forze per formare la American Football League. Trovatasi improvvisamente ad affrontare una pericolosa rivale, la NFL si accord\u00f2 coi Bidwill, permettendo loro di trasferirsi a St. Louis, che era visto come un potenziale mercato dove poteva mettere radici la AFL.\nSt. Louis Cardinals.\nLa proprietaria dei Chicago Cardinals Violet Bidwill spos\u00f2 l'imprenditore di St. Louis Walter Wolfner nel 1949, due anni dopo avere ereditato la squadra dal suo primo marito, Charles Bidwill. Quando divenne ovvio che i Cardinals non sarebbero pi\u00f9 stati in grado di competere con Chicago Bears, sembr\u00f2 logico trasferire la squadra a St. Louis.\nLa NFL condusse un'indagine a St. Louis e concluse che la citt\u00e0 sarebbe stata in grado di supportare la squadra. I 12 proprietari della lega approvarono all'unanimit\u00e0 il trasferimento, concludendo i 62 anni di permanenza a Chicago. Mentre i Cardinals rimasero a St. Louis, la citt\u00e0 ebbe due formazioni chiamate in tale modo (quella di football e quella di baseball). I tifosi utilizzarono i termini \"the football Cardinals\" e \"the baseball Cardinals\" per distinguerle. Per evitare confusione, la NFL contempl\u00f2 un cambiamento del nome Cardinals ma abbandon\u00f2 l'idea (anche se nei primi anni della NFL, numerose squadre prendevano il nome dalle locali squadre di baseball, direttamente o indirettamente). La squadra di football condivise lo Sportsman's Park con quella di baseball. Tuttavia, St. Louis non aveva pi\u00f9 avuto una squadra di football dai primi giorni della NFL e si trovarono difficolt\u00e0 nella vendita dei biglietti. La loro prima gara casalinga fu una sconfitta contro i Giants il 2 ottobre 1960, terminando l'annata con un record di 6-5-1. Nel 1961 salirono a 7-7, nel primo anno col calendario allargato a 14 gare, mentre scesero a 4-9-1 nel 1962. Migliorarono ancora con 9-5 nel 1963, raggiungendo quasi i playoff.\nNel corso dei 28 anni dei Cardinals a St. Louis, la squadra raggiunse i playoff solo per tre volte (1974, 1975 &amp; 1982), senza mai ospitarne una gara. Malgrado quello che \u00e8 considerato un periodo di magre soddisfazioni sul campo, a St. Louis il loro record fu di 187 vittorie, 202 sconfitte e 13 pareggi (48,1% di vittorie), nettamente il migliore delle tre citt\u00e0 in cui i Cardinals sono stati ospitati.\nAnni sessanta.\nI nuovi St. Louis football Cardinals furono competitivi per la maggior parte degli anni sessanta, pur non raggiungendo mai playoff (all'epoca vi si qualificavano solo quattro squadre). Emersero nuove stelle come Larry Wilson, Charley Johnson, Jim Bakken, Sonny Randle e Jim Hart. Violet Bidwill Wolfner mor\u00ec nel 1962 e i suoi figli, Bill e Charles, Jr., presero il controllo della squadra.\nNel 1964, i Bidwill, insoddisfatti di St. Louis, considerarono di trasferire la squadra ad Atlanta. Volevano un nuovo stadio e la citt\u00e0 stava progettando di costruirne uno. Tuttavia, St. Louis li persuase a rimanere dietro la promessa di un nuovo stadio, quello che sarebbe divenuto il Busch Memorial Stadium (un nuovo expansion team, i Falcons, sarebbe stato creato per Atlanta).\nNel 1965 un'ottima partenza con un bilancio di 4-1 fu vanificata terminando con un record di 5-9. L'anno successivo il club si trovava in testa alla Eastern Conference con un record di 8-2-1 record, ma una sconfitta contro i Dallas Cowboys, diede il via a una striscia di tre sconfitte consecutive, facendo terminare St. Louis sul 8-5-1.\nNel 1968, i Cardinals conclusero con un record di 9-4-1 ma una sconfitta contro i mediocri San Francisco 49ers e un pareggio contro gli ancora peggiori Pittsburgh Steelers li tennero fuori dai playoff. St. Louis scese a un record di 4-9-1 nel 1969, ma quella stagione vide il debutto di Roger Wehrli, una safety stella della University of Missouri, che gioc\u00f2 per 14 stagioni con i Cardinals e fu inserito nella Pro Football Hall of Fame nel 2007.\nAnni settanta.\nNel 1970, i Cardinals furono inseriti nella nuova NFC East dopo la fusione AFL-NFL. Nel mese di novembre vinsero tre gare consecutive senza subire alcun punto, contro Houston Oilers, Boston Patriots e Cowboys, l'ultima della quali fu un 38-0 nel Monday Night Football al Cotton Bowl. St. Louis per\u00f2 collass\u00f2 nel mese successivo, perdendo contro New York Giants, Detroit Lions e Washington Redskins e terminando con un bilancio di 8-5-1 ancora fuori dalla \"post-season\". Nei tre anni successivi, il club regred\u00ec terminando sempre con un record di 4-9-1. Bill Bidwill divenne l'unico proprietario nel 1972, carica che conserva ancora ai giorni nostri. Solo i New York Giants e i Chicago Bears sono stati nelle mani di una sola famiglia pi\u00f9 a lungo dei Cardinals.\nLarry Wilson si ritir\u00f2 dopo la stagione 1972 e, nel 1973, Don Coryell, che aveva fatto le fortune della San Diego State University, divenne il capo-allenatore. Il club vinse tutte le prime sette partite della stagione 1974, conquistando il suo primo titolo di division dal 1948. Nella prima gara di playoff sempre dal 1948, St. Louis si port\u00f2 in vantaggio a inizio partita per 7-0 sui Minnesota Vikings in trasferta ma fin\u00ec col venire sconfitta per 30-14.\nI Cardinals rivinsero la propria division nel 1975, affrontando i Los Angeles Rams in trasferta nei playoff: il running back avversario Lawrence McCutcheon stabil\u00ec l'allora record NFL per la \"post-season\" correndo 2002 yard e Jack Youngblood e Bill Simpson ritornarono degli intercetti in touchdown, portando i Rams in vantaggio per 28-9 ai supplementari, andando poi a vincere 35-23 al Los Angeles Memorial Coliseum.\nNel corso di quel periodo, i Cardinals potevano contare su un attacco di alto livello e in particolare di una linea offensiva che vedeva la presenza di Dan Dierdorf, Conrad Dobler e Tom Banks. Diverse gare in quegli anni si mantennero equilibrate sino agli ultimi istanti, con spericolate rimonte e sconfitte sul filo di lana. La stampa e i tifosi iniziarono a soprannominare la squadra \"Cardiac Cardinals\". Le stelle della squadra negli anni settanta includevano Wehrli, il wide receiver Mel Gray e i running back Terry Metcalf e Jim Otis.\nNel 1977, i Cardinals partirono lentamente ma vinsero 6 gare consecutive prima di perdere nel Giorno del Ringraziamento contro i Miami Dolphins, 55-14. La giornata da record del quarterback avversario Bob Griese diede il via a una serie di 12 sconfitte consecutive dei Cardinals (proseguita sino al 1978), una striscia che vide anche una sconfitta contro i Tampa Bay Buccaneers, ancora a secco di vittorie, diventando la prima squadra a perdere al Tampa Stadium. Coryell e diversi giocatori chiave, inclusi Dobler e Metcalf, lasciarono la franchigia dopo la stagione 1977.\nPer la stagione 1978, Bidwill assunse Bud Wilkinson, famoso per avere costruito una dinastia nel football alla University of Oklahoma. Wilkinson per\u00f2, che non aveva pi\u00f9 allenato da quando aveva lasciato i Sooners dopo la stagione 1963, non riusc\u00ec a trasformare i Cardinals in una squadra competitiva. St. Louis inizi\u00f2 la stagione 1978 con otto sconfitte consecutive e termin\u00f2 con un bilancio di 6-10. Wilkinson fu licenziato in corso d'opera nel 1979 la squadra ferma su un record di 3-10 all'ultimo posto nella NFC East. Wilkinson fu liquidato da Bidwill per avere rifiutato di spostare in panchina il quarterback Jim Hart in favore del rookie Steve Pisarkiewicz. Larry Wilson, safety futuro membro della Pro Football Hall of Fame safety che milit\u00f2 13 stagioni nella squadra, allen\u00f2 per le ultime tre gare della stagione, concludendo sul 5-11.\nI Cardinals sperimentarono diverse annate con scelte negative nel draft e scelte dello staff sbagliate sul finire del decennio, simbolizzate dalla scelta del kicker Steve Little nel primo, che rimase paralizzato durante un incidente automobilistico nel 1980, e l'assunzione di Wilkinson nel 1978. LA squadra sub\u00ec anche una tragica perdita durante il training camp del 1979, in cui Cain mor\u00ec di arresto cardiaco.\nAnni ottanta.\nAd ogni modo, i Cardinals ebbero alcuni successi all'inizio degli anni ottanta, facendo registrare tre stagioni consecutive con record positivi dal 1982 al 1984. Il cuore della squadra era composto dal prolifico trio formato dal quarterback Neil Lomax, dal wide receiver Roy Green e dal running back Ottis Anderson. Annate di alto livello di Anderson non riuscirono a salvare il club da stagione negativi nel 1980 e 1981, terminate rispettivamente con bilanci di 5-11 e 7-9.\nNel 1982, i Cardinals si qualificarono per i playoff, allargati in quella stagione eccezionalmente a 16 squadre a causa di uno sciopero dei giocatori che permise di disputare solo 9 gare, dove persero per 41-16 coi Green Bay Packers. Nel 1983 la stagione termin\u00f2 sull'8-7-1, incluse vittorie sui futuri campioni del Super Bowl, i Los Angeles Raiders, e gli altri finalisti della conference, i Seattle Seahawks.\nI Cardinals giunsero alla vigilia dell'ultimo turno del 1984 con la possibilit\u00e0 di vincere la NFC East battendo i Redskins ma Neil O'Donoghue sbagli\u00f2 il field goal della potenziale vittoria mentre il tempo andava esaurendosi e Washington la spunt\u00f2 per 29-27, conquistando la division.\nSt. Louis vinse tre delle prime quattro gare nel 1985 ma concluse sul 5-11, portando all'addio dell'allenatore Jim Hanifan dopo sei stagioni. Hanifan avrebbe fatto ritorno a St. Louis come allenatore della offensive line dei St. Louis Rams, vincitori del Super Bowl XXXIV.\nGene Stallings, ex allenatore della Texas A&amp;M University e per lungo tempo assistente di Tom Landry ai Cowboys, sostitu\u00ec Hanifan. I Cardinals terminarono 4-11-1 nel 1986 ma salirono a 7-8 a 1987, a una sola gara dai playoff, perdendo per 21-16 nell'ultimo turno contro i Cowboys.\nLa stagione 1987 \u00e8 ricordata per una furiosa rimonta: in svantaggio per 28-3 contro i Buccaneers, nel quarto periodo la squadra segn\u00f2 28, andando a vincere per 31-28. Rimane la pi\u00f9 grande rimonta nel quarto periodo della storia della NFL.\nLa complessiva mediocrit\u00e0 dei Cardinals, assieme ad uno stadio antiquato, portarono a picco l'affluenza di pubblico e ancora una volta i Bidwills decisero di trasferirsi: Baltimora, Phoenix e Jacksonville erano le candidate. Nonostante tutto, i tifosi dei Cardinals non erano entusiasti di perdere la loro squadre e Bill Bidwill, temendo per la sua sicurezza, si tenne lontano da diverse gare interne nel 1987. L'ultima gara casalinga si tenne il 13 dicembre 1987 (una vittoria per 27-24 sui New York Giants di fronte a 29.623 tifosi in un tardo pomeriggio di domenica).\nArizona Cardinals.\nPrimi anni: 1988-1989.\nPoco dopo la stagione , Charles Bidwill acconsent\u00ec a spostare i Cardinals nell'area di Phoenix con una stretta di mano con lo Stato e i dirigenti locali, facendo diventare la squadra \"Phoenix Cardinals\". Sfortunatamente, l'allora crisi dei risparmi e dei mutui blocc\u00f2 gli sforzi per finanziare un nuovo stadio, costringendo i Cardinals a giocare nello stadio della Arizona State University, il Sun Devil Stadium di Tempe.\nNel marzo 1994, Bill Bidwill rinomin\u00f2 la squadra Arizona Cardinals a causa della preferenza dei tifosi (Bidwill fece resistenza al nome \"Arizona Cardinals\" a causa della tradizione della NFL di identificare le squadre con i nomi della citt\u00e0, anche se Minnesota Vikings e New England Patriots erano due eccezioni presenti da lungo tempo e i Carolina Panthers avrebbero iniziato a giocare l'anno successivo). Il resto dei proprietari delle franchigie della NFL approv\u00f2 presto il cambiamento.\nI Cardinals trascorsero la maggior parte del loro primo decennio in Arizona nell'anonimato. Questo fu dovuto in parte alla loro situazione geografica, poich\u00e9 essendo rimasti nella NFC East division, dovettero sobbarcarsi alcuni dei viaggi pi\u00f9 lunghi della lega. La presenza di pubblico era di poco meno di 35.000 spettatori in uno stadio da 73.000 posti, apparendo raramente nelle televisioni locali. Arizona e Nuovo Messico erano tradizionalmente un mercato dei Cowboys e quella squadra rimase molto pi\u00f9 popolare in quell'area. Bidwill fu anche criticato per lo scarso budget messo a disposizione della squadra. Molto spesso, le prime scelte nei draft della squadra di quegli anni, lasciarono dopo poco la franchigia e godettero di grandi successi una volta andatisene.\nGene Stallings rimase l'allenatore della squadra dopo il trasferimento da St. Louis nel deserto. I Cardinals persero due gare equilibrate nelle prime due gare ma batterono i Cincinnati Bengals futuri vincitori della AFC e i Dallas Cowboys, vincendo sette delle successive nove gare e portandosi su un record di 7-4. La pi\u00f9 memorabile di quelle vittorie giunse contro i San Francisco 49ers, con Phoenix che rimont\u00f2 uno svantaggio di 23-0 andando a vincere per 24-23. La squadra perse per\u00f2 le ultime cinque partite, incluse due coi Philadelphia Eagles, vincitori della division. Stallings annunci\u00f2 l'intenzione di lasciare dopo la stagione 1989 ma Bidwill e il general manager Larry Wilson gli ordinarono di andarsene immediatamente e assunsero al suo posto Hank Kuhlmann come allenatore ad interim. I Cardinals ripeterono il finale della stagione 1988, perdendo tutte le ultime cinque gare col capo allenatore. Stallings fece ritorno al college football, guidando gli Alabama Crimson Tide alla vittoria del campionato NCAA del 1992.\nL'era Bugel: 1990\u201393.\nJoe Bugel, ex allenatore della linea offensiva dei Redskins negli anni ottanta, allen\u00f2 i Cardinals dal 1990 al 1993, finendo sempre ultimi nella competitiva NFC East, che produsse i vincitori del Super Bowl in ognuna di quelle stagioni (Giants nel novanta, Redskins '91, Cowboys '92-93). Le prime tre stagioni di Bugel finirono con bilanci di 5-11 nel 1990 e 4-12 sia nel 1991 che nel 1992 prima di migliorare a 7-9 nel 1993. Durante la stagione , i Cardinals segnarono 57 punti in pi\u00f9 dei loro avversari, ma subirono otto sconfitte per meno di sette punti, cinque delle quali con squadre che avrebbero raggiunto i playoff. Una striscia di tre vittorie consecutive nel finale di stagione, incluso un trionfale 17-6 sui Giants, non furono abbastanza per salvare il lavoro di Bugel.\nL'era di Ryan: 1994-1995.\nBuddy Ryan sostitu\u00ec Bugel nel 1994, operando sia come general manager che come capo allenatore, ma durando solamente due stagioni. Questi garant\u00ec la vittoria nella settimana 3 della stagione contro i Cleveland Browns, con Cleveland che fin\u00ec per vincere 32-0. I Cardinals, che possedevano la terza migliore difesa della lega nel 1994 ma soffrivano di un'alternativa affidabile nel ruolo di quarterback, arrivarono all'ultima gara della stagione ancora in corsa per un posto nei playoff, ma una sconfitta per 10-6 contro gli Atlanta Falcons pose fine a quelle speranze, terminando con un bilancio di 8-8.\nLa stagione vide la squadra scendere a un record di 4-12, inclusa una imbarazzante sconfitta per 27-7 contro i neo-arrivati Carolina Panthers. L'epoca di Ryan si chiuse il 26 dicembre, meno di 24 ore dalla sconfitta dei Cardinals per 37-13 coi Cowboys nel Monday Night Football. Dallas fece ritorno al Sun Devil Stadium 34 giorni dopo battendo i Pittsburgh Steelers nel Super Bowl XXX.\nL'era Tobin: 1996-2000.\n1996.\nRyan fu sostituito da Vince Tobin, che port\u00f2 la squadra a migliorare con un record di 7-9 nel 1996, guidata dal defensive end Simeon Rice, terza scelta assoluta del draft e premiato come rookie difensivo dell'anno e da un ringiovanito Boomer Esiason come quarterback. Esiason lanci\u00f2 522 yard nella vittoria ai supplementari sui Redskins e due settimane dopo guid\u00f2 una rimonta vincente nel quarto periodo contro gli Eagles. La stagione 1996 vide anche una prestazione particolarmente negativa: una sconfitta in casa per 31-21 contro i New York Jets, in quella che fu l'unica vittoria dell'anno della franchigia avversaria.\n1997.\nI Cardinals scesero a un record di 4-12 nel ma quella stagione vide l'esordio del quarterback rookie Jake Plummer, che in precedenza aveva guidato Arizona State a un record di 11-0 nella stagione regolare prima di perdere in finale del campionato NCAA contro Ohio State al Rose Bowl. Il punto pi\u00f9 alto della stagione fu una vittoria 25-22 ai supplementari contro i Cowboys nella settimana 2, ponendo fine a una striscia di 13 vittorie consecutive di Dallas contro i Cardinals che risaliva al 1990. Il momento positivo generato dalla vittoria sui Cowboys fu per\u00f2 annullato dalle sconfitte nelle due gare successive, contro i Redskins 19-13 ai supplementari e contro i Buccaneers 18-17.\n1998: ritorno ai playoff.\nNella stagione , Jake Plummer ebbe la sua annata di maggiore successo durante la sua permanenza nella franchigia, quantomeno in termini di vittorie, dal momento che il suo passer rating fu un poco esaltante 75,0. La squadra durante quel periodo si riguadagn\u00f2 il soprannome di Cardiac Cards dai media locali e nazionali, dal momento che otto delle sedici gare del loro campionato furono decise per tre punti o meno, sette delle quali terminarono in favore dei Cardinals. Cementando il loro status di squadra da battere nei minuti finali, i Cardinals, con un record di 6-7 prima della settimana 15, sconfissero i Philadelphia Eagles ai tempi supplementari con un field goal di Chris Jacke, poi tornarono in casa battendo i New Orleans Saints di due punti e i San Diego Chargers di tre punti, centrando una wild card per i playoff.\nLe vittorie risicate e il fatto che nessuna delle squadre battute aveva un bilancio positivo (New Orleans era la migliore del gruppo con un record di 6-10; San Diego era 5-11 e Philadelphia 3-13) li rese pesantemente sfavoriti nelle turno delle Wild Card dei playoff contro i Dallas Cowboys. Considerate le due sconfitte stagionali coi Cowboys e il fatto che Arizona aveva perso 16 delle ultime 17 gare contro i loro rivali di division, incluse nove consecutive al Texas Stadium, Dallas sembrava avere la storia e un'ampia evidenza statistica in suo favore. Inoltre, i Cardinals non avevano pi\u00f9 vinto una sola gara di playoff dal loro campionato vinto nel 1947, la pi\u00f9 lunga striscia negativa attiva negli sport professionistici americani.\nI Cardinals vinsero tuttavia la partita 20-7 e la gara fu molto meno equilibrata di quanto disse il punteggio finale, dal momento che dominarono i Cowboys dall'inizio alla fine. Alla fine del primo tempo la squadra era in vantaggio 10-0, salendo a 20-0 negli ultimi minuti del quarto periodo. I Cowboys segnarono il loro unico touchdown nel finale del quarto periodo ma i Cardinals mantennero la partita in pugno. La franchigia, che soffriva da 51 anni di sconfitte, finalmente ottenne una vittoria ai playoff. Nel turno successivo, i Cardinals persero nel divisional round contro i Minnesota Vikings che arrivavano da un record di 15-1 e avevano terminato col miglior attacco della storia della lega all'epoca.\n1999.\nDopo la stagione da playoff del 1998, i Cardinals erano attesi a risultati ancora migliori nel , ma un calendario impegnativo e gli infortunati li fecero iniziare con un record di 2\u20136. Successivamente, i Cards vinsero 4 gare consecutive tornando in corsa per i playoff ma ed esse seguirono 4 sconfitte consecutive e la franchigia termin\u00f2 con un deludente bilancio di 6-10.\nL'era McGinnis: 2000\u20132003.\nTobin fu licenziato nel corso della stagione e sostituito con l'ex coordinatore difensivo Dave McGinnis, che sarebbe rimasto il capo-allenatore fino al suo licenziamento nel 2003; McGinnis ebbe un record complessivo di 17-40 durante la sua permanenza. Nella sua seconda gara come allenatore, Aeneas Williams pareggi\u00f2 il record NFL ritornando un fumble per 104 yard in touchdown nella vittoria 16\u201315 sui Redskins. Altre vittorie degne di nota sotto la direzione McGinnis inclusero un 34\u201331 ai supplementari sugli Oakland Raiders nel 2001 nella prima visita della storia dei Cardinals a Oakland e un 18-17 nell'ultima gara della stagione 2003 sui Minnesota Vikings, in cui Josh McCown pass\u00f2 il touchdown vincente per Nate Poole mentre non era rimasto tempo sull'orologio, eliminando i Vikings dai playoff.\nI Cardinals non vinsero mai pi\u00f9 di sette gare tra le stagioni 1999 e 2006 ed ebbero la minor presenza di pubblico di tutta la NFL. Il Sun Devil Stadium, durante il suo periodo come stadio dei Cardinals, si guadagn\u00f2 la reputazione di essere uno degli stadi meno caldi della NFL (il che era sorprendente data la reputazione opposta durante la gare della Arizona State University).\nNel , con l'arrivo nella NFL degli Houston Texans si realline\u00f2 in otto division da quattro squadra ciascuna. I Cardinals furono inseriti nella NFC West con 49ers, Seahawks e Rams, il che ebbe molto pi\u00f9 senso dal punto di vista geografico.\nL'era Green: 2004-2006.\nNel 2004, i Cardinals assunsero l'ex allenatore dei Vikings Dennis Green come nuovo capo-allenatore. Prima della sua firma coi Cardinals, questi aveva compilato un record di 97-62 in dieci stagioni con Minnesota (1992\u20132001), guidando la squadra a quattro titoli della NFC Central Division e a due finali della NFC. I Cardinals tuttavia continuarono ad avere delle stagioni mediocri, terminando 6-10 nel e 5-11 nel , le ultime due stagioni della squadra al Sun Devil Stadium.\nUna tragedia colp\u00ec la squadra il 22 aprile 2004 quando l'ex safety Pat Tillman, un popolare giocatore che era stato un All-American ad Arizona State, fu ucciso in Afghanistan mentre stava servendo per l'Esercito degli Stati Uniti. Tillman aveva lasciato il football professionistico dopo la stagione 2001 per divenire un militare dopo gli Attacchi dell'11 settembre. Tillman divenne il primo giocatore della NFL a perdere la vita in guerra dall'offensive tackle dei Buffalo Bills Bob Kalsu, morto nel 1970 durante la Guerra del Vietnam. La maglia numero 40 di Tillman fu ritirata dalla squadra nella prima gara casalinga della stagione.\nAll'inizio della stagione 2005, i Cardinals firmarono il quarterback Kurt Warner con un contratto annuale del valore di 4 milioni di dollari, estendendolo successivamente a una durante a sei anni. Warner si ritir\u00f2 il 29 gennaio 2010. Matt Leinart fu scelto come decimo assoluto nel Draft NFL 2006. Dopo quattro stagioni, Leinart fu svincolato il 4 settembre 2010, firmando un contratto annuale con gli Houston Texans due giorni dopo.\n2006: il nuovo stadio.\nNel 2000, gli elettori della Contea di Maricopa approvarono con un margine del 51% contro il 49% il finanziamento per un nuovo stadio dei Cardinals. Dopo alcuni ostacoli legali, i Cardinals iniziarono la costruzione della nuova struttura nell'aprile del 2003 a Glendale, nella periferia ad ovest di Phoenix. Lo University of Phoenix Stadium fu costruito con una copertura retraibile e una superficie di erba mobile, ideale per le calde condizioni climatiche del deserto; il nuovo stadio ebbe anche un impianto di condizionamento allo stato dell'arte.\nPer diverso tempo, molti dirigenti della squadra avevano dato al Sun Devil Stadium le colpe per i risultati negativi dei Cardinals. Essendo solamente degli affittuari, ai Cardinals erano negate entrate date per assodate alle altre squadre della NFL.\nLo stadio da 63.500 posti (espandibili a 72.800) apr\u00ec il 12 agosto 2006 quando i Cardinals batterono i Pittsburgh Steelers, 21-13, in una gara di pre-stagione. La prima gara ufficiale fu una vittoria contro i San Francisco 49ers davanti a una folla di 63.407 persone. Nel febbraio 2008, lo stadio ospit\u00f2 il Super Bowl XLII.\nMalgrado il nuovo stadio, la squadra inizi\u00f2 la stagione con un record di 1-8, culminato con una sconfitta 24-23 contro i Chicago Bears il 16 ottobre, con Arizona che sprec\u00f2 un vantaggio di 20 punti in una gara dominata in lungo e in largo e con l'allenatore Green che esplose nella conferenza stampa successiva. Dopo la gara contro i Bears, Green licenzi\u00f2 il suo coordinatore offensivo, Keith Rowen. La settimana successiva la squadra perse contro i Raiders che erano ancora senza vittorie, una delle uniche due vittorie della franchigia di Oakland nel 2006.\nL'era Whisenhunt: 2007\u20132012.\nIl 1\u00ba gennaio 2007, dopo una stagione terminata con un bilancio di 5-11, i Cardinals annunciarono il licenziamento di Green. Dopo un breve periodo di speculazioni, il coordinatore offensivo dei Pittsburgh Steelers Ken Whisenhunt fu nominato capo-allenatore dei Cardinals per la stagione 2007\nNel primo giro del Draft NFL 2007, i Cardinals selezionarono l'offensive tackle Levi Brown da Penn State come quinto assoluto. La squadra termin\u00f2 la stagione con un bilancio di 8-8, solamente la sua terza stagione con un record non negativo dal trasferimento in Arizona.\n2008: la stagione del Super Bowl.\nI Cardinals iniziarono la stagione perdendo tre delle loro prime quattro gare, inclusa una sconfitta 56-35 contro i New York Jets in cui il quarterback avversario Brett Favre pass\u00f2 sei touchdown e il ricevitore di Arizona Anquan Boldin si frattur\u00f2 il setto nasale e sub\u00ec una commozione cerebrale in una collisione casco-contro-casco col cornerback dei Jets Eric Smith. Arizona si riprese vincendo cinque delle successive sei gare salendo a record di 7-3, ma perse due gare nell'arco di cinque giorni a fine novembre contro Giants e Eagles. Il 7 dicembre, Arizona si assicur\u00f2 la vittoria della NFC West Division con una vittoria 34-10 in casa contro i St. Louis Rams, assicurandosi la prima partecipazione ai playoff dal 1998 e il primo titolo di division da 1975. Inoltre i Cardinals avrebbero ospitato almeno una gara di playoff per la seconda volta nella storia (malgrado due titoli di division vinti durante il periodo a St. Louis la squadra non aveva mai giocato una gara di playoff in casa).\nI Cardinals seguirono la vittoria del titolo di division con due prestazioni negative, perdendo in casa 35-14 coi Minnesota Vikingse poi perdendo 47-7 contro i New England Patriots in un Gillette Stadium innevato. I Cardinals in seguito batterono i Seattle Seahawks in casa terminando la loro prima stagione con un record vincente dal 1998.\nNei playoff, il 3 gennaio 2009, il quarterback Kurt Warner guid\u00f2 i Cardinals alla vittoria del primo turno per 30-24 sugli Atlanta Falcons, la prima vittoria casalinga nei playoff da 63 anni. Il 10 gennaio, i Cardinals sconfissero i Carolina Panthers in trasferta per 33 a 13. Il 18 gennaio i Cardinals sconfissero anche i Philadelphia Eagles con 4 passaggi da touchdown di Warner. Gli Arizona Cardinals conquistarono cos\u00ec la partecipazione al suo primo Super Bowl, mentre Warner divenne il secondo quarterback (dopo Craig Morton nel 1970 con Dallas Cowboys e 1977 con Denver Broncos) a giocare come titolare un Super Bowl con due squadre diverse.\nIl 1\u00ba febbraio 2008 i Cardinals furono sconfitti solo negli ultimi minuti di gara dell'Super Bowl XLIII dai Pittsburgh Steelers per 27 a 23, nonostante una grande prestazione del loro quarteback che lanci\u00f2 per 377 yard (seconda prestazione di sempre al Super Bowl) e un 72,1% di passaggi completi, per un rating di 112,3.\n2009.\nLa stagione dei Cardinals part\u00ec come grandi aspettative da parte dei tifosi. La squadra scelse Chris \"Beanie\" Wells come 31\u00ba assoluto nel Draft per migliorare il suo gioco sulle corse dopo l'addio di Edgerrin James. La stagione inizi\u00f2 con una frustrante sconfitta contro i San Francisco 49ers, cui segu\u00ec una vittoria sui Jacksonville Jaguars e un'imbarazzante sconfitta in casa contro gli Indianapolis Colts. La squadra si riprese bene per\u00f2 dopo il turno di pausa vincendo sei delle ultime sette partite. Nel corso della partita contro i Rams della settimana 11, Kurt Warner sub\u00ec una commozione cerebrale che lo forz\u00f2 a perdere la gara della settimana successiva contro i Tennessee Titans. Matt Leinart prese il suo posto come titolare nella sconfitta 20-17. Dopo il ritorno di, i Cardinals ospitarono e batterono Minnesota con un ottimo 30-17. Dopo di ci\u00f2, San Francisco li batt\u00e9 ancora per 24-9 nel Monday Night.\nCon una vittoria contro i Detroit Lions e la contemporanea sconfitta di San Francisco contro i Philadelphia Eagles, i Cardinals si assicurarono il secondo titolo di division consecutivo il 20 dicembre 2009. La squadra termin\u00f2 con un record di 10-6, il migliore dal suo trasferimento in Arizona.\nIl 10 gennaio 2010, i Cardinals erano dati per sfavoriti di due punti e mezzo contro i Green Bay Packers, ma riuscirono comunque a vincere per 51 a 45 nei supplementari nella gara di playoff col punteggio pi\u00f9 alto della storia. La squadra si qualific\u00f2 cos\u00ec per il turno successivo in casa dei New Orleans Saints, dove fu sconfitta in un match a senso unico. Pochi giorni dopo, Kurt Warner annunci\u00f2 il proprio ritiro.\n2010.\nDopo il ritiro di Warner, Matt Leinart era generalmente ritenuto il suo successore ma fu svincolato alla fine della pre-stagione. Questo lasci\u00f2 la squadra con come quarterback l'ex Browns Derek Anderson e due rookie come riserva. Dopo aver vinto contro i Rams una gara equilibrata nella settimana 1, la squadra sub\u00ec un brutto 41-7 ad Atlanta prima di battere Oakland 24-23 nella prima gara casalinga. Un'altra netta sconfitta contro San Diego port\u00f2 a spostare in panchina Derek Anderson in favore del rookie Max Hall. La settimana seguente giunse una vittoria 30-20 sui Saints campioni in carica. Dopo la settimana di pausa, i Cardinals implosero perdendo sette gare consecutive, prima di battere 3-9 Denver nella settimana 14. Le loro speranze di playoff svanirono con una sconfitta 19-12 contro i debolissimi Panthers.\n2011.\nArizona scelse nel draft come quarto assoluto il cornerback Patrick Peterson e come quarterback ottenne Kevin Kolb in uno scambio con gli Eagles. Nella prima gara dell'anno la squadra vinse contro Carolina ma perse le tre successive. Nella settimana 8, Kolb si infortun\u00f2 nella gara contro i Baltimore Ravens, venendo sostituito nelle sfide successive dal quarterback al secondo anno John Skelton. Questi guid\u00f2 la squadra a due vittorie consecutive ma perse nella settimana 12 contro i 49ers giocando una brutta prestazione. Kolb torn\u00f2 titolare nella settimana 13 contro i Cowboys, guidando la squadra alla vittoria nei supplementari con un passaggio da touchdown da 52 yard per LaRod Stephens-Howling. La settimana seguente Kolb sub\u00ec una commozione cerebrale e Skelton rimase titolare per tutto il resto della stagione, conclusa con un record di 8-8 malgrado un inizio con un bilancio di 1-6. Nel 2011 il rookie Peterson pareggi\u00f2 il record NFL segnando 4 touchdown su ritorni da punt.\n2012.\nDopo l'ottimo finale di stagione 2011 di Skelton, questi fu nominato titolare per la prima gara della stagione contro i Seahawks. Questi per\u00f2 si infortun\u00f2 e Kolb usc\u00ec dalla panchina guidando il drive della vittoria. Kolb part\u00ec come titolare nella settimana 2 e la squadra ottenne una sorprendente vittoria in trasferta contro i New England Patriots. Kolb gioc\u00f2 bene e fu confermato titolare anche col ritorno di Skelton, guidando la squadra a vincere tutte le prime quattro gare. Kolb si infortun\u00f2 per\u00f2 contro i Buffalo Bills e perse tutto il resto della stagione. I Cardinals subirono nove sconfitte consecutive, incluso un imbarazzate 58-0 contro i Seattle Seahawks al CenturyLink Field. Skelton alla fine fu sostituito dal rookie Ryan Lindley nella sconfitta contro gli Atlanta Falcons, ma torn\u00f2 titolare dopo le difficolt\u00e0 di Lindley. La squadra termin\u00f2 la stagione con un record di 5-11 all'ultimo posto nella division, cambiando ben quattro cornerback titolari. A fine anno, Whisenhunt fu licenziato.\nL'era di Bruce Arians: 2013-presente.\n2013.\nIl 17 gennaio 2013, i Cardinals assunsero l'ex allenatore ad interim dei Colts Bruce Arians, fresco vincitore del titolo di allenatore dell'anno. Nel Draft scelsero come settimo assoluto l'offensive guard Jonathan Cooper che per\u00f2 si infortun\u00f2 nella pre-stagione, perdendo tutta l'annata. Come nuovo quarterback titolare la franchigia scelse l'ex Bengals e Raiders Carson Palmer, che debutt\u00f2 con una sconfitta nella prima gara della stagione contro i Rams. La prima vittoria giunse la settimana successiva in rimonta contro i Lions. Malgrado un record di 10-6 al termine della stagione regolare, i Cardinals non riuscirono ad entrare nei playoff, penalizzati dal trovarsi nella division e nella conference pi\u00f9 competitive quell'anno (i San Diego Chargers arrivarono ai playoff con un record di 9-7 nella AFC).\n2014.\nDopo una vittoria in rimonta nella settimana 1 contro i Chargers culminata col passaggio da touchdown del sorpasso a due minuti e mezzo dal termine da Palmer a John Brown, la settimana successiva il quarterback si infortun\u00f2 alla spalla, venendo sostituito da Drew Stanton per tutto il successivo mese di gioco, il quale guid\u00f2 Arizona ad altre due vittorie prima di una sconfitta coi Broncos. Palmer torn\u00f2 titolare nella settimana 6 in cui guid\u00f2 la squadra alla vittoria contro Washington. Seguirono altre tre vittorie altre due vittorie, contro i Raiders e contro due tra le migliori squadre della conference in quel momento, gli Eagles e i Cowboys. Arizona sal\u00ec cos\u00ec a un record di 7-1, il migliore in solitaria della NFC per la prima volta dal .\nIl 9 novembre, due giorni dopo avere firmato rinnovo contrattuale triennale del valore di 50 milioni di dollari, Palmer si ruppe il legamento crociato anteriore contro i Rams, costringendolo a perdere tutto il resto della promettente stagione del club. Il subentrato Stanton riusc\u00ec comunque a portare Arizona alla vittoria in rimonta contro St. Louis. La settimana successiva, nello scontro coi Lions tra le due squadre col miglior record della NFC, Stanton pass\u00f2 due touchdown a Michael Floyd nei primi due possessi di Arizona e ci\u00f2 fu sufficiente per vincere e salire a un record di 9-1, la miglior partenza della franchigia dal , anno del suo ultimo titolo.\nDopo due sconfitte contro i Seahawks campioni in carica e i Falcons, Arizona torn\u00f2 alla vittoria nel quattordicesimo turno contro i Chiefs. Quattro giorni dopo, batt\u00e9 i Rams nella gara del gioved\u00ec notte ma Stanton dovette uscire anzitempo a causa di un infortunio al ginocchio, non facendo pi\u00f9 ritorno in campo per tutto il resto della stagione. I Cardinals giocarono le ultime due gare della stagione regolare con il loro terzo quarterback, Ryan Lindley, perdendole entrambe contro Seahawks e 49ers.\nMalgrado le defezioni dei propri quarterback, i Cardinals terminarono con un record di 11-5, secondi nella division e al quinto posto nel tabellone dei playoff della NFC. Bruce Arians fu premiato per la seconda volta in carriera come allenatore dell'anno. Il 3 gennaio 2015, con Lindley come titolare, Arizona fu eliminata nel primo turno di playoff dai Panthers, facendo registrare il minimo della storia della lega per yard guadagnate in attacco nella \"post-season\", 77.\n2015.\nNel 2015, i Cardinals conquistarono il loro primo titolo di division dal 2009, vincendo un record di franchigia di 13 partite. Inoltre ebbero la possibilit\u00e0 di qualificarsi direttamente al secondo turno di playoff per la prima volta nella loro storia. Sette giocatori furono convocati per il Pro Bowl, Justin Bethel, Calais Campbell, Larry Fitzgerald, Mike Iupati, Tyrann Mathieu, Carson Palmer e Patrick Peterson.\nCon secondo record della NFC, Arizona batt\u00e9 i Green Bay Packers (numero 5 del tabellone) 26\u201320 ai tempi supplementari nel divisional round, in quella che per il quarterback Palmer fu la prima vittoria in carriera nei playoff. La stagione si chiuse la settimana successiva quando la squadra fu spazzata via dai Carolina Panthers nella finale della NFC con un punteggio di 49\u201315, in una gara in cui i Cardinals persero sette palloni, il peggior risultato in una finale di conference dal 1978.\n2016.\nDopo i risultati della stagione 2015, i Cardinals erano considerati una delle favorite per raggiungere il Super Bowl nel 2016. Tuttavia, la squadra ebbe una partenza negativa, perdendo tre delle prime quattro gare. Il 23 ottobre, Arizona pareggi\u00f2 la sua prima partita dal 1986, un 6-6 contro i Seahawks che fu la partita finita ai supplementari col pi\u00f9 basso punteggio dal 1974. Dopo una sconfitta contro i New Orleans Saints nel turno 15, i Cardinals furono eliminati matematicamente dalla caccia ai playoff. Malgrado l'avere vinto le ultime due partite, il club termin\u00f2 con un record negativo di 7\u20138\u20131. Tra le note pi\u00f9 positive della stagione, vi fu la definitiva esplosione di David Johnson, running back al secondo anno che si impose come uno dei migliori della lega nel suo ruolo."}
{"id": "4717516", "revid": "155634", "url": "https://it.wikipedia.org/wiki?curid=4717516", "title": "Serie A2 2013-2014 (pallanuoto maschile)", "text": "La Serie A2 2013-2014 \u00e8 stata la 30\u00aa edizione di questo torneo, che dal 1985 rappresenta il secondo livello del campionato italiano maschile di pallanuoto.\nLa regular season si \u00e8 aperta il 7 dicembre 2013 e si \u00e8 conclusa il 24 maggio 2014 mentre le fasi di \"Play-off\" e \"Play-out\" sono scattati il 7 giugno e si sono concluse con le gare 3 delle finali promozione, il 28 giugno.\nTra le 24 squadre partecipanti, le due retrocesse dalla Serie A1 sono Ortigia Siracusa e Rari Nantes Camogli; le quattro squadre promosse dalla Serie B sono: Sport Management, Rapallo Nuoto, Rari Nantes Latina e Roma Nuoto. La regione pi\u00f9 rappresentata \u00e8 la Liguria, con otto club iscritti.\nLa squadra Andrea Doria \u00e8 stata retrocessa per motivi economici per non avere i soldi per iscriversi all'edizione successiva, quindi il Brescia nonostante avendo perso i play out non venne retrocesso."}
{"id": "4717518", "revid": "938", "url": "https://it.wikipedia.org/wiki?curid=4717518", "title": "Edward Morgan Forster", "text": ""}
{"id": "4717521", "revid": "101175", "url": "https://it.wikipedia.org/wiki?curid=4717521", "title": "Campionato europeo Superstock 600 2011", "text": "Il Campionato europeo Superstock 600 del 2011 \u00e8 stato la settima edizione del campionato Europeo della categoria Superstock 600. Sviluppatosi su 10 prove in totale, con inizio nei Paesi Bassi il 16 aprile e conclusione in Portogallo il 16 ottobre.\nAl termine del campionato si \u00e8 laureato campione europeo il pilota australiano Jed Metcher alla guida di una Yamaha YZF R6 che ha preceduto lo statunitense Joshua Day con la Kawasaki ZX-6R; al terzo posto si piazza il pilota olandese Michael van der Mark su Honda CBR600RR del team Ten Kate Junior.\nLe motociclette che hanno partecipato alla competizione sono state le quattro giapponesi Yamaha YZF-R6, Honda CBR 600RR, Kawasaki ZX 6R, Suzuki GSX-R 600 e la tricilindrica britannica Triumph Daytona 675.\nSistema di punteggio.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10|| width=6%|11|| width=6%|12|| width=6%|13|| width=6%|14|| width=6%|15|| width=6%|16&gt;\n!width=5%|Punti"}
{"id": "4717526", "revid": "1564499", "url": "https://it.wikipedia.org/wiki?curid=4717526", "title": "Preta Perciata", "text": "Il passo di Preta Perciata (Roccia Bucata), definito anche come Petra Perciata, situato nella frazione di Magliano Nuovo, \u00e8 un valico dei monti del Cilento situato in provincia di Salerno che collega la valle del fiume Calore Lucano con la valle del fiume Alento.\nAnticamente il passo era costituito da un corto tunnel scavato nella roccia, da ci\u00f2 il termine di \"Preta Perciata\" (pietra forata), chiuso superiormente da un masso. Tale masso \u00e8 stato rimosso quando il valico \u00e8 stato trasformato in una strada asfaltata e l'antico tunnel \u00e8 stato allargato.\nQuesto nodo viario nel corso del Medioevo, a partire dall'anno 1074, \u00e8 stato uno dei 14 valichi del Mezzogiorno con diritto di pedaggio.\nNel valico, sulla sinistra, \u00e8 presente un punto ristoro.\nDa l\u00ec \u00e8 possibile ammirare un ampio panorama che affaccia sulle gole del Calore e sulla valle dell'Alento.\nSulla destra \u00e8 presente invece una grotta con l'omonimo nome visitabile.\nQuest'ultima, durante la seconda guerra mondiale, \u00e8 stata usata dagli abitanti del paese per proteggersi dai bombardamenti. \n\u00c8 possibile salire sopra il valico con il primo tratto del Percorso Magliano Nuovo - Postiglione."}
{"id": "4717528", "revid": "163662", "url": "https://it.wikipedia.org/wiki?curid=4717528", "title": "Claude Bazire", "text": ""}
{"id": "4717529", "revid": "729019", "url": "https://it.wikipedia.org/wiki?curid=4717529", "title": "Wolfgang Adam T\u00f6pffer", "text": "Fu un abile acquarellista e autore di eleganti caricature. Suo figlio fu Rodolphe T\u00f6pffer.\nBiografia.\nWolfgang T\u00f6pffer era figlio di un sarto tedesco, proveniente da Schweinfurt in Franconia e di una borghese svizzera di Montreux. Il padre era venuto a lavorare in Svizzera da qualche anno e si era stabilito a Ginevra, assumendo la cittadinanza elvetica.\nIl giovane Wolfgang, nato svizzero, aveva manifestato precocemente un certo talento per il disegno e pertanto fu inviato come apprendista presso un incisore. La Societ\u00e0 delle Arti ginevrina, notando le sue capacit\u00e0, lo incoraggi\u00f2 offrendogli un periodo di tirocinio a Parigi. Questo soggiorno in Francia gli permise di scoprire l'Accademia di Belle Arti di Parigi e di frequentare l'ambiente degli artisti parigini.\nTorn\u00f2 a casa nel 1789, ma trov\u00f2 la citt\u00e0 sconvolta dalla rivoluzione e nessuna possibilit\u00e0 di lavoro. Dipinse allora qualche ritratto e si divert\u00ec a fare diverse caricature con l'acquarello. Espose il tutto nel 1792. Segu\u00ec poi De la Rive nei suoi viaggi in cerca di paesaggi, e in quella occasione cominci\u00f2 ad appassionarsi\nalla pittura della natura, lavorando en plein air.\nNei primi anni del nuovo secolo le opere di T\u00f6pffer furono accolte con successo, specialmente all'estero. E in particolare da personaggi importanti: l'imperatrice madre Maria F\u00ebdorovna e l'ex imperatrice di Francia Giuseppina di Beauharnais acquistarono dei suoi quadri, mentre all'esposizione di Londra del 1812 T\u00f6pffer fu premiato con una medaglia d'oro. La sua clientela si ampli\u00f2 poi ulteriormente con l'avvento della Restaurazione e un mercante d'arte inglese lo chiam\u00f2 persino in Inghilterra: i suoi paesaggi e i suoi disegni ad acquarello e penna ebbero un particolare successo che si ripercosse anche in Francia, dove T\u00f6pffer fu apprezzato e conosciuto per molti anni.\nSuo figlio Rodolfo segu\u00ec in parte la sua strada e divenne assai pi\u00f9 famoso di lui, nonostante egli non fosse un pittore ma solo un disegnatore, al punto che spesso le opere grafiche di Wolfgang vennero scambiate per quelle del figlio o a questi attribuite.\nWolfgang mor\u00ec a Ginevra all'et\u00e0 di 81 anni, lasciando in eredit\u00e0 a suo figlio il talento e la fama."}
{"id": "4717534", "revid": "111319", "url": "https://it.wikipedia.org/wiki?curid=4717534", "title": "Hans Martin Gjedrem", "text": "Biografia.\nInizi\u00f2 praticando lo sci di fondo, prendendo parte a due edizioni dei Mondiali juniores. Dal 2002 si dedic\u00f2 al principalmente al biathlon, pur continuando a partecipare a competizioni minori di fondo (gare FIS, campionati nazionali)\nIn Coppa del Mondo di biathlon esord\u00ec il 15 dicembre 2005 a Osrblie (63\u00ba), ottenne il primo podio il 3 marzo 2007 a Lahti (3\u00ba) e l'unica vittoria il 2 marzo 2008 a Pyeongchang. In carriera non prese parte n\u00e9 a rassegne olimpiche, n\u00e9 iridate.\nPalmar\u00e8s.\nBiathlon.\nCoppa del Mondo.\nCoppa del Mondo - vittorie.\nLegenda:\nMX = staffetta mista"}
{"id": "4717535", "revid": "256896", "url": "https://it.wikipedia.org/wiki?curid=4717535", "title": "Conf\u00e9d\u00e9ration europ\u00e9enne de volleyball", "text": ""}
{"id": "4717538", "revid": "287204", "url": "https://it.wikipedia.org/wiki?curid=4717538", "title": "Maretina", "text": "La maretina, o Carbamato di m-tolilidrazide \u00e8 un farmaco ad attivit\u00e0 antipiretica. In Italia l'uso del composto si diffuse intorno ai primi anni del '900. Piuttosto efficace nel determinare una defervescenza febbrile si rivel\u00f2 presto decisamente tossico e per tale motivo cadde in disuso.\nChimica.\nSi presenta come una polvere bianca, cristallina, inodore ed insipida che fonde a 183-184\u00a0\u00b0C. Il composto \u00e8 solubile nell'alcool, nel cloroformio, nel tacetene (cloruro di metile).\nFarmacodinamica.\nL'azione terapeutica cominciava a distanza di 2-4 ore dall'assunzione e l'azione terapeutica di una dose si prolungava per 9-15 ore.\nFarmacocinetica.\nIl farmaco dopo assunzione per via orale viene assorbito dal tratto gastroenterico e successivamente eliminato dall'organismo attraverso l'emuntorio renale. La sua presenza nelle urine ne comporta un potere riducente.\nUsi clinici.\nIn passato il composto venne utilizzato soprattutto nella febbre tubercolare ma veniva anche raccomandata nel tifo addominale, nelle gastriti febbrili, nell'ittero infettivo, nella pleurite siero-fibrinosa, nell'influenza, nella febbre intermittente, nella setticemia ed in molte altre affezioni febbrili.\nEffetti collaterali e indesiderati.\nNei soggetti in trattamento sono stati segnalati l'insorgenza di emolisi e metemoglobinemia, nonch\u00e9 altri disturbi secondari.\nDosi terapeutiche.\nLa molecola veniva somministrata ad un dosaggio di 100\u2013250\u00a0mg, due o tre volte al giorno."}
{"id": "4717539", "revid": "767487", "url": "https://it.wikipedia.org/wiki?curid=4717539", "title": "Sinagoga Tempel di Leopoli", "text": "La sinagoga Tempel di Leopoli, oggi scomparsa, era la principale sinagoga riformata di Leopoli in Galizia (oggi Ucraina). Costruita tra il 1843 e il 1846 in stile neoclassico, fu incendiata e demolita dai nazisti nel 1941.\nStoria e descrizione.\nA Leopoli, crocevia di popoli e religioni come indicato anche dai suoi nomi nelle varie lingue delle sue diverse etnie (Lviv, Lvov, Lemberg, \u041b\u044c\u0432\u0456\u0432, \u041b\u044c\u0432\u043e\u0432, Leopolis), si svilupp\u00f2 sin dal XVI secolo una delle maggiori comunit\u00e0 ebraiche d'Europa attorno alla sinagoga della Rosa d'Oro di Leopoli nel centro cittadino e alla sinagoga grande periferica di Leopoli nel quartiere suburbano di \"Cracovia\".\nGi\u00e0 lo sviluppo del movimento cassidico alla fine del Settecento aveva spostato gli equilibri tradizionali; alla prima sinagoga cassidica in legno nel 1791 sarebbe seguita l'edificazione nel 1883 della Sinagoga Beit Chasidim di Leopoli. Con la costruzione della monumentale \"sinagoga Tempel\" anche il movimento riformato faceva la sua comparsa ufficiale tra il 1843 e il 1846, conquistandosi subito un ruolo di primo piano nella vita ebraica della citt\u00e0. In essa si sarebbero riuniti gli ebrei progressivi, i pi\u00f9 cosmopoliti ed integrati nella societ\u00e0 asburgica.\nL'edificio, a pianta circolare sormontato da una grande cupola, sorse nella zona centrale della Piazza del Mercato Vecchio. L'architetto, Jan Salzman, la concep\u00ec come un teatro d'opera con due ordini di gallerie sovrapposte che si affacciavano sulla parete dove come su un enorme palcoscenico neoclassico erano posti l'arca santa e il podio per la lettura.\nI lavori cominciarono nel 1843 e la cerimonia di consacrazione avvenne il 18 settembre 1846.\nPrima della seconda guerra mondiale esistevano a Leopoli decine di sinagoghe al servizio di una comunit\u00e0 locale di oltre 100.000 abitanti, un terzo dell'intera popolazione della citt\u00e0. Con lo scoppio della seconda guerra mondiale il numero raddoppi\u00f2 nel 1939-40 con l'arrivo di 100.000 rifugiati dalla Polonia occupata.\nL'invasione tedesca nel 1941 port\u00f2 con s\u00e9 la distruzione delle sinagoghe e lo sterminio dell'intera popolazione ebraica, di cui solo poche decine di persone sopravvissero.\nAnche la sinagoga Tempel fu saccheggiata, data alle fiamme il 14 agosto 1941 e completamente demolita. Di essa resta oggi soltanto in loco un monumento commemorativo, con un testo, in ucraino e inglese, che ricorda la storia della sinagoga: \"Questo \u00e8 il sito della sinagoga degli ebrei progressivi chiamato \"Il Tempio\", che serviva l'intellighenzia di Lvov. Fu costruita durante il 1844-1845 e distrutta dai soldati tedeschi entrati a Lvov nel luglio 1941 \""}
{"id": "4717541", "revid": "1543377", "url": "https://it.wikipedia.org/wiki?curid=4717541", "title": "BMW R47", "text": "La BMW R47 \u00e8 una motocicletta da strada prodotta dalla casa tedesca BMW dal 1927 al 1928.\nStoria del progetto.\nCome in precedenza dalla turistica R32 fu realizzato un modello sportivo, la R37, cos\u00ec dalla neonata R42 fu ricavata la R47. La R47 condivideva il telaio con la R42, questo per seguire un principio di modularit\u00e0 che BMW introdusse proprio con questi due modelli. La differenza sostanziale risiedeva nel motore, in particolare sulla R47 si adott\u00f2 una distribuzione a valvole in testa, che rispetto alle valvole laterali della R42 garantiva migliori prestazioni. Questo, sommato all'aumento del rapporto di compressione da 4,9:1 a 5,8:1, consentiva al propulsore della R47 di erogare 18 CV a 4.000 rpm, sei in pi\u00f9 della R42.\nLa produzione complessiva fu di 1.720 esemplari. \nFu sostituita dalla R57"}
{"id": "4717542", "revid": "290293", "url": "https://it.wikipedia.org/wiki?curid=4717542", "title": "Petra Perciata", "text": ""}
{"id": "4717543", "revid": "838137", "url": "https://it.wikipedia.org/wiki?curid=4717543", "title": "Masoprocol", "text": "Masoprocol o acido mesonordiidroguaiaretico \u00e8 un composto isolato dalla Larrea divaricata (una specie botanica appartenente alla famiglia delle Zygophyllaceae), caratterizzato da propriet\u00e0 antibatteriche ed antineoplastiche. Viene utilizzato come farmaco per la sua attivit\u00e0 antineoplastica ed antiproliferativa nei confronti dei cheratinociti. Si tratta di una sostanza con natura idrofobica e pertanto scarsamente solubile in acqua ma ben solubile in dimetilsulfossido.\nFarmacodinamica.\nL'esatto meccanismo d'azione di masoprocol rimane sconosciuto. Il composto \u00e8 un potente inibitore della 5-lipossigenasi ed \u00e8 dotato, come evidenziato su colture tissutali, di attivit\u00e0 antiproliferativa nei confronti dei cheratinociti. Tuttavia l'esatta relazione fra questi suoi effetti e l'efficacia nella cheratosi attinica \u00e8 ignota.\nFarmacocinetica.\nA seguito della applicazione su cute la quota di farmaco assorbita \u00e8 inferiore al 2%.\nIn uno studio eseguito sui topi l'emivita terminale della sostanza si aggirava intorno ai 135 minuti.\nUsi clinici.\nMasoprocol \u00e8 impiegato nel trattamento della cheratosi solare, nota anche come cheratosi attinica, in particolare della testa e del collo, e nel trattamento dell'epitelioma basocellulare.\nDosi terapeutiche.\nNel trattamento della cheratosi attinica, il masoprocol deve essere applicato, sotto forma di crema al 10%, due volte nella giornata, per un periodo di trattamento di 2-4 settimane. \nLa crema deve essere applicata in modo uniforme, eseguendo un lieve massaggio dell'area cutanea interessata, che deve essere preventivamente ben pulita ed asciutta. \nAl termine di un ciclo di terapia, nella maggior parte dei pazienti \u00e8 possibile osservare una riduzione delle lesioni, ma quasi mai una completa risoluzione della patologia.\nEffetti collaterali e indesiderati.\nNel corso del trattamento l'applicazione topica ripetuta pu\u00f2 causare fenomeni di sensibilizzazione e la comparsa di eritema, rash cutaneo, prurito, desquamazione, sensazione di bruciore, secchezza cutanea, edema, dolore locale e sanguinamento.\nI fenomeni di tipo irritativo possono verificarsi in un paziente su due e la loro comparsa generalmente non implica una sospensione della terapia.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo, oppure ad uno qualsiasi degli eccipienti presenti nella formulazione farmacologica.\nAvvertenze.\nIl composto non deve essere applicato vicino a occhi, naso e bocca. \nLe aree cutanee non interessate dalla cheratosi che vengono accidentalmente a contatto con il farmaco devono essere lavate immediatamente con acqua. \nLa crema contenente masoprocol pu\u00f2 macchiare vestiti e tessuti in genere. \nDurante il trattamento con il farmaco si deve avere l'avvertenza di non usare cosmetici o altre preparazioni dermatologiche e si deve evitare il bendaggio occlusivo."}
{"id": "4717545", "revid": "256896", "url": "https://it.wikipedia.org/wiki?curid=4717545", "title": "Conseil International du Sport Militaire", "text": ""}
{"id": "4717550", "revid": "1543377", "url": "https://it.wikipedia.org/wiki?curid=4717550", "title": "BMW R57", "text": "La BMW R57 \u00e8 una motocicletta da strada prodotta dalla casa tedesca BMW Motorrad dal 1928 al 1930.\nStoria del progetto.\nProseguendo il concetto di modularit\u00e0 introdotto con le precedenti R42 e R47, anche la R57 condivideva il telaio ed altri componenti con la R52. La differenza principale era nel motore. Sulla R52, a vocazione pi\u00f9 turistica, la BMW decise di abbandonare il motore \"quadro\" in favore di uno a corsa lunga. Sulla R57 si mantennero invece le misure precedenti, inoltre la distribuzione non era a valvole laterali ma a valvole in testa, che permetteva di ottenere migliori prestazioni. Si adott\u00f2 anche un carburatore maggiorato (un BMW Spezial a 2 valvole 24 mm) ed un rapporto di compressione pi\u00f9 spinto. La potenza erogata era di 18 CV a 4.000 rpm, che garantivano una velocit\u00e0 massima di 115 km/h.\nLa frizione era a secco ed inizialmente monodisco, in seguito si pass\u00f2 al bidisco.\nProduzione.\nLa produzione, cessata nel 1930, fu di 1005 esemplari.\nLa R57 e la R52 occupavano la fascia di mercato tra le piccole 250 e le grosse 750. Anche a causa della grande depressione, dopo la fine della produzione non fu subito lanciato un nuovo modello. La R52 fu poi sostituita nel 1932 dalla R4, dotata di un pi\u00f9 piccolo 400 cm\u00b3, anche a causa delle mutate condizioni economiche. Per ritrovare una motocicletta a vocazione sportiva nella fascia media si dovr\u00e0 invece aspettare il 1936, con il lancio della R5."}
{"id": "4717553", "revid": "104458", "url": "https://it.wikipedia.org/wiki?curid=4717553", "title": "Zina Kocher", "text": "Biografia.\nAttiva principalmente nel biathlon, in Coppa del Mondo ha esordito il 10 gennaio 2002 a Oberhof (65\u00aa) e ha ottenuto il primo podio il 29 novembre 2006 a \u00d6stersund (3\u00aa).\nIn carriera ha preso parte a tre edizioni dei Giochi olimpici invernali, (62\u00aa nella sprint, 27\u00aa nell'individuale, 17\u00aa nella staffetta) e (65\u00aa nella sprint, 72\u00aa nell'individuale, 15\u00aa nella staffetta) e (32\u00aa nella sprint, 63\u00aa nell'individuale, 25\u00aa nell'inseguimento, 8\u00aa nella staffetta), e a dieci dei Campionati mondiali (9\u00aa nella staffetta a Pyeongchang 2009 il miglior piazzamento).\nHa anche preso parte ad alcune competizioni di sci di fondo: ha esordito in Coppa del Mondo, il 17 febbraio 2013 a Davos (36\u00aa), e ha vinto il titolo nazionale nella 30\u00a0km a tecnica libera nel 2013."}
{"id": "4717557", "revid": "287204", "url": "https://it.wikipedia.org/wiki?curid=4717557", "title": "Ol'ga Anisimova", "text": "Biografia.\nIn Coppa del Mondo ottenne il primo risultato di rilievo il 9 dicembre 1993 a Bad Gastein (83\u00aa) e la prima vittoria, nonch\u00e9 primo podio, il 10 dicembre 2006 a Hochfilzen.\nIn carriera prese parte a due edizioni dei Campionati mondiali (7\u00ba nella staffetta ad Anterselva 2007 il miglior piazzamento).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "4717558", "revid": "104458", "url": "https://it.wikipedia.org/wiki?curid=4717558", "title": "Olga Anisimova", "text": ""}
{"id": "4717559", "revid": "61051", "url": "https://it.wikipedia.org/wiki?curid=4717559", "title": "Birmingham City Women Football Club", "text": "Il Birmingham City Women Football Club \u00e8 una squadra di calcio femminile inglese, affiliata, a livello societario, all'omonimo club maschile. Gioca le partite casalinghe al Damson Park di Solihull, nella contea delle West Midlands, impianto che condivide con il , ed \u00e8 tra i membri fondatori dell'allora FA Women's Super League 1, il massimo livello del campionato inglese di calcio femminile, istituito nel 2011 e dalla stagione 2018-2019 ridenominato FA Women's Super League.\nStoria.\nLa squadra \u00e8 stata fondata nel 1968 da un gruppo di donne appassionate di calcio, che disputarono partite amichevoli fino al 1970, anno in cui si iscrissero alla Heart of England League, dove giocarono fino al 1973. In seguito alla ristrutturazione dei campionati dal 1974 la Heart of England League cess\u00f2 di esistere ed il Birmingham disput\u00f2 la West Midland Regional League, il nuovo campionato di categoria e di divisione territoriale.\nNegli anni '90 inizia un periodo difficile, che porta molti dipendenti e giocatrici ad abbandonare la societ\u00e0. Per rimediare alla mancanza di atlete la squadra crea un proprio settore giovanile, che, alla fine, ha portato molte ragazze a giocare in prima squadra.\nNel 1998 il Birmingham City \u00e8 stato promosso in Midland Combination League dove ha vinto il campionato alla prima stagione, guadagnandosi la promozione in National Northern Division. Qui, dopo due stagioni , ottiene la promozione in FA Women's Premier League, la massima serie, fino alla stagione 2009/10, del calcio femminile inglese.\nDal 2011 il club compete in FA Women's Super League, il nuovo campionato di massimo livello. Nelle prime due stagioni ottiene il secondo posto finale nel torneo, risultato valido per ottenere il diritto di disputare la Champions League.\nNel luglio 2018 la squadra cambia denominazione da Birmingham City Ladies F.C a Birmingham City Women F.C.\nPalmar\u00e8s.\n\"Nelle categorie minori\":\nOrganico.\nRosa, ruoli e numeri di maglia estratti dal sito ufficiale, aggiornati al 7 settembre 2020.\nRosa 2019-2020.\nRosa, ruoli e numeri di maglia estratti dal sito ufficiale, aggiornati al 13 settembre 2019."}
{"id": "4717560", "revid": "287204", "url": "https://it.wikipedia.org/wiki?curid=4717560", "title": "Unbelievable (album)", "text": ""}
{"id": "4717562", "revid": "486946", "url": "https://it.wikipedia.org/wiki?curid=4717562", "title": "F\u00e9d\u00e9ration Internationale de Bobsleigh et de Tobogganing", "text": ""}
{"id": "4717563", "revid": "256896", "url": "https://it.wikipedia.org/wiki?curid=4717563", "title": "Union cycliste internationale", "text": ""}
{"id": "4717566", "revid": "371234", "url": "https://it.wikipedia.org/wiki?curid=4717566", "title": "Dumbledore", "text": ""}
{"id": "4717574", "revid": "767487", "url": "https://it.wikipedia.org/wiki?curid=4717574", "title": "Sinagoga Beit Chasidim di Leopoli", "text": "La sinagoga Beit Chasidim di Leopoli (o sinagoga grande cassidica di Leopoli), oggi scomparsa, era una delle principali sinagoghe di Leopoli in Galizia (oggi Ucraina). Costruita nel 1883 e danneggiata in un pogrom nel 1918, fu distrutta dai nazisti nel 1941.\nStoria e descrizione.\nA Leopoli, crocevia di popoli e religioni come indicato anche dai suoi nomi nelle varie lingue delle sue diverse etnie (Lviv, Lvov, Lemberg, \u041b\u044c\u0432\u0456\u0432, \u041b\u044c\u0432\u043e\u0432, Leopolis), si svilupp\u00f2 sin dal XVI secolo una delle maggiori comunit\u00e0 ebraiche d'Europa attorno alla sinagoga della Rosa d'Oro di Leopoli nel centro cittadino e alla sinagoga grande periferica di Leopoli nel quartiere suburbano di \"Cracovia\".\nLo sviluppo del movimento cassidico alla fine del Settecento spost\u00f2 gli equilibri tradizionali. Nel 1791 la comunit\u00e0 cassidica costru\u00ec una propria sinagoga in legno. Nel 1883 la sinagoga fu sostituita da un edificio in muratura, opera dell'architetto Kaliksta Kryzhanovsky. Nel 1904 l'edificio fu ristrutturato su progetto di Arthur Shleyena e Mavrytsyya Zylbershtayna.\nNel novembre 1918 durante l'occupazione della citt\u00e0 da parte delle truppe polacche, ci furono dei moti antiebraici e la sinagoga fu data alle fiamme e seriamente danneggiata. Le uniche foto che ne abbiamo si riferiscono ai giorni successivi a questo evento, con ancora evidenti i segni dell'incendio. Nel 1919 la sinagoga fu restaurata su progetto di Henryk Orleans.\nPrima della seconda guerra mondiale esistevano a Leopoli decine di sinagoghe al servizio di una comunit\u00e0 locale di oltre 100.000 abitanti, un terzo dell'intera popolazione della citt\u00e0. Con lo scoppio della seconda guerra mondiale il numero raddoppi\u00f2 nel 1939-40 con l'arrivo di 100.000 rifugiati dalla Polonia occupata.\nL'invasione tedesca nel 1941 port\u00f2 con s\u00e9 la distruzione delle sinagoghe e lo sterminio dell'intera popolazione ebraica, di cui solo poche decine di persone sopravvissero.\nAnche la sinagoga Beit Chasidim fu saccheggiata e completamente demolita. Di essa, oggi, non resta alcuna traccia in loco."}
{"id": "4717579", "revid": "606039", "url": "https://it.wikipedia.org/wiki?curid=4717579", "title": "Coluber ammodytes", "text": ""}
{"id": "4717581", "revid": "729019", "url": "https://it.wikipedia.org/wiki?curid=4717581", "title": "Uunartoq Qeqertoq", "text": "Uunartoq Qeqertoq (il cui nome, tradotto in inglese, \u00e8 Warming Island, che significa \"isola del riscaldamento globale\", in danese \"Island Opvarmning\"), \u00e8 un'isola situata lungo le coste orientali della Groenlandia a 550\u00a0km a nord del circolo polare artico e riconosciuta tale nel settembre 2005 dall'esploratore americano Dennis Schmitt.\nEssa \u00e8 stata unita alla terraferma e alla penisola di Liverpool Land da un ghiacciaio fino al 2002, quando la piattaforma glaciale inizi\u00f2 a ritirarsi rapidamente in quest'area, finch\u00e9 nel 2005 non \u00e8 avvenuto il definitivo \"distacco\". I membri della comunit\u00e0 scientifica ritengono che questa \"nuova\" isola sia il risultato diretto del riscaldamento globale. L'isola ha tre grandi penisole, la qual cosa le conferisce una caratteristica forma a W.\nGi\u00e0 considerata una penisola, perch\u00e9 unita alla terraferma da un istmo formato da ghiacci, a seguito dell'aumento della temperatura e il conseguente scioglimento dei ghiacciai, negli ultimi anni durante il periodo estivo ne resta separata da un braccio di mare.\nControversie sulla nascita.\nPatrick Michaels, un climatologo americano scettico sul tema dei cambiamenti climatici, ha creato una controversia riguardo alla nascita di Uunartoq Qeqertoq in un articolo sul suo editoriale World Climate Report, in cui argomentava che l'isola gi\u00e0 negli anni 1950 fosse rimasta scoperta al termine di un breve periodo caldo in Groenlandia.\nA dispetto di una generale mancanza di mappe opportunamente dettagliate, Michaels trov\u00f2 una mappa pubblicata da Ernst Hofer, un fotografo che scatt\u00f2 foto aeree sull'area agli inizi proprio degli anni 1950, in cui appariva gi\u00e0 evidente come Uunartoq Qeqertoq fosse distaccata dalla terraferma groenlandese. Da ci\u00f2 Micheals concluse che l'isola fosse gi\u00e0 tale almeno dalla met\u00e0 del XX secolo, arrivando ad affermare che questa era la dimostrazione dell'infondatezza delle preoccupazioni sui cambiamenti climatici.\nDennis Schmitt replic\u00f2 alle teorie di Micheals con un articolo apparso sul New York Times, asserendo l'inesattezza delle mappe derivate dalle foto di Hofer. Citando anche altre discrepanze, come ad esempio l'assenza in tali mappe della vicina Reynolds Island, egli sugger\u00ec che l'invisibilit\u00e0 della calotta di ghiaccio che faceva da tramite tra l'isola e la terraferma potesse essere stata nascosta dalla nebbia, cosa che accade di frequente a queste latitudini. Osserv\u00f2 inoltre di vedere \"dalle marcature dei documenti del 1957 che si trattava di documenti schematici, e pertanto incompleti\".\nLa risposta di Micheals fu che Hofer incluse la mappa nel suo libro \"in modo da collocare le immagini in un dato contesto\".\nAd oggi l'unica cosa certa \u00e8 che non vi \u00e8 alcuna foto che possa risolvere definitivamente la questione. Ciononostante, un focolaio di polemica si riaccese nel 2011, quando il Times Atlas of the World incluse l'isola insieme ad una rappresentazione rivista della calotta polare groenlandese, ridottasi nel tempo del 15%. Dopo essere stato allertato dai mezzi di comunicazione, il National Snow and Ice Data Center degli Stati Uniti d'America chiuse rapidamente la questione affermando che quelle mappe risalivano al 2001, e non erano pertanto aggiornate."}
{"id": "4717583", "revid": "606039", "url": "https://it.wikipedia.org/wiki?curid=4717583", "title": "Agaricus hypothejus", "text": ""}
{"id": "4717584", "revid": "606039", "url": "https://it.wikipedia.org/wiki?curid=4717584", "title": "Hygrophorus aureus", "text": ""}
{"id": "4717585", "revid": "606039", "url": "https://it.wikipedia.org/wiki?curid=4717585", "title": "Limacium aureum", "text": ""}
{"id": "4717586", "revid": "606039", "url": "https://it.wikipedia.org/wiki?curid=4717586", "title": "Limacium hypothejum", "text": ""}
{"id": "4717587", "revid": "606039", "url": "https://it.wikipedia.org/wiki?curid=4717587", "title": "Limacium hypothejus", "text": ""}
{"id": "4717588", "revid": "767487", "url": "https://it.wikipedia.org/wiki?curid=4717588", "title": "Sinagoga grande periferica di Leopoli", "text": "La sinagoga grande periferica di Leopoli, oggi scomparsa, era una delle principali e pi\u00f9 antiche sinagoghe di Leopoli in Galizia (oggi Ucraina). Costruita nel 1624-1630, fu distrutta dai nazisti nel 1941.\nStoria e descrizione.\nA Leopoli, crocevia di popoli e religioni come indicato anche dai suoi nomi nelle varie lingue delle sue diverse etnie (Lviv, Lvov, Lemberg, \u041b\u044c\u0432\u0456\u0432, \u041b\u044c\u0432\u043e\u0432, Leopolis), si svilupp\u00f2 sin dal XVI secolo una delle maggiori comunit\u00e0 ebraiche d'Europa. Gli ebrei vivevano in due nuclei distinti, nel centro della citt\u00e0 attorno alla sinagoga della Rosa d'Oro di Leopoli e in un quartiere periferico (chiamato \"Cracovia\") nella zona occidentale della citt\u00e0. Di questo insediamento suburbano la \"sinagoga grande \"periferica\"\" era appunto il centro religioso.\nLa sinagoga fu costruita tra il 1624 e il 1630 in stile rinascimentale e per lungo tempo fu l'unico edificio in pietra del quartiere. L'ampia sala era caratterizzata dalla presenza di quattro enormi pilastri centrali a sostenere i soffitti a volta. I pilastri erano qui collocati ad un'insolita maggior distanza tra di loro rispetto allo schema tradizionale, in modo da aumentare la superficie della sala.\nLa sinagoga si and\u00f2 ampliando con il tempo, con continue aggiunte di edifici e ampliamenti addossati al corpo originario. Nel 1798 furono costruite due gallerie per le donne sui lati settentrionale e meridionale. Cinque piccoli oratori si aggiunsero alla sala di preghiera principale:\nNell'Ottocento e primo Novecento nuove e maestose sinagoghe furono costruite nel centro di Leopoli per accomodare la crescente popolazione ebraica, in particolare con l'edificazione della sinagoga cassidica nel 1791 e di quella riformata nel 1846. Alla vigilia della seconda guerra mondiale si potevano contare una cinquantina di sinagoghe al servizio di una comunit\u00e0 locale di oltre 100.000 abitanti, ma la sinagoga grande periferica mantenne sempre il ruolo d'onore nel proprio quartiere.\nL'invasione tedesca nel 1941 port\u00f2 con s\u00e9 la distruzione delle sinagoghe e lo sterminio dell'intera popolazione ebraica, di cui solo poche decine di persone sopravvissero.\nAnche la sinagoga grande periferica fu saccheggiata, incendiata il 14 agosto 1941 e completamente demolita. Di essa resta oggi non resta in loco che una lapide commemorativa posta sulla facciata di un vicino edificio."}
{"id": "4717590", "revid": "729019", "url": "https://it.wikipedia.org/wiki?curid=4717590", "title": "UFC 166", "text": "UFC 166: Velasquez vs. Dos Santos 3 \u00e8 stato un evento di arti marziali miste tenuto dalla Ultimate Fighting Championship il 19 ottobre 2013 al Toyota Center di Houston, Stati Uniti.\nRetroscena.\nL'incontro tra Jessica Eye e Sarah Kaufman termin\u00f2 con la vittoria di Eye per decisione non unanime dei giudici di gara con i punteggi 29-28, 28-29 e 29-28, ma successivamente la commissione atletica del Texas cambi\u00f2 il risultato in \"No Decision\" in quanto Eye risult\u00f2 positiva all'utilizzo di marijuana.\nPremi.\nI lottatori premiati ricevettero un bonus di 60.000 dollari.\nLegenda:"}
{"id": "4717592", "revid": "339392", "url": "https://it.wikipedia.org/wiki?curid=4717592", "title": "Phones 4 U Arena", "text": ""}
{"id": "4717606", "revid": "1305772", "url": "https://it.wikipedia.org/wiki?curid=4717606", "title": "Battle Force", "text": ""}
{"id": "4717610", "revid": "282094", "url": "https://it.wikipedia.org/wiki?curid=4717610", "title": "Roccabigliera", "text": ""}
{"id": "4717612", "revid": "282094", "url": "https://it.wikipedia.org/wiki?curid=4717612", "title": "Cantone di Roccabigliera", "text": ""}
{"id": "4717622", "revid": "767487", "url": "https://it.wikipedia.org/wiki?curid=4717622", "title": "Pisa Sporting Club 1951-1952", "text": "Questa voce raccoglie le informazioni riguardanti il Pisa Sporting Club nelle competizioni ufficiali della stagione 1951-1952."}
{"id": "4717628", "revid": "767487", "url": "https://it.wikipedia.org/wiki?curid=4717628", "title": "Associazione Calcio Vicenza 1951-1952", "text": "Questa voce raccoglie le informazioni riguardanti l'Associazione Calcio Vicenza nelle competizioni ufficiali della stagione 1951-1952."}
{"id": "4717632", "revid": "1573940", "url": "https://it.wikipedia.org/wiki?curid=4717632", "title": "Atyopsis", "text": "Atyopsis \u00e8 un genere di gamberetti di acqua dolce provenienti dal Sud-Est asiatico.\nDescrizione.\nI crostacei del genere \"Atyopsis\", a differenzia da \"Atya\", presentano degli speroni sulle zampe e una diversa forma del telson.\nLe due specie si differenziano per il numero di denti sul lato inferiore del rostro , \"A. spinipes\" ne ha 2-6, mentre \"A. moluccensis\" ha 7-16\nTassonomia.\nIl genere comprende soltanto 2 specie:\nHabitat e Distribuzione.\nSono endemici dello Sri Lanka e delle Isole Samoa, ma si trovano anche ad Okinawa, nonch\u00e9 in Malaysia ed in India.\nAcquariofilia.\nSe tenute in acquario queste specie preferiscono avere un flusso d'acqua moderato.\nCome qualsiasi altro crostaceo fa la muta crescendo. Durante questo processo, il gambero \u00e8 molto vulnerabile e potrebbe essere predato dagli eventuali pesci dell'acquario."}
{"id": "4717633", "revid": "1573940", "url": "https://it.wikipedia.org/wiki?curid=4717633", "title": "Campionati europei di ciclismo su pista 2013", "text": "I Campionati europei di ciclismo su pista 2013 si sono svolti ad Apeldoorn, nei Paesi Bassi, tra il 18 e il 20 ottobre 2013.\nNazioni partecipanti.\n24 nazioni hanno partecipato (tra parentesi il numero di atleti schierati)."}
{"id": "4717640", "revid": "125141122", "url": "https://it.wikipedia.org/wiki?curid=4717640", "title": "Vaccino anti-vaiolo", "text": "Il vaccino antivaiolo, il primo vaccino efficace mai sviluppato, \u00e8 stato introdotto da Edward Jenner nel 1796. Jenner aveva notato che le mungitrici che si erano infettate con il vaiolo bovino, in seguito non sviluppavano pi\u00f9 il vaiolo, il che mostrava come l'inoculazione di vaiolo bovino proteggesse contro il vaiolo. \nIl termine vaccino deriva dalla parola \"variolae vaccinae\" (cio\u00e8 \u00abvaiolo della vacca\u00bb), il termine ideato da Jenner per indicare il vaiolo bovino. \nIl termine vaccinazione sostitu\u00ec presto la dizione \u201cinoculazione da vaiolo della mucca\u201d, e fu usato per la prima volta in un documento che fu dato alle stampe da un amico di Jenner, Richard Dunning nel 1800.\nInizialmente, il termine vaccino/vaccinazione fu riservato al solo vaiolo, ma nel 1881 Louis Pasteur propose di onorare la scoperta di Jenner utilizzando il termine anche per le nuove e future procedure.\nStoria.\nPrima dell'introduzione di un vaccino, la mortalit\u00e0 della forma grave di vaiolo \u00e8 stata molto elevata, raggiungendo il 35% in alcuni focolai, e attestandosi tra il 10-20% in Europa..\nDocumenti storici provano che un metodo per indurre l'immunit\u00e0 era gi\u00e0 noto agli antichi. \nUn processo, chiamato inoculazione o variolazione oppure vaiolizzazione sembra sia stato praticato in India fin dal 1000 a.C. Non tutti i ricercatori per\u00f2 concordano con questa interpretazione: alcuni sostengono che gli antichi testi medici sanscriti dell'India in realt\u00e0 non descrivano queste tecniche.\nIl primo chiaro riferimento alla inoculazione del vaiolo risale all'autore cinese Wan Quan (1499-1582) nel suo \"Xinfa Douzhen\" (\u75d8\u75b9 \u5fc3\u6cd5), pubblicato nel 1549. L'inoculazione di vaiolo sembra sia stato diffuso in Cina fin dall'era del regno dell'Imperatore Longqing (1567-1572) durante la dinastia Ming. In Cina era in uso far inalare croste di vaiolo in polvere a soggetti in buona salute. I pazienti avrebbero successivamente sviluppato una forma pi\u00f9 lieve della malattia e da quel momento ne sarebbero rimasti immuni. La tecnica risultava gravata da un tasso di mortalit\u00e0 tra lo 0,5% e il 2,0%, ma comunque notevolmente inferiore al tasso di mortalit\u00e0 del 20-30% proprio della malattia.\nLa variolazione fu praticata anche per tutta la seconda met\u00e0 del XVII secolo dai medici in Turchia, Persia, e in Africa. Molto diffusa risultava anche tra le comunit\u00e0 zingare dell'Impero Ottomano, le quali probabilmente la praticavano ancora da prima. \nNel 1714 e nel 1716, due relazioni sul metodo di inoculazione in uso nell'Impero Ottomano furono redatte per conto della Royal Society in Inghilterra, da Emanuele Timoni, un medico affiliato con l'Ambasciata britannica a Costantinopoli, e da Jacopo Pilarino.. Fu proprio Timoni, allievo di Pilarino, che per primo introdusse il termine \"inoculazione del vaiolo\", tecnica da lui appresa in Oriente e praticata sul figlio di sei anni della moglie dell'ambasciatore britannico a Costantinopoli (la capitale dell'Impero Ottomano), Mary Wortley Montagu. Lady Wortley Montagu si adoper\u00f2 per far conoscere la tecnica in Gran Bretagna.\nNel 1721, un'epidemia di vaiolo colp\u00ec Londra e lasci\u00f2 la famiglia reale britannica nella paura. Essendo venuti a conoscenza della tecnica di inoculazione, i reali decisero di utilizzarla su s\u00e9 stessi. I medici britannici per\u00f2 li avvisarono che si trattava di una procedura pericolosa. Fu cos\u00ec deciso di provare la nuova tecnica su dei \"volontari\", ovvero dei prigionieri a cui fu promessa la libert\u00e0 in caso di esito positivo della sperimentazione. I medici eseguirono la varolazione, i prigionieri si ammalarono lievemente e recuperarono in poche settimane. La famiglia reale britannica si inocul\u00f2 e sul suo esempio la tecnica cominci\u00f2 a diffondersi.\nSotto lo stimolo di una grave epidemia, la variolazione venne impiegata nel Nord America nel 1721. La pratica era conosciuta a Boston almeno dal 1706: Cotton Mather (che divenne famoso per il processo alle streghe di Salem) scopr\u00ec che il suo schiavo, Onesimus, era stato inoculato mentre ancora in Africa, e che molti schiavi importati a Boston avevano anch'essi ricevuto la variolazione. La pratica in un primo momento fu ampiamente criticata, tuttavia, uno studio mostr\u00f2 che in conseguenza della variolazione si verificarono 6 morti su 244 individui che erano stati sottoposti alla procedura (2,5%), mentre 844 furono i morti su 5.980 ammalati di malattia naturale (14%). Il processo venne quindi ampiamente adottato dalle colonie.\nLa scoperta di Jenner.\nJenner nacque e crebbe a Berkeley, in Inghilterra. All'et\u00e0 di 13 anni divenne apprendista del farmacista Daniel Ludlow e pi\u00f9 tardi del chirurgo George Hardwick nella vicina Sodbury. Egli aveva osservato che le persone che si erano infettate con il vaiolo bovino durante il lavoro con il bestiame, risultavano immuni al vaiolo. Anche se Jenner ebbe il dubbio di un nesso di causalit\u00e0 quelle osservazioni non portarono a nulla. Dal 1770 al 1772 Jenner ricevette una formazione avanzata a Londra presso il St. Georges Hospital, come allievo privato di John Hunter, quindi torn\u00f2 a esercitare la medicina a Berkeley. Quando nella zona in cui esercitava Jenner si verific\u00f2 un'epidemia di vaiolo egli consigli\u00f2 ai lavoratori di bestiame locale di inocularsi, ma gli stessi risposero che le precedenti infezioni da vaiolo bovino, di cui avevano sofferto, li avrebbero protetti dal vaiolo. Ci\u00f2 conferm\u00f2 i sospetti di Jenner ed egli incominci\u00f2 a studiare il vaiolo bovino, presentando anche un documento su di esso per la locale societ\u00e0 medica. Forse una qualche conoscenza informale sulla relazione tra resistenza alla malattia e lavoro con il bestiame esisteva gi\u00e0 all'epoca. La \"bella lattaia\" sembra essere stato un'immagine e un tema frequente nell'arte e nella letteratura di questo periodo. Per certo che negli anni successivi al 1770, almeno sei persone in Inghilterra e Germania (Sevel, Jensen, Jesty nel 1774; Rendall e Plett nel 1791) testarono con successo la possibilit\u00e0 di utilizzare il virus del vaiolo bovino come una forma di vaccinazione efficace per il vaiolo degli esseri umani.\n&lt;br&gt;\nNel 1796, Sarah Nelmes, una lattaia locale, contrasse il vaiolo bovino e and\u00f2 da Jenner per il trattamento. Jenner colse l'occasione per testare la sua teoria. Egli infatti inocul\u00f2 James Phipps, di otto anni, figlio del suo giardiniere, con il materiale prelevato dalle lesioni vaiolo bovino che aveva colpito Sarah. Dopo un lieve rialzo febbrile e aver sviluppato la lesione locale, come per altro preventivato, James recuper\u00f2 prontamente la salute in un paio di giorni. Circa due mesi dopo Jenner inocul\u00f2 James su entrambe le braccia con materiale prelevato da un caso di vaiolo, senza che si verificasse alcun effetto: il ragazzo era immune al vaiolo. Jenner invi\u00f2 un articolo che descriveva le sue osservazioni alla Royal Society nel mese di aprile 1797. I contenuti di questo articolo sono sconosciuti. Non \u00e8 mai stato presentato ufficialmente e non vi \u00e8 alcuna menzione di esso negli atti della Societ\u00e0. Jenner sped\u00ec informalmente il suo articolo a Sir Joseph Banks, il quale si rivolse a Everard Home per riceverne un parere. Il suo rapporto, pubblicato per la prima volta nel 1799, era decisamente scettico e sollecitava ulteriori controlli e vaccinazioni. In effetti questi ulteriori studi furono eseguiti e nel 1798 Jenner pubblicato un'analisi di 23 \"casi\", tra cui diverse persone che avevano resistito all'esposizione naturale dopo essere state inoculate con vaiolo bovino. Non \u00e8 noto quante persone abbia vaccinato Jenner inoculando il virus del vaiolo. In ogni caso Jenner concluse che l'inoculazione di vaiolo bovino era un'alternativa sicura alla inoculazione del virus del vaiolo umano, ma avventatamente sostenne anche che l'effetto protettivo sarebbe rimasto per tutta la vita. Quest'ultima previsione si sarebbe rivelata errata.\nLe prime vaccinazioni.\nNei primi tempi di vaccinazioni empiriche, prima del lavoro di Louis Pasteur che port\u00f2 alla teoria dei germi e di quello di Lister su asepsi ed antisepsi, si verificarono numerosi casi di infezioni crociate. Si ritiene che William Woodville, uno dei primi vaccinatori e direttore dell'Ospedale di Londra per il Vaiolo abbia vaccinato circa 600 persone nella prima met\u00e0 del 1799. Sfortunatamente il dr. Woodville, avendo inavvertitamente contaminato il materiale contenente vaiolo bovino, utilizzato per il vaccino, con materiale contenente il virus selvaggio, caus\u00f2 diversi casi di vaiolo tra le persone vaccinate ed almeno una morte. Woodville, al fine di proteggere la propria reputazione, arriv\u00f2 ad accusare di inefficacia il metodo vaccinale di Jenner.\n&lt;br&gt;\nDurante le prime fasi di vaccinazione furono diversi i medici e studiosi che morirono a causa dell'inoculazione di vaiolo. Comparvero anche i primi studi statistici ed epidemiologici, tra cui degni di nota sono quelli eseguiti da James Jurin nel 1727 e Daniel Bernoulli nel 1766. Uno dei primi resoconti si deve al dottor John Fewster, della London Medical Society, che nel 1765 pubblic\u00f2 un lavoro dal titolo \"Il vaiolo bovino e la sua capacit\u00e0 di prevenire il vaiolo\". In questa pubblicazione Fewster, riferiva che la variolazione non comportava alcuna reazione nelle persone che erano gi\u00e0 state contagiate dal vaiolo bovino. Nel 1800, il lavoro di Jenner era stato pubblicato in tutte le principali lingue europee e aveva raggiunto Benjamin Waterhouse negli Stati Uniti, segno questo di una rapida diffusione e del profondo interesse suscitato. Nonostante una certa preoccupazione inerente alla sicurezza della vaccinazione, la mortalit\u00e0 con l'utilizzo di vaccini accuratamente selezionati era vicina a zero. Il vaccino del vaiolo fu presto in uso in tutta Europa e negli Stati Uniti. Anche se probabilmente non \u00e8 stato il primo studioso a inoculare il virus del vaiolo bovino, Jenner \u00e8 stato il primo a pubblicare i suoi studi fornendo anche informazioni sulla selezione di materiale idoneo per eseguire la vaccinazione. Riconoscendo questi suoi meriti gli autori del documento ufficiale dell'Organizzazione Mondiale della Sanit\u00e0 intitolato \"Il vaiolo e la sua eradicazione\" hanno scritto:\nNel 1804 la spedizione Balmis, una missione ufficiale spagnola comandata da Francisco Javier de Balmis, salp\u00f2 per diffondere il vaccino in tutto l'impero spagnolo, in primo luogo nelle Isole Canarie e nell'America Centrale controllata dagli spagnoli. Mentre il suo vice, Jos\u00e9 Salvany, prese dosi di vaccino sufficienti per vaccinare i residenti delle coste occidentali e orientali del Sud America controllato dagli spagnoli, Balmis navig\u00f2 a Manila nelle Filippine e fino a Canton e Macao, sulla costa cinese. Torn\u00f2 in Spagna nel 1806.\nNegli anni successivi furono individuate tecniche sempre pi\u00f9 complesse per la produzione di vaccino stabile ed efficace. Leslie Collier svilupp\u00f2 un metodo di liofilizzazione per produrre un vaccino del vaiolo termostabile alla fine del 1940. I vaccini contro il vaiolo tendevano infatti a divenire inefficaci dopo 1-2 giorni a temperatura ambiente, e ci\u00f2 costituiva un grande problema. Collier aggiunse un componente chiave, il peptone, una proteina solubile, al processo. Questa proteina svolge un'azione protettiva verso il virus, \u00e8 ci\u00f2 rese possibile la produzione di un vaccino termostabile in polvere.\nEradicazione del vaiolo.\nNegli anni '80 l'Organizzazione Mondiale della Sanit\u00e0 ha dichiarato la completa eradicazione del vaiolo a livello mondiale e dal 1986 ha raccomandato la distruzione delle riserve globali di vaccino entro il 1993, dal momento che l'ultimo caso endemico si era verificato 10 anni prima. Questa data venne successivamente posticipata al 30 giugno 1999. Tuttavia il virus del vaiolo non \u00e8 stato completamente distrutto. Nel mondo se ne conservavano dei campioni in almeno due laboratori: uno presso il Centers for Disease Control and Prevention ad Atlanta, in Georgia (USA) e uno presso il Centro statale di ricerca sulla virologia e la biotecnologia (VECTOR) a Koltsovo in Russia. Ufficialmente, queste nazioni giustificano il mantenimento e la conservazione dei loro campioni di vaiolo considerando prematura la distruzione del virus in caso di una eventuale guerra biologica, per motivi di ricerca e nel caso in cui, in futuro, venissero scoperti eventuali focolai originati da qualche sconosciuto serbatoio naturale di vaiolo.\nIl virus era conservato anche in un terzo laboratorio, a Birmingham, in Inghilterra. Questo istituto fu al centro di un caso di contaminazione che port\u00f2 alla morte di vaiolo una donna, Janet Parker, fotografo medico del dipartimento di anatomia, che contrasse il virus alla University of Birmingham Medical School e ne mor\u00ec l'11 settembre 1978. La Parker fu l'ultima vittima al mondo del vaiolo. A seguito della sua morte, il responsabile scientifico sulla ricerca del vaiolo, il professor Henry Bedson, mor\u00ec suicida. Dopo queste vicende i campioni di Birmingham furono distrutti.\nA causa della resistenza da parte degli Stati Uniti e della Russia, nel 2002 l'Assemblea mondiale della sanit\u00e0 ha deciso di consentire la conservazione temporanea degli stock di virus a scopi di ricerca specifici. La distruzione delle scorte esistenti ridurrebbe il rischio connesso con la ricerca sul vaiolo in corso, e le scorte non sarebbero necessarie per rispondere ad una epidemia di vaiolo. Alcuni scienziati hanno sostenuto che le scorte possono essere utili nello sviluppo di nuovi vaccini, farmaci antivirali, e test diagnostici. Tuttavia, una review del 2010 di un team di esperti in salute pubblica nominato dall'Organizzazione Mondiale della Sanit\u00e0 ha concluso che nessun obiettivo essenziale la salute pubblica trova giovamento dal fatto che Stati Uniti e Russia continuino a mantenere le loro riserve di virus. Quest'ultimo punto di vista \u00e8 spesso supportato nella comunit\u00e0 scientifica, in particolare tra i veterani del programma di eradicazione del vaiolo dell'OMS.\nIl vaccino del vaiolo viene attualmente usato per evocare l'immunit\u00e0 attiva in persone che sono a rischio di esposizione all'infezione o al virus, come ricercatori e personale di laboratorio a contatto con animali o colture cellulari contaminate o infettate dal virus vaccinia, con virus vaccinia ricombinante o con altri Orthopoxvirus che infettano l'uomo. Attualmente il virus vaccinia ricombinante \u00e8 allo studio come vettore di antigeni esterni, per esempio in un ipotetico vaccino contro l'HIV.\nChimica.\nIl vaccino del vaiolo \u00e8 una preparazione liofilizzata contenente un adeguato ceppo di virus vaccinico attenuato ottenuto dalle lesioni cutanee prodotte dall'infezione indotta in vitelli sani. Il vaccino liofilizzato si presenta come un agglomerato di colore giallo o grigiastro che tende a frammentarsi per agitazione. Negli USA, allo scopo di eliminare la contaminazione batterica durante il processo di preparazione, possono essere aggiunti antibiotici che risultano poi presenti in tracce nel vaccino ricostituito.\nFarmacodinamica.\nIl vaccino del vaiolo contiene il virus vaccinia che dal punto di vista antigenico \u00e8 simile al virus Variola, quest'ultimo un Orthopoxvirus della famiglia dei Poxviridae, agente responsabile del vaiolo. La somministrazione del vaccino evoca la replicazione locale del virus vaccinia, che si pu\u00f2 verificare anche a livello dei linfonodi periferici. La protezione conferita deriva probabilmente dal coinvolgimento delle cellule T e B del sistema immunitario con produzione di specifici anticorpi. In seguito all'immunizzazione primaria con il vaccino, gli anticorpi compaiono nel siero nel giro di 4-5 giorni. Nelle successive 4 settimane sono raggiunti dei picchi di concentrazione che persistono per qualche anno. A seguito della vaccinazione di richiamo l'immunit\u00e0 \u00e8 pi\u00f9 lunga e persistente. Quando nel siero compaiono gli anticorpi in genere si verifica anche una risposta a livello cutaneo. Infatti, dopo immunizzazione primaria, raramente si verifica la comparsa di anticorpi nel siero senza una risposta cutanea e comunque l'assenza di risposta cutanea indica una inadeguata immunizzazione. La risposta cutanea all'immunizzazione compare entro 3-5 giorni, diviene decisamente evidente entro le 4 settimane successive e pu\u00f2 ancora modificarsi perfino 20 anni dopo l'avvenuta immunizzazione. L'immunit\u00e0 conferita dal vaccino presenta un elevato grado di protezione nei confronti della malattia: infatti circa il 100% degli individui che ricevono una singola dose di vaccino risultano protetti per almeno 5 anni.\nDosi terapeutiche.\nIl vaccino pu\u00f2 essere somministrato per via sottocutanea in scarificazioni cutanee nella regione superiore del braccio sinistro, immediatamente al di sopra l'inserzione del muscolo deltoide. La scarificazione pu\u00f2 essere ottenuta mediante la tecnica delle pressioni multiple oppure con un adatto iniettore che inocula il vaccino a pressione (\"jet injection\").\nPer inoculare il vaccino nelle scarificazioni cutanee si usa una dose da 0,1 mL sia per la prima sia per la seconda vaccinazione, mentre usando la tecnica della pressione multipla sono sufficienti 10 microiniezioni da 0,01 mL sia per la prima vaccinazione che per il richiamo.\nUsi clinici.\nIl vaccino del vaiolo veniva somministrato entro il secondo anno di vita con un richiamo in et\u00e0 scolare (6-8 anni). \nEffetti collaterali e indesiderati.\nNel punto in cui \u00e8 avvenuta la somministrazione del vaccino compare entro 3-5 giorni una vescicola, che si trasforma in pustola e poi in una crosta che cade dopo 2-3 settimane. Circa 8-10 giorni dopo la vaccinazione si pu\u00f2 talvolta verificare linfoadenopatia locale e specialmente ascellare, accompagnata da febbre. Molto raramente (1 caso su 200.000 vaccinati) si pu\u00f2 verificare encefalite vaccinica, che compare solitamente dopo 10-14 giorni dalla vaccinazione. Essa \u00e8 raramente segnalata nei bambini, ma decisamente pi\u00f9 frequente negli adulti vaccinati per la prima volta e pu\u00f2 raggiungere una letalit\u00e0 del 40%.\nConservazione.\nIl vaccino liofilizzato del vaiolo si conserva a una temperatura inferiore a 5\u00a0\u00b0C, evitandone il congelamento. Esso ha una validit\u00e0 di 4 anni. \nIl vaccino ricostituito, conservato a una temperatura compresa tra 2 e 8\u00a0\u00b0C, ha una validit\u00e0 di 7 giorni."}
{"id": "4717643", "revid": "400694", "url": "https://it.wikipedia.org/wiki?curid=4717643", "title": "Cochi &amp; Renato (album)", "text": "Cochi &amp; Renato \u00e8 la quinta raccolta del duo italiano Cochi e Renato, pubblicata nel 2008.\nDescrizione.\nLa raccolta \u00e8 stata pubblicata dalla Rhino Records nella linea I Grandi Successi. \u00c8 composta di due CD che raccolgono 24 brani in totale, pubblicati in un'unica edizione con numero di catalogo 5051442-9233-5-3."}
{"id": "4717651", "revid": "57342", "url": "https://it.wikipedia.org/wiki?curid=4717651", "title": "Associazione Sportiva Fanfulla 1952-1953", "text": "Questa voce raccoglie le informazioni riguardanti l'Associazione Sportiva Fanfulla nelle competizioni ufficiali della stagione 1952-1953.\nStagione.\nLa stagione 1952-53 di Serie B ha promosso il Genoa che ha vinto il campionato con 44 punti, ed il Legnano che a Firenze ha battuto il Catania (4-1) nello spareggio per il secondo posto. Il Fanfulla con 30 punti si \u00e8 salvato, mentre retrocedono in Serie C Siracusa e Lucchese."}
{"id": "4717652", "revid": "62004", "url": "https://it.wikipedia.org/wiki?curid=4717652", "title": "UCI Asia Tour 2014", "text": "L'UCI Asia Tour 2014 \u00e8 la decima edizione dell'UCI Asia Tour, uno dei cinque circuiti continentali di ciclismo dell'Unione Ciclistica Internazionale. \u00c8 composto da quarantuno corse che si tengono tra ottobre 2013 e settembre 2014 in Asia, tra le quali le gare dei campionati asiatici di ciclismo su strada.\nClassifiche.\n\"Classifiche finali.\""}
{"id": "4717656", "revid": "1566286", "url": "https://it.wikipedia.org/wiki?curid=4717656", "title": "Mar\u00eda Silva", "text": "Apparsa su un numero di Playboy in spagnolo, ha partecipato a diversi film del genere spaghetti western al film di Lucio Fulci \"002 Operazione Luna\"."}
{"id": "4717657", "revid": "466539", "url": "https://it.wikipedia.org/wiki?curid=4717657", "title": "UCI America Tour 2014", "text": "L'UCI America Tour 2014 \u00e8 la decima edizione dell'UCI America Tour, uno dei cinque circuiti continentali di ciclismo dell'Unione Ciclistica Internazionale. \u00c8 composto da trentaquattro gare che si svolsero tra ottobre 2013 e dicembre 2014 in America. Il vincitore della classifica individuale fu il costaricano Juan Carlos Rojas, migliore squadra fu la statunitense SmartStop, mentre la migliore nazione classificata fu gli Stati Uniti.\nClassifiche.\n\"Classifiche finali.\""}
{"id": "4717658", "revid": "1543377", "url": "https://it.wikipedia.org/wiki?curid=4717658", "title": "Vittorio Schweiger", "text": "Biografia.\nInizia la propria formazione in Alto Adige con Franz Lenhard come insegnante di disegno, noto esponente della Scuola di Monaco. Nel 1930 si trasferisce a Pieve di Cadore, dove entra in contatto con i principali pittori cadorini e bellunesi tra cui De Luca, Celso Valmassoi, Pio Solero, Rino D'Ambros, Virginio Doglioni, Fiorenzo Tomea, Augusto Murer e Bruno Milano.\nFa la sua prima mostra nel 1933 e di l\u00ec in poi \u00e8 presente alle maggiori collettive della provincia di Belluno e del Veneto, guadagnandosi l'accesso alla Biennale di Venezia del 1948 e alla Quadriennale di Roma del 1951.\nNegli anni successivi partecipa ad alcune mostre alla Fondazione Bevilacqua La Masa di Venezia e alla Triveneta di Padova.\nNel 1961 vince il Premio internazionale d'arte La Colomba, a Venezia.\nNegli anni successivi decide di ritirarsi dagli scenari pi\u00f9 esposti come le mostre in seguito al diffondersi di forme pittoriche e tendenze mercantili abnormi che erano a lui estranee, continuando a produrre opere in coerenza con il suo stile di essenzialit\u00e0 della forma pittorica.\nPer i suoi sessant'anni di pittura si organizza una personale a Venezia nel 1991, presso il Centro d'arte San Vidal. Nel 1998 offre una antologica del suo ultimo decennio nella Casa Abbaziale di Rua di Feletto.\nHa continuato a produrre opere fino alla sua morte, avvenuta all'et\u00e0 di 95 anni a Vittorio Veneto, citt\u00e0 in cui si era trasferito da tempo.\nDopo la sua morte, in occasione del decennale della mostra a fine 2008, \u00e8 organizzata un'altra mostra nell'Antico Eremo Camaldolese, sede municipale, sempre a Rua di Feletto.\nA cavallo tra il 2009 e il 2010 viene allestita un'altra mostra dal titolo \"L'arte di Vittorio Schweiger in un secolo inquieto 1910-1995\" a Villa Letizia a Treviso.\nNel luglio del 2014 viene allestita presso la sala esposizioni del comune di Auronzo di Cadore una mostra con le sue opere dal titolo \"Vittorio Schweiger: c'ero anch'io...\".\nDal 14 novembre 2015 al 10 gennaio 2016 in occasione del decennale dalla scomparsa del Maestro \u00e8 stata allestita presso il museo del Cenedese a Vittorio Veneto una mostra dal titolo \"Mater\", una raccolta di sue opere con il tema della maternit\u00e0"}
{"id": "4717662", "revid": "1005847", "url": "https://it.wikipedia.org/wiki?curid=4717662", "title": "Elezioni primarie del Partito Democratico del 2013 (Italia)", "text": "Le elezioni primarie del Partito Democratico del 2013 si sono svolte domenica 8 dicembre 2013, per individuare il segretario nazionale e i membri dell'Assemblea nazionale del Partito Democratico.\nLa consultazione ha seguito di circa quattro anni le elezioni primarie del 2009, che avevano eletto Pier Luigi Bersani alla segreteria del partito.\nCon il 67,55% dei voti, la consultazione \u00e8 stata vinta dal sindaco di Firenze Matteo Renzi.\nStoria.\nIl segretario del Partito Democratico, Pier Luigi Bersani, in scadenza nell'autunno 2013, si dimette anticipatamente il 19 aprile 2013, in seguito all'esito negativo delle candidature a presidente della Repubblica di Franco Marini e Romano Prodi, e la rielezione al Quirinale di Giorgio Napolitano. Viene quindi indetta, per l'11 maggio, un'Assemblea nazionale del partito, per l'elezione di un segretario provvisorio. L'Assemblea, elegge con una maggioranza schiacciante l'unico candidato, l'ex sindacalista e deputato Guglielmo Epifani (534 voti a favore, 59 nulle, 76 bianche).\nIl 20 settembre 2013 viene indetta un'ulteriore Assemblea nazionale, per decidere data e regolamento delle primarie per eleggere un nuovo segretario, ma non viene raggiunto un accordo. Il 2 ottobre seguente la Segreteria del PD fissa ufficialmente la data delle primarie (8 dicembre) e ne pubblica il regolamento.\nIl termine per la presentazione delle candidature \u00e8 stato fissato per l'11 ottobre; il 15 ottobre \u00e8 stato comunicato ufficialmente l'elenco dei candidati, sorteggiati nell'ordine: Gianni Cuperlo, Matteo Renzi, Gianni Pittella, Giuseppe Civati. Il 21 ottobre 2013 i quattro candidati segretario hanno presentato le loro mozioni congressuali.\nI congressi di circolo per il voto tra gli iscritti si sono svolti tra il 7 e il 17 novembre, con la partecipazione di votanti, e hanno visto la vittoria di Renzi con il 45,3%, seguito da Cuperlo (39,4%), Civati (9,4%) e Pittella (5,8%). Gianni Pittella \u00e8 quindi escluso, in base allo Statuto del PD che qualifica i primi tre, dalle primarie dell'8 dicembre.\nIl 23 novembre Gianni Pittella, dopo una consultazione con i suoi sostenitori, ha annunciato il suo sostegno a Renzi.\nI tre candidati rimasti in corsa hanno partecipato il 29 novembre a un confronto in diretta tv su Sky TG24 e su Cielo, moderato da Gianluca Semprini.\nLe primarie aperte si sono svolte domenica 8 dicembre, e hanno visto la partecipazione di elettori e la vittoria di Matteo Renzi con il 67,6%. Renzi \u00e8 quindi stato proclamato segretario nazionale la successiva domenica 15 dicembre dalla nuova assemblea eletta del Partito Democratico.\nCandidati.\nIl sindaco di Firenze Matteo Renzi ha confermato il 9 luglio in un'intervista a \"la Repubblica\" l'intenzione di candidarsi a segretario nazionale del PD.\nOltre a chi lo aveva gi\u00e0 sostenuto alle primarie del centrosinistra del 2012 (come Paolo Gentiloni, Roberto Giachetti, Ermete Realacci, il ministro per gli affari regionali Graziano Delrio) e ai \"veltroniani\", Renzi ha ricevuto il 2 settembre l'appoggio di Dario Franceschini e della sua Area Democratica (Marina Sereni, Piero Fassino, David Sassoli). Hanno firmato inoltre la mozione a sostegno della sua candidatura anche diversi esponenti considerati vicini al premier Enrico Letta, come Gianni Dal Moro, Francesco Sanna, Francesco Boccia, Lorenzo Basso ed Enrico Borghi.\nGianni Cuperlo, deputato ed ex segretario della Federazione Giovanile Comunista Italiana e poi della Sinistra Giovanile, considerato vicino a Massimo D'Alema, ha annunciato la sua candidatura il 10 maggio 2013. \u00c8 sostenuto dall'area di ispirazione socialdemocratica: oltre a D'Alema, i cosiddetti \"Giovani Turchi\" (il ministro Andrea Orlando, Matteo Orfini, e il viceministro all'Economia Stefano Fassina), Cesare Damiano, e il segretario uscente Pier Luigi Bersani con i suoi \"bersaniani\": Ugo Sposetti, Vannino Chiti, il ministro dello Sviluppo Economico Flavio Zanonato, e il Presidente della regione Toscana Enrico Rossi. Cuperlo ha inoltre ricevuto l'appoggio di alcuni ex popolari come Franco Marini e Giuseppe Fioroni, e di alcuni \"lettiani\" come Paola De Micheli e Guglielmo Vaccaro.\nGianni Pittella, europarlamentare e vicepresidente del Parlamento europeo, \u00e8 stato il primo a lanciare la propria candidatura, l'8 aprile 2013. Ha ricevuto il sostegno di Giorgio Benvenuto, Mercedes Bresso, e Fabio Porta.\nGiuseppe Civati, deputato ed ex consigliere regionale in Lombardia, che aveva gi\u00e0 annunciato nel novembre 2012 sul suo blog l'intenzione di candidarsi alla guida del partito, ha lanciato ufficialmente la propria candidatura a segretario in una iniziativa politica organizzata a Reggio Emilia il 5-6-7 luglio 2013. Tra i suoi sostenitori ci sono Walter Tocci, Felice Casson, Corradino Mineo e Laura Puppato.\nI cosiddetti \"ulivisti\" o \"prodiani\" si sono divisi tra il sostegno a Renzi (Arturo Parisi, Fausto Recchia, Gabriele De Giorgi, Sandro Gozi, Ernesto Carbone) e quello a Civati (Sandra Zampa).\nNon si sono invece schierati nel dibattito congressuale il premier e il segretario in carica, Enrico Letta e Guglielmo Epifani, per via del ruolo ricoperto, e Rosy Bindi, che ha dichiarato di non riconoscersi pienamente in nessun candidato."}
{"id": "4717664", "revid": "1305772", "url": "https://it.wikipedia.org/wiki?curid=4717664", "title": "Thirty-Three", "text": "Thirty-Three \u00e8 un singolo del gruppo alternative rock statunitense The Smashing Pumpkins, il quinto ed ultimo estratto dal loro terzo album Mellon Collie and the Infinite Sadness. \u00c8 stato anche il primo singolo pubblicato dopo la morte di Jonathan Melvoin ed il temporaneo allontanamento di Jimmy Chamberlin.\nIl brano.\n\u00c8 stato il primo brano scritto da Billy Corgan dopo il Siamese Dream tour.\nLo stesso Corgan il 24 agosto 2000 ha scherzato in una puntata di VH1 Storytellers asserendo che aveva in mente di fare \"Thirty-Three\", \"Sixty-Six\", e \"Ninety-Nine\", ma di aver finito solo \"Thirty-Three\".\nQuando la band ha pubblicato il suo Greatest Hits nel 2001, Thirty-Three non \u00e8 stata inserita n\u00e9 nella versione internazionale, n\u00e9 in quella americana venendo tuttavia inclusa nel Greatest Hits Video Collection.\nIl singolo ha raggiunto il 2\u00ba posto nella Billboard Alternative Songs negli Stati Uniti.\nVideo.\nIl video musicale di \"Thirty-Three\", diretto da Billy Corgan e dalla sua fidanzata dell'epoca Yelena Yemchuk, \u00e8 filmato con una serie di immagini scattate in stop-motion, che termina con una rievocazione della copertina dell'album Mellon Collie. Jimmy Chamberlin \u00e8 gi\u00e0 assente dalle immagini riguardanti la band. Il video del brano, a differenza della maggior parte dei video dei Pumpkins, \u00e8 stato realizzato con immagini strettamente legate alle parole del testo.\nI fan hanno lanciato un grande attacco allo spettacolo Total Request Live di MTV per avere la canzone riprodotta il giorno del trentatreesimo compleanno di Billy Corgan nel 2000. Il progetto non \u00e8 stato un successo, non riuscendo a raggiungere le richieste per un numero sufficiente, ma \u00e8 stato menzionato in onda dal presentatore Carson Daly.\nTracce.\nTutti i brani sono di Billy Corgan eccetto dove indicato."}
{"id": "4717668", "revid": "122503579", "url": "https://it.wikipedia.org/wiki?curid=4717668", "title": "Sparano", "text": "Dal libro Discorsi delle famiglie Estinte, Forastiere, o non comprese ne' seggi di Napoli DI Don FERRANTE DELLA MARRA\nZaccaria Protospatario che nella nostra lingua vuol dire Principe della Milizia, ovvero Capitano Generale, perch\u00e9 mettesse in prigione S. Sergio Papa verso l'anno 698 e l'autore dei Rossi ritiene che il vero cognome che questa Casa di Grecia port\u00f2 fosse Chiurlia, e che fondate le prime radici in Puglia di Baro cominciasse a cognominarle; ma perch\u00e9 tra le famiglie nobili e illustri venute con il Re Carlo il vecchio all'acquisto del Regno di Napoli vi \u00e8 menzionata quella di Baro. Bari \u00e8 citt\u00e0 posta sul fiume Alba in Borgogna e io ritrovandomi l'anno 1600 in Roma vidi venire al giubileo, ma in incognito,il Duca di Bari a chiedere a Papa Clemente ottavo l'assoluzione per essersi gi\u00e0 maritato con la sorella del Re di Francia senza solennit\u00e0 della Chiesa e la dispensa al grado di consanguineit\u00e0. Io penso, per\u00f2, che la famiglia di Baro piuttosto con il Re Carlo primo ritornasse che venisse prima in Italia; perci\u00f2 sotto il dominio di Re Guglielmo il Buono verso l'anno 1187. Pietro di Baro per un feudo che teneva nella citt\u00e0 d'Oria (in provincia di Brindisi) offerse in servizio duplicato in aiuto della guerra in Terra Santa otto uomini e Leone di Baro pure esso feudatario di Montesarchio per la stessa guerra offr\u00ec un uomo d'armi. Sparano di Baro sotto il regno dell'imperatore Federico Secondo, aveva dato sua figlia Berga in moglie a Simone, figlio di Simone di Sora, il quale tra le altre cose nominava Valenzano in Terra di Bari. E perch\u00e9 alla predetta figliola, morta prima di consumare il matrimonio aveva assegnato trecento oncie (monete) di dote delle quali andava debitore Simone, Grimoaldo e Giovanni di Baro, figli di Sparano anche esso gi\u00e0 morto; avevano, poi, ottenuto dall'Imperatore, il possesso di Valenzano come luogo specialmente obbligato per la restituzione delle doti della sorella. Per\u00f2 morti Grimoaldo e Giovanni per avventura in disgrazia dell'Imperatore con la venuta di Re Carlo Primo, i ben furono poi riassorbiti dallo Stato e restituiti poi ai figli di Grimoaldo, non nominati in quella scrittura e Sparano secondo, insieme ad un altro fratello ugualmente non nominato. Tutti dovettero ritornare in Francia con Re Carlo. Ora \u00e8 da credere che i figli di Grimoaldo fossero stati Roberto e Matteo dei quali si hanno chiare memorie. Roberto fu fatto da Re Carlo Gran Protonotario del Regno; e l'anno 1266 come Protonotario sottoscrisse il privilegio dello Studio di Napoli ai cui scolari il Re Carlo concesse un proprio Giustiziario con altre esenzioni e prerogative. Due anni dopo Roberto, come protonotario pronunci\u00f2 la sentenza di morte contro Re Corradino. Poich\u00e9 Roberto Conte di Fiandra, genero del Re Carlo, vedendo morire per mano del boia e forse ingiustamente e contro il suo volere, quel giovane Re, si sdegn\u00f2 talmente che estrasse la spada furiosamente, e ammazz\u00f2 il protonotario che l'aveva condannato a morte. Da Roberto \u00e8 certo che nacque Ruggero morto mentre il padre era ancora in vita. Poich\u00e9 nell'anno 1269 alle due figlie Mabilia e Romanella, Re Carlo concesse molti beni stabili dei ribelli a Trani, Bisceglie Brindisi per i meriti come diceva di Roberto di Baro protonotario del Regno loro avo. Ruggero fu signore di Modugno presa in custodia dall'Arcivescovo di Bari che per testamento la rilasci\u00f2 a Mabilia sua prima figlia che con altri beni feudali fu maritata nel 1284 a Tommaso di Belvedere Consigliere e familiare di Re Carlo e fratello per avventura di Teobaldo anche egli Cavaliere e Signore di Supino, Capobaffo,Tappino e San Giovanni in Golfo, tutte cose che egli ebbe in dote da Clarizia di Molisi primogenita di Ugone, gi\u00e0 signore di quello Stato. Romanella, l'altra figlia di Ruggero di Baro, Signora della met\u00e0 dell'antica citt\u00e0 di Cuma si trov\u00f2 maritata al Visconte di Trenblaio , uno dei maggiori cavalieri che vennero dalla Francia con Re Carlo. Matteo, da noi presupposto fratello del Gran Protonotario Roberto, l'anno 1283 nella esecuzione dei figli di Giozzolino della Marra fu anche esso, per ordine del Principe Carlo, fatto morire , bench\u00e9 poco dopo,i suoi beni furono composti, assicurati e rimessi in possesso dei suoi figli Buonismiro e Giovanni e con essi si estinse la linea di Romualdo primogenito di Sparano Vecchio. Ma di Giovanni, suo secondogenito, oltre Sparano il giovane, credo che fosse figlio Aminando, il quale avvenuta la maggiore et\u00e0 nel 1270 era uno dei Baroni del Regno che ottenne la licenza di non andare alla guerra della Grecia. Alla morte del quale l'anno 1284 il figlio Trigiano Buonismiro ebbe l'investitura . Di questi due fratelli Sparano, non solo sopravvisse , bench\u00e9 secondogenito divenne grandissimo uomo. Ottenne da Re Carlo Secondo l'Ufficio di Gran Protonotario del Regno, gi\u00e0 esercitato da Roberto suo cugino. Ma prima sotto Re Carlo Primo fu, essendo egli Dottore, Giudice della Gran Corte per molti anni assessore presso il Vicer\u00e9 di Sicilia. Conobbe l'ingegno e previde la riuscita che avrebbe fatto nell'anno 1278. Giozzolino della Marra, gran privato del Re Carlo, anche se Sparano non avesse fatto acquisto di alcun feudo gli diede sua figlia Flandina in moglie con centocinquanta once in dote in tanti mobili. Nondimeno Sparano, tornato dalla Sicilia e promosso alla carica di Maestro Razionale della Gran Corte, dopo la morte di Giozzolino, avendo esposto al Re le buone ragioni che aveva su Valenzano che il re in sua assenza aveva conceduto ad altri, ricevette in cambio Montirone e Magliano e con il tempo per volont\u00e0 del Re Carlo divenne Signore di tre buone citt\u00e0 del Regno ALTAMURA , Polignano e Vico di Sorrento. Ma per raccontare con ordine le memorie che abbiamo di Sparano, egli fu nello stesso anno che prese moglie nominato da Re Carlo Primo Giudice maggiore della Provenza e Contea di Forcalqueri. Ho letto io la commissione di questo incarico che gli spedisce Re Carlo in Lagopesola il 24 agosto 1278 e qui si ordina a Guglielmo della Lagonessa Sinescallo di quegli Stati che in tutti i negoziati faccia intervenire Sparano in modo che non si faccia nulla in Provenza e negli Stati annessi senza sua conoscenza e consiglio. Sparano torn\u00f2 nel Regno con l'incarico di Maestro Razionale della Gran Corte e del Consiglio del Re . L'anno 1284 egli fu nominato Cavaliere da Carlo Principe di Salerno il giorno della Madonna di Settembre in Nicotera e gli fu, allora, donata la citt\u00e0 di Vico presso Sorrento e pi\u00f9 di ottanta once d'oro in aiuto delle spese che Sparano aveva fatte in quell'occasione per aver preso solennemente, secondo gli usi di quei tempi, l'ordine di Cavalleria. Ma in quello stesso anno Roberto Conte di Artois prese il titolo di reggente del governo del Regno per la morte di Carlo il vecchio e per la prigionia di Carlo secondo,poco prima fatto prigioniero dagli Aragonesi in battaglia; Sparano, fu con suprema autorit\u00e0 Luogotenente del Conte di Artois nel baliaggio (conduzione giuridica) e nel governo del Reame di Napoli. Dopo alcuni anni, liberato dagli Aragonesi, torn\u00f2 Re Carlo e nomin\u00f2 Sparano Logoteta, nomina posta per la prima volta al posto di Luogotenente del Regno. Il Re volle mandarlo a Roma nel 1289 a trovare Papa Nicol\u00f2 Quarto mediatore della pace tra lui e il Re d'Aragona; lasci\u00f2 a Carlo Martello, che divent\u00f2 Re d'Ungheria quattro consiglieri con i quali potesse consultarsi per tutte le cose importanti, uno dei quali fu Sparano di Baro che aveva il titolo di luogoteta del Regno, Maestro razionale della Gran Corte e del Consiglio del Re Carlo. E come il Principe dice in una scrittura parlando di lui: laddove con molta bella attestazione dei suoi gran meriti, Re Carlo secondo, stando a Napoli l'anno 1289 , l'undici di settembre per i gran servigi fatti tanto a Re Carlo il vecchio, quanto a lui, cos\u00ec in Regno quanto in Francia, e aldil\u00e0 dei monti, gli concesse ALTAMURA, togliendola per giuste ragioni a Bucardo di Memoransi, Cavaliere francese che egli Re, quando era Principe e Vicario del Re suo padre l'aveva concessa. In questo tempo, non so se per vecchiaia, o per mala salute, oppure per grandezza il Luogoteta del Regno era solito farsi portare in lettiga, o in sedia per la citt\u00e0, e particolarmente a Barletta. Dove il Principe Carlo, vedendola scrisse ad Ambrosio Bonello, dandogli titolo di nobile Viro e Domino che facesse una sedia o lettiga per la Principessa, sua moglie,della forma appunto come quella con la quale Sparano Luogoteta del Regno e Maestro razionale della Gran Corte soleva andare. La volle ordinare con il consiglio di Palmiere della Marra che fosse coperta di buona stoffa scarlatta, ma affinch\u00e9 si porti un esempio di frugalit\u00e0 di buon esempio per quei tempi il Principe disse che serviva per la salute della Principessa sua carissima consorte (era costei Elisabetta d'Austria figlia di Rodolfo Primo Imperatore) e si volle per ordine del Principe non di seta o in oro, come oggi vediamo foderate le sedie dei signori, ma di semplice tela verde si doveva foderare la sedia o lettiga per una cos\u00ec grande Principessa. E per un'altra scrittura, asserendo il medesimo Principe Carlo Martello, gi\u00e0 incoronato Re d'Ungheria, che Sparano di Baro Luogoteta del Regno per servigio suo e del Re suo padre era costretto di dimorare in Corte, che per lo pi\u00f9 risiedeva in Napoli, gli concede tutte le case che Re Carlo il vecchio, suo avo aveva concesse a Ventura, suo Elmiero e per morte sue ereditate dal figlio e site in Napoli nella piazza detta di Capo di Monterone presso il monastero di S. Festo , la via pubblica, le case di Corrado Boccatorta , il giardino di Marino dello Duce e le case di Filippo Mele e di Sergio Longo.Sparano mor\u00ec nell'anno 1291e l'incarico di Luogoteta e Protonotario del Regno fu concesso a Bartolomeo di Capoa, anch'esso Maestro Razionale della Gran Corte. Va in stampa un libro composto da Sparano di Baro intitolato Rosarium Virtutum &amp; Virtiorum\nBiografia.\nRedasse in contemporanea con Andrea da Bari le \"Consuetudini di Bari\" quando si stava incominciando a perdere la memoria delle consuetudini longobarde. Il testo venne distribuito in 52 rubriche in latino.\nA lui \u00e8 dedicata Via Sparano da Bari, nella sua citt\u00e0."}
{"id": "4717673", "revid": "306856", "url": "https://it.wikipedia.org/wiki?curid=4717673", "title": "Salomone Morpurgo", "text": "Biografia.\nPartecip\u00f2 giovanissimo al moto irredentista triestino, e pat\u00ec per questo nel 1878 il carcere.\nTrasferitosi a Roma, dove ebbe come maestro Ernesto Monaci, si laure\u00f2 nel 1881.\nFond\u00f2 e diresse nel 1884 unitamente ad Albino Zenatti ed a Tommaso Casini la \"Rivista critica della letteratura italiana\".\nNell'aprile 1885 Ferdinando Martini gli \"consent\u00ec di iniziare il suo iter di bibliotecario, facendolo assumere come addetto alla Biblioteca Nazionale Centrale di Firenze\".\nDopo un periodo passato all'insegnamento ed alla biblioteca Riccardiana di Firenze, dal marzo 1898 pass\u00f2 a dirigere la biblioteca Marciana di Venezia.\nDal 1905, per la scomparsa di Desiderio Chilovi, Morpurgo fu chiamato al ruolo di direttore della Biblioteca Nazionale Centrale di Firenze.\nOsteggiato negli anni del regime fascista a causa della sua appartenenza alla religione ebraica, visse gli ultimi anni della sua vita in amaro isolamento.\nL'attivit\u00e0 bibliotecaria non gli imped\u00ec di pubblicare un discreto numero di importanti testi di carattere filologico."}
{"id": "4717677", "revid": "738436", "url": "https://it.wikipedia.org/wiki?curid=4717677", "title": "Bahya Ibn Paquda", "text": ""}
{"id": "4717680", "revid": "738436", "url": "https://it.wikipedia.org/wiki?curid=4717680", "title": "Sefer ha-Temunah", "text": ""}
{"id": "4717682", "revid": "641883", "url": "https://it.wikipedia.org/wiki?curid=4717682", "title": "Salomone Ashkenazi", "text": "Medico di Sigismondo Augusto di Polonia, nel 1573 appoggi\u00f2 Enrico d'Angi\u00f2 nella corsa per il trono polacco. Passato alla Turchia, fu inviato nel 1574 a Venezia dall'impero ottomano; nel 1578 rivest\u00ec la stessa carica durante le tensioni con la Spagna."}
{"id": "4717685", "revid": "124123", "url": "https://it.wikipedia.org/wiki?curid=4717685", "title": "Salomone I di Costanza", "text": "Monaco dell'abbazia di Fulda, fu vescovo di Costanza dall'837 all'871. Sotto il suo vescovato ebbe luogo la vicenda della falsa profetessa Thiota."}
{"id": "4717686", "revid": "36426", "url": "https://it.wikipedia.org/wiki?curid=4717686", "title": "Castel Stachlburg", "text": "Castel Stachlburg (in tedesco \"Stachlburg\") \u00e8 un castello medievale che si trova nel paese di Parcines in Alto Adige.\nStoria.\nIl nucleo originario del castello, il mastio, risale probabilmente al 1250. La torre era dei signori di Parcines della famiglia dei Taranti.\nNel 1547 il castello diventa di propriet\u00e0 di Georg Stachl, prima burgravio del vicino Castel Foresta, che nel 1538 fu insignito del titolo nobiliare di von Stachlburg.\nNel 1552 il castello risulta ancora tra i possedimenti dei Taranti: solo nel 1576 viene indicato per la prima volta come Stachlburg.\nL'ultimo conte von Stachlburg, Giovanni, mor\u00ec durante la seconda battaglia del Bergisel il 25 maggio 1809. La sua terza figlia spos\u00f2 Aloys von Schneeburg portandogli in dote il castello. In seguito fu dei Giovannelli e dal 1945 dei von Kripp, attuali proprietari.\nDescrizione.\nIl castello \u00e8 composto da due edifici principali che si estendono a est e a ovest del mastio. L'edificio occidentale risale al 1300 mentre quello orientale fu costruito tra il XV e il XVI secolo e contiene una stube rinascimentale. I due edifici, inizialmente separati, furono uniti nel 1600 da un terzo edificio con un arco. Nell'edificio orientale nel 1727 fu costruita una camera da musica con tetto a stucchi e decorazioni parietali allegoriche.\nAttualmente il castello \u00e8 sede della cantina di famiglia, che produce vino biologico, e non \u00e8 normalmente visitabile."}
{"id": "4717689", "revid": "123612299", "url": "https://it.wikipedia.org/wiki?curid=4717689", "title": "In Plenty and In Time of Need", "text": "In Plenty and In Time of Need (In abbondanza e nel momento del bisogno) e l'inno di Barbados. \u00c8 scritto da Irving Burgie (1924-2019) e composto da C. Van Roland Edwards (1912\u20131985). Fu adottato da Barbados quando si proclamarono indipendenti, nel 1966.\nTesto inglese.\nIn plenty and in time of need \nWhen this fair land was young,\nOur brave forefathers sowed the seed\nFrom which our pride was sprung\nA pride that makes no wanton boast\nOf what it has withstood\nThat binds our hearts from coast to coast\nThe pride of nationhood\nRit:\n\"We loyal sons and daughters all\"\n\"Do hereby make it known\"\n\"These fields and hills beyond recall\"\n\"Are now our very own\"\n\"We write our names on history's page\"\n\"With expectations great\"\n\"Strict guardians of our heritage\"\n\"Firm craftsmen of our fate\"\nThe Lord has been the people's guide\nFor past three hundred years.\nWith Him still on the people's side\nWe have no doubts or fears.\nUpward and onward we shall go,\nInspired, exulting, free,\nAnd greater will our nation grow\nIn strength and unity.\nTraduzione italiana.\nIn abbondanza e nel momento del bisogno\nQuando questa terra era giovane,\nI nostri coraggiosi antenati hanno seminato il seme\nDa cui \u00e8 scaturito il nostro orgoglio\nUn orgoglio che non si ostenta arbitrio\nDi ci\u00f2 che ha resistito\nChe lega i nostri cuori da costa a costa\nL'orgoglio della nazione\nRit:\nNostri figli e figlie leali tutti\nlo fanno conoscere\nQuesti campi e colline oltre il ricordo \nSono ora noi stessi\nScriviamo i nostri nomi sulle pagine di storia\nCon le grandi attese\nGuardiani stretti del nostro patrimonio\nFermi artigiane del nostro destino\nIl Signore and\u00f2 alla guida del popolo\nNegli passati trecento anni\nCon lui ancora al fianco del popolo\nNon abbiamo dubbi o paure.\nAndremo in alto e in avanti,\nIspirati, esultanti e liberi,\nE pi\u00f9 grande crescera la nostra nazione\nNella forza e unit\u00e0\nRules Regarding anthem.\nConduct during play.\nThe Government of Barbados outlines the following rules for the National Anthem:\n1. Whenever the National Anthem is played all civilians present should stand at attention, men with bared heads. Persons in uniform should act in accordance with instructions.\nAnthem Application.\n2. Normally one verse only and the chorus will be played. Where a shortened version of the National Anthem is played, it shall consist of the first twelve bars of the verse and the last four bars of the chorus.\nThe National Anthem shall be played: \n3. The National Anthem may be played\nRules in usage.\n4. The National Anthem should not be parodied in verse or in song neither should it be played in any tempo other than that officially recognises (eighty-eight crochets to the minute). Particularly, the tune should not be used as a dance number or for the purposes of advertisement.\n5. When more than one anthem is played the Barbados anthem should be played last."}
{"id": "4717691", "revid": "287204", "url": "https://it.wikipedia.org/wiki?curid=4717691", "title": "Rari Nantes Savona 2013-2014", "text": "Statistiche.\n\"Statistiche aggiornate al 14 maggio 2014.\"\n\"I tiri di rigore di Gara 1 della finale per il 3\u00ba posto contro Posillipo non sono conteggiati.\""}
{"id": "4717692", "revid": "254401", "url": "https://it.wikipedia.org/wiki?curid=4717692", "title": "San Tomaso de' Calvi", "text": "San Tomaso de' Calvi (\"San Tom\u00e0s\" in dialetto bergamasco) \u00e8 un quartiere del comune di Bergamo, confinante, a sud, con il quartiere di Colognola a est con il quartiere di San Paolo, a ovest con quello della Malpensata.\nSito nella fascia sud-ovest del comune orobico, il quartiere, caratterizzato da edifici di costruzione relativamente recente, si distingue per la presenza dell'Universit\u00e0 degli Studi di Bergamo, con le Facolt\u00e0 di Economia e Giurisprudenza.\nA partire dalla seconda met\u00e0 degli anni '90, San Tomaso \u00e8 stato interessato da un forte afflusso di cittadini extracomunitari, specie sud-americani (principalmente, boliviani e peruviani); ci\u00f2 si \u00e8 tradotto in una sorta di 'spaccatura' urbanistica del quartiere, a seguito della quale le aree maggiormente interessate da tale fenomeno migratorio non sono state coinvolte in tutta una serie d'interventi di riqualificazione urbanistica che hanno invece caratterizzato diversi punti dell'abitato, con l'edificazione, altres\u00ec, di due nuovi centri commerciali, edifici residenziali di moderna concezione ed ampi parcheggi.\nLe attivit\u00e0 sportive presenti localmente sono di completa afferenza della Polisportiva Oratorio San Tomaso, particolarmente attiva nei settori calcio, con la prima squadra iscritta al Campionato Provinciale F.I.G.C. di seconda Categoria, e pallavolo."}
{"id": "4717693", "revid": "110157", "url": "https://it.wikipedia.org/wiki?curid=4717693", "title": "Qualificazioni al campionato mondiale di pallavolo femminile 2014 - America del Sud", "text": "Le qualificazioni per il campionato mondiale di pallavolo femminile 2014 dell'America del Sud hanno messo in palio 2 posti per il campionato mondiale di pallavolo femminile 2014. Delle 12 squadre sudamericane appartenenti alla CSV e aventi diritto di partecipare alle qualificazioni, ne parteciparono 6. Non partecip\u00f2 l'Uruguay, ritirato dopo essersi iscritto.\nSi sono qualificate per il campionato mondiale la vincitrice del Campionato sudamericano di pallavolo femminile 2013 e la prima classificata del girone di qualificazione."}
{"id": "4717694", "revid": "2199049", "url": "https://it.wikipedia.org/wiki?curid=4717694", "title": "Rohde &amp; Schwarz", "text": "Rohde\u00a0&amp;\u00a0Schwarz GmbH &amp; Co. KG (in breve R&amp;S o RSD per \"Rohde\u00a0&amp;\u00a0Schwarz Deutschland\") \u00e8 una azienda elettronica tedesca specializzata nei settori relativi a: strumentazione di misura, trasmissione radio, sorveglianza a distanza, localizzazione e comunicazione radio. L'azienda fornisce prodotti per la comunicazione mobile, radiodiffusione, industria elettronica, aeronautica, difesa e sicurezza, infrastrutture critiche.\nIl gruppo sviluppa, produce e distribuisce dal 1933 prodotti elettronici per il settore dei beni d'investimento. La sede si trova a Monaco di Baviera, ad essa si aggiungono filiali regionali negli USA (Columbia) ed Asia (Singapore). In Germania i dipendenti sono quasi 7700, di cui 2000 nella sede di Monaco. Nel mondo lavorano per la societ\u00e0 circa 13000 collaboratori distribuiti in 70 nazioni.\nIn quanto azienda di tipo familiare, la Rohde\u00a0&amp;\u00a0Schwarz si finanzia autonomamente. Le esportazioni ammontano a circa il 90% delle vendite. La societ\u00e0 ha conseguito nell'anno fiscale 2020/2021 (da luglio a giugno) un giro di affari di 2,28 miliardi di Euro. Circa il 16%\ndel volume d'affari annuale \u00e8 reinvestito in ricerca e sviluppo.\nRohde\u00a0&amp;\u00a0Schwarz offre formazione per tecnici elettronici di apparati e sistemi, informatici e commerciali. Nei sondaggi tra studenti e diplomandi in telecomunicazioni, R&amp;S si trova molte volte al primo posto tra i pi\u00f9 desiderati datori di lavoro in Germania.\nNel 2005 ha acquisito la HAMEG GmbH.\nStoria.\nLa societ\u00e0 venne fondata da Lothar Rohde e Hermann Schwarz, dopo gli studi di fisica a Jena. Nel 1932 costruiscono il loro primo strumento di misura e nell'agosto del 1933 nasce la firma \"Physikalisch-Technisches Entwicklungslabor Dr. L. Rohde\u00a0&amp;\u00a0Dr. H. Schwarz\" (\"PTE\").\nGli ingegneri Lothar Rohde e Hermann Schwarz svilupparono nel 1932 il primo strumento per la Hermsdorf-Schomburg-Isolatoren-Gesellschaft (Hescho). L'azienda venne nell'estate del 1933 posta in un appartamento in M\u00fcnchner Thierschstra\u00dfe 36 (Lehel), con annesso laboratorio di elettrotecnica. Il 17 novembre venne registrata la \"Physikalisch-technischen Entwicklungslabors Dr. L. Rohde und Dr. H. Schwarz\" (PTE) al registro imprese di Monaco di Baviera. La prima esportazione avvenne nel 1934 verso una azienda inglese che fabbricava isolanti elettrici, e lo strumento serviva per misurare il fattore di perdita (da 50 a 200\u00a0MHz), del dielettrico fino a 100\u00a0MHz. Nel 1937 viene creata la sede, in un ex panificio a Tassiloplatz vicino alla M\u00fcnchner Ostbahnhof, con 35 collaboratori e un catalogo di 24 apparecchi diversi. Il primo orologio al quarzo trasportabile venne sviluppato nel 1938, pesava 36\u00a0kg.\nNel 1941 presso Allg\u00e4u viene fondata la Messger\u00e4tebau GmbH (oggi Rohde &amp; Schwarz Messger\u00e4tebau). Nel 1943 la societ\u00e0 si sposta a Kempten e dal 1944 a Memmingen. Viene siglato il primo contratto per radioriceventi nel 1942 con relativa produzione industriale. Rohde &amp; Schwarz poi serv\u00ec anche lo US Army, e come magazzino centrale per la United States Air Force.\nLa \"Physikalisch-Technisches Entwicklungslabor Dr. L. Rohde &amp; Dr. H. Schwarz\" (PTE) venne nel 1945 rinominata in Rohde &amp; Schwarz. Il 18 gennaio 1949 Rohde &amp; Schwarz sviluppa per la Radio M\u00fcnchen, precursore della Bayerischer Rundfunk, un modulatore di frequenza in banda UHF. Nel 1945 viene sviluppato lo Z-g-Diagraph, primo analizzatore di reti per l'analisi vettoriale. Dal 1955 produce il ricevitore VHF tipo ESG e ricevitori di servizio da 30 a 330\u00a0MHz e microvoltmetri per laboratorio; commercializzati fono agli anni'70.\nIl NAP1, primo radiogoniometro automatico per controllo aereo viene sviluppato nel 1955. Nel 1956 avviene il trasferimento della societ\u00e0 nell'attuale sede di M\u00fchldorfstra\u00dfe. Nel 1959 viene sviluppato il NP4, primo radiogoniometro a effetto Doppler. Il primo impiego fu per l'aeroporto di Francoforte sul Meno. Il primo sistema europeo per il test di un circuito integrato venne prodotto nel 1967. La sede di Teisnach venne fondata nel 1969. La prima stazione di controllo per sistemi a microprocessore venne commercializzata nel 1974.\nSettori.\nProduzione.\nLa produzione \u00e8 presente principalmente in Europa. In Germania a Memmingen (Allg\u00e4u) (Rohde &amp; Schwarz Messger\u00e4tebau) e Teisnach (Bayerischer Wald) cos\u00ec come in Repubblica Ceca a Vimperk. Altre fabbriche pi\u00f9 piccole sono presenti come montaggi a Singapore e Malesia.\nProdotti.\nMisurazione per reti wireless, elettronica e microonde.\nL'azienda produce strumenti per le misurazioni in ambito mobile e wireless LTE, GSM, UMTS/HSPA(+), CDMA2000 e anche Bluetooth, GPS e WLAN, WiMAX.\nStrumenti vengono usati per lo sviluppo di elettronica a semiconduttori come nei chipset, apparecchi mobile e stazioni base. Per il controllo delle reti LTE Advanced vengono sviluppati ad esempio generatore di segnali e analizzatori.\nPer il settore aerospaziale e automotive vengono prodotti analizzatori per ponti radio, radar e comunicazioni satellitari cos\u00ec come per la compatibilit\u00e0 elettromagnetica e intensit\u00e0 di campo.\nNel 2010 viene commercializzato il primo oscilloscopio Rohde\u00a0&amp;\u00a0Schwarz con trigger digitale.\nTelevisione e radiodiffusione.\nDagli anni '50 l'azienda si occupa del settore radiotelevisivo. In pi\u00f9 di 80 paesi nel mondo trasmettitori e misuratori Rohde\u00a0&amp;\u00a0Schwarz in ambito analogico e digitale come ATSC in America, in Asia e America latina ISDB-T e in Europa DVB-T2.\nNel 2018 viene installata dalla Rohde &amp; Schwarz sul One World Trade Center il sistema di trasmissione digitale televisivo pi\u00f9 potente del mondo.\nCibersicurezza.\nProduce apparecchi per la sicurezza informatica attraverso la Sirrix AG a Saarbr\u00fccken.\nComunicazioni militari e industriali.\nLa societ\u00e0 produce sistemi di comunicazione per il settore militare e civile. Sviluppa Software Defined Radio (SDR) ad esempio usata dalla Bundeswehr dal 2008.\nLa radio SDR \"MR6000A\" \u00e8 usata su Eurofighter Typhoon e elicotteri della Bundeswehr.\nDal 2011 sistemi per il controllo del traffico aereo (ATC) sono prodotti dalla Topex SA.\nPer il Governo tedesco e la Bundeswehr viene sviluppato nel 2001 il primo telefono cellulare criptato del mondo.\nGestione delle frequenze per la sicurezza.\nL'azienda produce strumenti per l'analisi di segnali radio mobili per la geolocalizzazione.\nAnche per il controllo di satelliti artificiali su piattaforme fisse o mobili.\nScanner per il corpo.\nDal 2016 la Rohde &amp; Schwarz sotto il nome di QPS (Quick Personnel Security Scanner) produce body scanner per i controlli prevolo, e per altri ambiti."}
{"id": "4717696", "revid": "287204", "url": "https://it.wikipedia.org/wiki?curid=4717696", "title": "Associazione Calcio Legnano 1952-1953", "text": "Questa voce raccoglie le informazioni riguardanti lAssociazione Calcio Legnano nelle competizioni ufficiali della stagione 1952-1953.\nStagione.\nA causa della retrocessione in Serie B dopo un campionato disastroso terminato all'ultimo posto, e della lunga squalifica del campo comminata per l'aggressione all'arbitro Tassini, poi revocata per la retrocessione in Serie B, Pino Mocchetti lascia la carica di presidente. Viene sostituito da un commissario straordinario, Luigi Mandelli, che \u00e8 a sua volta sostituito da Giovanni Mari. Mari diventa presidente a soli 32 anni, et\u00e0 che gli permette di stabilire un record: fino ad allora nessuna societ\u00e0 sportiva professionistica italiana aveva mai avuto un presidente cos\u00ec giovane. Un'altra conseguenza delle vicissitudini della stagione precedente sono le dimissioni di H\u00e9ctor Puricelli dalla carica di direttore tecnico: come unica guida tecnica resta l'allenatore Ugo Innocenti, che viene quindi riconfermato.\nL'obiettivo del Legnano di questa stagione \u00e8 il ritorno immediato in Serie A. Per tale motivo, sul fronte del calciomercato, vengono acquistati il difensore Luigi Norbiato, il centrocampista Renzo Sassi e gli attaccanti Nereo Manzardo, Antonio Torreano, Sergio Mion e Enrico Motta, a fronte delle partenze dei portieri Elio Angelini e Renato Gandolfi, del difensore Raffaele Cuscela, dei centrocampisti Daniele Revere, Ludovico Tubaro, Bruno Mozzambani e degli attaccanti Bruno Mazza, Emo Roffi, Guglielmo Trevisan e Ettore Bertoni.\nLa stagione 1952-1953 si conclude con il 2\u00ba posto in classifica a 41 punti a pari merito con il e a tre lunghezze dal capolista. Questo campionato \u00e8 caratterizzato da un combattutissimo testa a testa tra le tre squadre, dove spicca il 4 a 0 casalingo del Legnano sui genoani all'undicesima giornata. L'ottimo finale dei siciliani permette agli etnei di sbarazzarsi della concorrenza delle sorprendenti Cagliari e Valdagno, riuscendo ad agganciare un lanciato ma zoppicante Legnano in seconda posizione. Per decidere chi sarebbe stata promossa in Serie A come seconda classificata, \u00e8 quindi necessario uno spareggio, che viene vinto dai \"Lilla\" sul Catania per 4 a 1. Dopo una sola stagione in Serie B, il Legnano torna quindi in massima serie.\nOrganigramma societario.\nArea direttiva\nArea tecnica"}
{"id": "4717707", "revid": "219110", "url": "https://it.wikipedia.org/wiki?curid=4717707", "title": "CST Group", "text": "CST Group (Circuiti Stampati Trezzo) (con le controllate CST NET e CST Bristol) era un'azienda italiana produttrice di circuiti stampati. Appartenente al gruppo bresciano Lonati come costola della Dinema Electronics, conosce un'importante fase di sviluppo durante gli anni 2000.\nStoria.\nLa \"CST\" nasce negli anni ottanta del novecento a Trezzo sull'Adda (MI) come produttore di circuiti stampati doppia faccia, con una capacit\u00e0 produttiva di 8000 m\u00b2/anno. Sul finire degli anni novanta del novecento definisce una strategia di espansione che porter\u00e0, nei primi anni 2000 alla realizzazione ex-novo dello stabilimento di Venturina (avviato nel 2002 ed entrato a regime nel 2003), un avanzato impianto dotato di tutte le pi\u00f9 avanzate tecnologie dell'epoca e capace di produrre 400.000 m\u00b2/anno.\nL'anno successivo si conclude con successo l'acquisizione degli impianti Alcatel di Frosinone, specializzati nelle produzioni destinate al settore TLC.\nNel 2004 CST acquisisce Zincocelere ed i relativi stabilimenti di Cavagli\u00e0 (in Piemonte) e Pont-Saint-Martin (in Val d'Aosta), che per\u00f2 verranno chiusi rispettivamente al termine dello stesso anno e l'anno successivo. Al termine di questa fase, nonostante le parziali dismissioni, CST aspira ad essere il pi\u00f9 grande produttore di circuiti stampati in Italia e tra i maggiori in Europa.\nNel corso del 2006 CST vive un periodo di instabilit\u00e0, culminato durante l'estate con l'avvicendamento del vertice direzionale e con l'acquisizione del controllo diretto da parte del gruppo Lonati. A fine 2007 lo stabilimento di Frosinone cessa le attivit\u00e0, due anni dopo, nel 2009, \u00e8 la volta dello stabilimento di Venturina.\nSolo lo stabilimento storico CST Bristol di Trezzo sull'Adda \u00e8 rimasto attivo sino al 2012, rimane attivo.\nIl prodotto.\nNegli anni 2000 CST \u00e8 in grado di produrre industrialmente PCB (Printed Circuit Board) multistrato fino a 32 strati, con una larghezza piste minima di 100 micron; dispone inoltre di tecnologie capaci di raggiungere i 50 strati ed una larghezza piste di 50 micron. Il materiale maggiormente utilizzato \u00e8 il FR4; altri materiali, tra cui alcuni dedicati ai circuiti RF, sono altres\u00ec impiegati. Le finiture superficiali contemplano in particolare: stagno chimico, oro chimico ed Hot Air Leveling. Il processo produttivo \u00e8, tra l'altro, certificato: ISO 9001:2008, ISO 14000 e ISO TS 16949."}
{"id": "4717717", "revid": "247222", "url": "https://it.wikipedia.org/wiki?curid=4717717", "title": "Don't Say That I Ain't Your Man - Essential Blues 1964-1969", "text": "Don't Say That I Ain't Your Man - Essential Blues 1964-1969 \u00e8 un album-raccolta di Mike Bloomfield pubblicato nel 1994 dalla Columbia Records.\nNel 2006 fu ristampata anche su etichetta Legacy Records."}
{"id": "4717718", "revid": "599013", "url": "https://it.wikipedia.org/wiki?curid=4717718", "title": "Johnny Bower", "text": "Carriera.\nMentendo sulla sua et\u00e0 Bower entr\u00f2 a far parte della Canadian Army durante la Seconda guerra mondiale prestando servizio in Inghilterra fra il 1940 ed il 1943, quando fu congedato a causa di un'artrite reumatoide. Bower fece cos\u00ec ritorno a Prince Albert dove gioc\u00f2 in una lega giovanile prima di debuttare nel 1945 nella American Hockey League. Fra la fine degli anni 1940 e gli anni cinquanta gioc\u00f2 per undici stagioni con i Cleveland Barons, dimostrando pi\u00f9 volte di essere uno fra i portieri pi\u00f9 forti della lega, conquistando numerosi trofei personali e tre edizioni della Calder Cup.\nDurante il suo primo anno di professionismo cambi\u00f2 il proprio cognome da Kiszkan a Bower, per essere identificato pi\u00f9 facilmente dai giornalisti sportivi. Nel 1953 a quasi 30 anni di et\u00e0 fece finalmente il suo esordio in National Hockey League con la maglia dei New York Rangers, tuttavia l'anno successivo fece di nuovo ritorno nelle \"minor\". Bower trascorse in AHL altre tre stagioni con i Providence Reds, una con i Barons oltre ad una stagione in Western Hockey League con i Vancouver Canucks.\nIn occasione dell'Inter-League Draft del 1958 Bower entr\u00f2 a far parte dell'organizzazione dei Toronto Maple Leafs. Con la franchigia canadese avrebbe giocato il resto della propria carriera fino al ritiro nel 1970. Il culmine della propria carriera in NHL giunse con i tre successi consecutivi dei Maple Leafs nella Stanley Cup all'inizio degli anni sessanta, nel 1962, 1963 e 1964.\nBower e il compagno di squadra Terry Sawchuk condivisero il Vezina Trophy come migliori portieri della NHL nella stagione 1964\u201365. Il 22 aprile 1967, durante la Gara-2 delle finali di Stanley Cup contro i Montreal Canadiens, Bower fu autore del suo quinto ed ultimo shutout nei playoff, quattro dei quali ai danni proprio dei Canadiens. Il 6 aprile 1969, a 44 anni, 4 mesi e 29 giorni di et\u00e0, Bower divent\u00f2 il portiere pi\u00f9 anziano ad aver mai giocato una partita di playoff nella storia della Stanley Cup. Gioc\u00f2 l'ultimo suo incontro l'11 dicembre 1969, partita conclusasi con il successo per 6-3 di Montreal su Toronto; a causa di numerosi problemi fisici quella fu anche l'unica sua apparizione nella stagione 1969-1970. Il 19 marzo 1970 Johnny annunci\u00f2 ufficialmente il proprio ritiro dall'attivit\u00e0 agonistica, quattro mesi dopo aver compiuto i 45 anni di et\u00e0. A chi gli chiese se avrebbe mai dichiarato la sua vera et\u00e0, Bower rispose che non l'avrebbero saputa mai. In seguito rivel\u00f2 che la sua data di nascita effettiva era l'8 novembre 1924.\nIn stagione regolare le sue statistiche parlano di 552 partite giocate, 250 vittorie, 195 sconfitte, 90 pareggi, 37 shutout e una media di gol subiti a gara di 2.51. Detiene inoltre il record della American Hockey League per il maggior numero di shutout. Bower nel 1976 entr\u00f2 a far parte della Hockey Hall of Fame, mentre nel 2006 entr\u00f2 nell'AHL Hall of Fame. Nel 2007 Bower ricevette una stella nella Canada's Walk of Fame. Per il suo contributo per l'hockey a Cleveland la sua maglia numero 1 \u00e8 stata ritirata dai Lake Erie Monsters."}
{"id": "4717722", "revid": "16758", "url": "https://it.wikipedia.org/wiki?curid=4717722", "title": "Squadra Omicidi Istanbul", "text": "Squadra Omicidi Istanbul (\"Mordkommission Istanbul\") \u00e8 una serie televisiva tedesca di genere poliziesco, prodotta dal 2008 e basata su una serie di romanzi del conduttore televisivo tedesco di origine turca H\u00fclya \u00d6zkan . Protagonista della serie \u00e8 l'attore Erol Sander; altri interpreti principali sono \u0130dil \u00dcner, Sascha Laura Soydan, Oscar Ortega S\u00e1nchez, Erden Alkan e Turgay Do\u011fan .\nDella fiction sono stati girati 21 episodi, ciascuno della durata di 85/90 minuti.\nIn Germania, la serie va in onda sull'emittente televisiva ARD 1 : il primo episodio fu trasmesso il 2 ottobre 2008.\nIn Italia, la serie \u00e8 stata trasmessa per la prima volta nell'estate 2013 da Rai 2 , dove \u00e8 andata in onda la domenica nel primo pomeriggio: il primo episodio fu trasmesso il 16 giugno 2013.\nDescrizione.\nProtagonista della serie, ambientata ad Istanbul, \u00e8 l'Ispettore Mehmet \u00d6zak\u0131n, che si trova ad affrontare degli intricati casi di omicidio che avvengono nella citt\u00e0.\nGuest-star.\nTra le guest-star apparse nella serie, figurano:"}
{"id": "4717730", "revid": "736476", "url": "https://it.wikipedia.org/wiki?curid=4717730", "title": "Mordkommission Istanbul", "text": ""}
{"id": "4717731", "revid": "253269", "url": "https://it.wikipedia.org/wiki?curid=4717731", "title": "Robert Karnes", "text": "Ha recitato in oltre 60 film dal 1943 al 1977 ed \u00e8 apparso in oltre 120 produzioni televisive dal 1951 al 1979. \u00c8 stato accreditato anche con i nomi Bob Karnes e Robert A. Karnes.\nBiografia.\nRobert Karnes nacque a Paducah, in Kentucky, il 19 giugno 1917.\nLa sua ultima apparizione sul piccolo schermo avvenne nell'episodio \"One Strike, You're Out\" della serie televisiva \"Benson\", andato in onda il 27 dicembre 1979, che lo vede nel ruolo di Mr. Keller.\nMor\u00ec a Sherman Oaks, in California, il 4 dicembre 1979."}
{"id": "4717734", "revid": "270591", "url": "https://it.wikipedia.org/wiki?curid=4717734", "title": "Photoresist", "text": ""}
{"id": "4717737", "revid": "785863", "url": "https://it.wikipedia.org/wiki?curid=4717737", "title": "Dumbo (personaggio)", "text": ""}
{"id": "4717740", "revid": "253269", "url": "https://it.wikipedia.org/wiki?curid=4717740", "title": "Russell Thorson", "text": "Ha recitato in 34 film dal 1949 al 1973 ed \u00e8 apparso in quasi cento produzioni televisive dal 1949 al 1978. \u00c8 stato accreditato anche con i nomi Russell Thorsen, Russ Thorsen, Russel Thorson e Russ Thorson.\nBiografia.\nRussell Thorson nacque a Eau Claire, in Wisconsin, il 14 ottobre 1906.\nPer la televisione, interpret\u00f2, tra gli altri, il ruolo del detective Otto Lindstrom in 67 episodi della serie televisiva \"Detectives\" dal 1959 al 1961, dello sceriffo Stan Evans in 4 episodi della serie \"Il virginiano\" dal 1962 al 1963 (pi\u00f9 altri otto episodi con altri ruoli), di William Kennerly in 6 puntate della soap opera \"Peyton Place\" nel 1967 e del dottor Donald White in 3 episodi della soap opera \"I giorni della nostra vita\" nel 1965.\nLa sua ultima apparizione sul piccolo schermo avvenne nell'episodio \"The House on Willis Avenue\" della serie televisiva \"Agenzia Rockford\", andato in onda il 24 febbraio 1978, che lo vede nel ruolo di Arthur Kenner, mentre per il grande schermo l'ultima interpretazione risale al film \"Un duro per la legge\" del 1973 in cui interpreta Ferrin Meaks .\nMor\u00ec a Van Nuys, in California, il 6 luglio 1982."}
{"id": "4717741", "revid": "113533287", "url": "https://it.wikipedia.org/wiki?curid=4717741", "title": "Circolo Nautico Posillipo 2013-2014", "text": "Risultati.\nCoppa Italia.\nFinal Four.\nLa \"Final Four\" si \u00e8 disputata interamente a Brescia.\nLEN Euro Cup.\nTurno di qualificazione.\nQuattro gruppi da quattro squadre ciascuno (cinque nel gruppo C): si qualificano ai quarti di finale le prime due di ciascun gruppo. Il Posillipo \u00e8 incluso nel gruppo B, come squadra ospitante del concentramento, piazzandosi al primo posto e qualificandosi ai quarti di finale."}
{"id": "4717749", "revid": "287204", "url": "https://it.wikipedia.org/wiki?curid=4717749", "title": "Giro dell'Emilia 2013", "text": "Il Giro dell'Emilia 2013, novantaseiesima edizione della corsa e valida come evento dell'UCI Europe Tour 2013 categoria 1.HC, si svolse il 12 ottobre 2013 su un percorso di 203,5\u00a0km. La vittoria fu appannaggio dell'italiano Diego Ulissi, che complet\u00f2 il percorso in 5h00'53\", precedendo il danese Chris Anker S\u00f8rensen e il connazionale Davide Villella.\nSul traguardo di San Luca 39 ciclisti, su 94 partiti da Modena, portarono a termine la competizione."}
{"id": "4717763", "revid": "858648", "url": "https://it.wikipedia.org/wiki?curid=4717763", "title": "Bambola meccanica modello Cherry 2000", "text": ""}
{"id": "4717764", "revid": "599013", "url": "https://it.wikipedia.org/wiki?curid=4717764", "title": "Annabel Ellwood", "text": "Carriera.\nRaggiunse il suo best ranking in singolare il 21 aprile 1997 con la 57\u00aa posizione; nel doppio divenne, il 27 ottobre 1997, la 60\u00aa del ranking WTA.\nNel 2001, in coppia con la sudafricana Nannie de Villiers raggiunse la finale del Canberra International, venendo per\u00f2 sconfitta dalla coppia formata dalla statunitense Nicole Arendt e dalla giapponese Ai Sugiyama con il risultato di 4-6, 62-7. Raggiunse, inoltre, nel 1998 il terzo turno degli Australian Open, miglior risultato ottenuto nei tornei del grande slam. Nell'ITF Women's Circuit vanta un totale di nove tornei vinti in singolare e quattordici in doppio.\nIn tre occasioni venne convocata nella squadra australiana di Fed Cup tra il 1997 e il 1998, con un bilancio complessivo di tre vittorie e due sconfitte."}
{"id": "4717766", "revid": "767487", "url": "https://it.wikipedia.org/wiki?curid=4717766", "title": "Joy and the Dragon", "text": "Joy and the Dragon \u00e8 un film muto del 1916 diretto da Henry King.\nIl successo di \"Little Mary Sunshine\" nel marzo 1916 produce una lunga serie di lungometraggi che vedono come protagonista la piccola Marie Osborne. L'onore di essere l'interprete principale negli anni Dieci \u00e8 condiviso solo da un gruppo ristretto di attori bambini che include Gordon Griffith, Zoe Rae e, in Europa, Tibor Lubinszky. Diventer\u00e0 poi pratica comune a partire dagli anni venti, soprattutto in seguito all'enorme successo de \"Il monello\" (1921) con Charlie Chaplin e Jackie Coogan.\nTrama.\nLa piccola Joy, unica superstite di un naufragio in cui sono periti i suoi genitori, viene salvata da alcuni pescatori e messa in orfanotrofio. L'istituto gode di ottima reputazione ma, in realt\u00e0, \u00e8 la copertura per un gruppo di malviventi che accolgono Joy e la vogliono poi tenere l\u00ec perch\u00e9 la ragazzina ha con s\u00e9 tutti i gioielli di sua madre sui quali loro vogliono mettere le mani. La bambina, per\u00f2, riesce a scappare, salendo poi un treno che la porta verso il West. Qui, Joy incontra Hal Lewis: il giovane viene pure lui dalla costa orientale che ha dovuto lasciare per i dissapori che lo hanno diviso dalla sua ricca famiglia. Hal si affeziona alla bambina e adotta Joy. Davanti ai suoi nuovi doveri di genitore, l'uomo diventa pi\u00f9 serio e pi\u00f9 responsabile, riconciliandosi anche con la famiglia. Perdonato dal padre, Hal rivolge quindi le sue attenzioni verso i responsabili dell'orfanotrofio, quelli che avevano maltrattato Joy rubandole i gioielli. Hal mette al tappeto la banda, recuperando cos\u00ec i beni della figlioletta.\nProduzione.\nIl film fu prodotto dalla Balboa Amusement Producing Company.\nDistribuzione.\nIl copyright del film, richiesto dalla Path\u00e9 Exchange, Inc., fu registrato il 18 dicembre 1916 con il numero LU9747.\nDistribuito dalla Gold Rooster Plays, il film usc\u00ec nelle sale cinematografiche statunitensi il 31 dicembre 1916. La Path\u00e9 Fr\u00e8res lo distribu\u00ec in Francia il 25 gennaio 1918 con il titolo \"La L\u00e9gende du dragon d'or\", mentre in Portogallo il film usc\u00ec il 14 gennaio 1920 come \"A Lenda do Drag\u00e3o\".\nCopie della pellicola sono conservata negli archivi dell'Instituto Valenciano De Cinematografia a Valencia e in quelli del BFI di Londra."}
{"id": "4717767", "revid": "228587", "url": "https://it.wikipedia.org/wiki?curid=4717767", "title": "Universit\u00e0 Bauhaus di Weimar", "text": ""}
{"id": "4717769", "revid": "767487", "url": "https://it.wikipedia.org/wiki?curid=4717769", "title": "\u00c1ngel Acu\u00f1a", "text": "Carriera.\nFu il primo atleta sordo a prendere parte ai Giochi olimpici in uno sport di squadra; partecip\u00f2 infatti ai Giochi di Londra 1948 con il , classificandosi al 4\u00ba posto finale.\nTrasferitosi a Los Angeles nel 1946, gioc\u00f2 successivamente anche gari di esibizione con gli Harlem Globetrotters e i New York Generals, poi milit\u00f2 nei Boston Whirlwinds e nei New York Celtics in American Basketball League. Dopo il ritiro dal basket giocato, fu allenatore di varie squadre messicane."}
{"id": "4717771", "revid": "599013", "url": "https://it.wikipedia.org/wiki?curid=4717771", "title": "World's Finest", "text": "La locuzione World's Finest si riferisce in generale a diversi media prodotti o collegati a DC Comics, che di solito includono l'alleanza tra Superman e Batman."}
{"id": "4717775", "revid": "297031", "url": "https://it.wikipedia.org/wiki?curid=4717775", "title": "Montagne del Giappone", "text": "Le montagne in Giappone rappresentano il 75% della totalit\u00e0 del territorio del paese, mentre le poche pianure presenti e i bacini intermontani. coprono solo il 25% circa. \nUna lunga catena di montagne scorre nel mezzo dell'arcipelago, dividendolo in due met\u00e0, una che si affaccia sull'Oceano Pacifico e un'altra sul Mar del Giappone. Sul lato del Pacifico si trovano montagne ripide che vanno da 1500 a 3000 metri di altezza, con profonde vallate e gole. Il Giappone centrale \u00e8 invece caratterizzato dalla convergenza di tre catene montuose \u2013 i monti Hida, Kiso e Akaishi \u2013 che formano le Alpi giapponesi, le cui cime superano in molti casi i 3.000 metri. La cima pi\u00f9 alta delle Alpi giapponesi \u00e8 il monte Kita, di 3.192 metri. La montagna pi\u00f9 alta del paese \u00e8 il Fuji, un vulcano in fase di quiescenza dal 1707 che sorge a 3.776 metri sul livello del mare nella prefettura di Shizuoka. Sul lato del Mar del Giappone ci sono numerosi altipiani e colline, con altitudini che vanno dai 500 ai 1.500 metri.\nLa presente lista di montagne presenta i venti monti pi\u00f9 alti del Giappone, oltre ad altre vette principali, divise in base alla prefettura e all'isola di appartenenza."}
{"id": "4717778", "revid": "1305772", "url": "https://it.wikipedia.org/wiki?curid=4717778", "title": "Diramatore Vigevano", "text": "Il diramatore Vigevano \u00e8 un importante canale artificiale che scorre in Piemonte e in Lombardia, attraversando rispettivamente la provincia di Novara e la provincia di Pavia. La sua funzione principale \u00e8 quella di irrigare un vasto comprensorio a sud del canale Cavour, oltre la citt\u00e0 di Vigevano, dalla quale trae il nome.\nStoria.\nIl canale venne costruito nel 1868, per ovviare al problema dei diramatori, i quali non vennero costruiti contemporaneamente al canale Cavour. Il Grande Canale si present\u00f2 subito come una \"pianta senza rami\"; il progetto principale prevedeva la realizzazione di un canale che potesse servire l'asciutta pianura tra Terdoppio e Ticino.\nIl canale non si chiam\u00f2 sempre diramatore Vigevano; la sua iniziale denominazione era cavo Belletti ed era intitolato all'omonimo ingegnere Giuseppe Belletti, che \u00e8 stato il principale fautore dell'irrigazione nei comuni di Cerano e Romentino.\nPercorso.\nIl diramatore Vigevano trae origine dal canale Cavour in comune di Galliate. Subito dopo pochi chilometri di corso viene intersecato dall'Autostrada Torino-Milano ed entra in comune di Romentino. Successivamente scorre nei territori di Trecate e di Cerano, dove vi \u00e8 lo scaricatore nella roggia Cerana. Entra in Lombardia, bagnando Cassolnovo, dove sovrapassa la roggia Moretta per poi scorrere in comune di Vigevano; a sud est di Gambol\u00f2 confluisce nel subdiramatore Pavia, notevolmente ridotto di portata.\nUtilizzo.\nOltre che come gi\u00e0 detto, per irrigare le risaie, il diramatore Vigevano serve anche per produrre energia idroelettrica; sul suo corso sono presenti numerose centrali, molte delle quali negli ultimi anni sono state restaurate e potenziate dall'Est Sesia, che controlla anche le acque del canale.\nPesca.\nIl diramatore Vigevano rientra nelle acque di concessione alla FIPSAS Novara/CAGeP/APD; per pescare bisogna essere possessori della relativa tessera associativa.La fauna ittica del canale risulta composta da ciprinidi e da salmonidi (questi ultimi vengono immessi dall'associazione che ne detiene i diritti di concessione)."}
{"id": "4717779", "revid": "122321003", "url": "https://it.wikipedia.org/wiki?curid=4717779", "title": "Campioni d'Italia dilettanti (pallacanestro maschile)", "text": "Albo d'oro dei vincitori del titolo di Campioni d'Italia dilettanti della pallacanestro.\nStoria.\nIl titolo viene assegnato dal 2005-2006 alla squadra che vince il massimo torneo dilettantistico italiano di pallacanestro, fino al 2007-2008 la Serie B d'Eccellenza sostituita dalla Serie A Dilettanti fino alla stagione 2011-2012 quando \u00e8 stata rinominata in Divisione Nazionale A.\nA partire dalla stagione 2013-2014, con la riforma del campionato, il titolo viene assegnato alla vincitrice dei playoff tra le prime sette classificate della Divisione Nazionale A Gold, che sostituisce la LegaDue ed \u00e8 la seconda categoria della pallacanestro italiana, e la vincitrice della Divisione Nazionale A Silver ex Divisione Nazionale A. Nella stagione successiva la Divisione Nazionale A viene rinominata Serie A2 e ai play off partecipano le prime otto squadre del girone Gold e le prime quattro del girone Silver."}
{"id": "4717782", "revid": "297031", "url": "https://it.wikipedia.org/wiki?curid=4717782", "title": "Monte Kita", "text": "Il \u00e8 la pi\u00f9 alta cima dei monti Akaishi, nonch\u00e9 la seconda montagna pi\u00f9 alta del Giappone, subito dopo il Fuji. Alto quasi 3200 metri, si trova nella prefettura di Yamanashi ed \u00e8 incluso nella lista delle cento montagne famose del Giappone. "}
{"id": "4717783", "revid": "110157", "url": "https://it.wikipedia.org/wiki?curid=4717783", "title": "The Roots of Blues", "text": "The Roots of Blues \u00e8 un album postumo pubblicato dalla Delta Records (ed anche dalla Laserlight Records) in pratica raccoglie\nquasi gli stessi brani dell'album del 1976, \"If You Love These Blues, Play 'Em As You Please\", senza la parte narrativa del disco originale."}
{"id": "4717790", "revid": "287204", "url": "https://it.wikipedia.org/wiki?curid=4717790", "title": "Sant'Alfonso Rodriguez", "text": ""}
{"id": "4717794", "revid": "767487", "url": "https://it.wikipedia.org/wiki?curid=4717794", "title": "L'amore di Dio", "text": "L'amore di Dio (\"Pens\u00e9es sans ordre concernant l'amour de Dieu\") \u00e8 una raccolta di dieci scritti, in gran parte inediti, comprendenti lettere e brevi saggi, composti della filosofa e mistica francese Simone Weil nei suoi ultimi anni di vita, fra il 1940 e il 1943, e pubblicati postumi, nel 1962, dalla casa editrice Gallimard (per le indicazioni sui testi, si fa qui riferimento alla \"Nota dell'editore\" dell'edizione Borla): "}
{"id": "4717796", "revid": "1318658", "url": "https://it.wikipedia.org/wiki?curid=4717796", "title": "Garcia de Orta", "text": "Medico in India, nel 1543 descrisse, primo tra gli occidentali, il colera; nel 1548 introdusse in Europa la coltivazione del limone.\nNel 1563 pubblic\u00f2 i suoi \"Coloquios dos simples e drogas he cousas medi\u00e7inais da India\", tradotta poi in latino da Carolus Clusius nel 1567.\nBiografia.\nNato in una famiglia spagnola di fede ebraica che fu espulsa dalla Spagna e poi convertita al cristianesimo, De Horta studi\u00f2 nelle universit\u00e0 spagnole di Salamanca e Alcal\u00e1 de Henares. Intorno al 1523, si laure\u00f2 in arte, filosofia naturale e medicina. Esercit\u00f2 per qualche tempo nella sua citt\u00e0 natale prima di trasferirsi a Lisbona nel 1526 dove divenne il medico di Giovanni III. Nel 1530, divenne professore di filosofia naturale all'Universit\u00e0 di Lisbona.\nNel 1534, si imbarc\u00f2 per le Indie come medico del capo generale del governatore Martim Afonso de Sousa. Si presume che sia fuggito dal Portogallo per sfuggire all'Inquisizione. Si stabil\u00ec a Goa dove praticava la medicina e commerciava in prodotti medici locali e pietre preziose. Il vicer\u00e9 dell'India gli concesse dei privilegi a Bombay, che allora apparteneva alla corona portoghese. Ha curato molte personalit\u00e0 come il sultano di Ahmadnagar. Entr\u00f2 in contatto con i mercanti che frequentavano il Golfo Persico e la costa indiana fino a Ceylon. Nel 1541, spos\u00f2 una ricca ereditiera con la quale ebbe diverse figlie. Mor\u00ec nel 1568, senza dubbio dopo aver evitato la persecuzione da parte dell'Inquisizione, che istitu\u00ec un tribunale a Goa nel 1565. Ma subito dopo la sua morte, la sua famiglia fu perseguitata. Nel 1569, sua sorella, sospettata di continuare a praticare la religione ebraica, fu bruciata. Altri membri della sua famiglia, sotto tortura, hanno denunciato Garcia da Horta. Nel 1580, il suo corpo fu riesumato e bruciato e le sue ceneri furono sparse in mare."}
{"id": "4717800", "revid": "729019", "url": "https://it.wikipedia.org/wiki?curid=4717800", "title": "Kopernikusstra\u00dfe (Stadtbahn di Hannover)", "text": "La stazione di Kopernikusstra\u00dfe \u00e8 una stazione sotterranea della Stadtbahn di Hannover.\nMovimento.\nLa stazione \u00e8 posta sul tracciato C, ed \u00e8 servita dalle linee 6 e 11."}
{"id": "4717809", "revid": "1482985", "url": "https://it.wikipedia.org/wiki?curid=4717809", "title": "Lucio Cornelio Crisogono", "text": "Liberto di Lucio Cornelio Silla, fu uno dei suoi pi\u00f9 stretti collaboratori. Nell'80 a.C. fece inserire nelle liste di proscrizione Sesto Roscio, ricchissimo nobile romano con grandi propriet\u00e0 terriere, per carpirne il patrimonio e venderlo all'asta; dopo la sua morte, per togliere di mezzo ogni prova, tent\u00f2 di uccidere anche il figlio di quest'ultimo, Sesto Roscio Amerino, il quale fu difeso con successo da Marco Tullio Cicerone nella \"Pro Roscio Amerino\". Nello stesso anno venne condannato a morte e gettato dalla Rupe Tarpea."}
{"id": "4717813", "revid": "93812595", "url": "https://it.wikipedia.org/wiki?curid=4717813", "title": "Anna Margherita di Assia-Homburg", "text": "Biografia.\nAnna Margherita era l'unica figlia del langravio Federico I d'Assia-Homburg, e di sua moglie Margherita Elisabetta di Leiningen-Westerburg, a sua volta figlia del conte Cristoforo di Leiningen-Westerburg.\nSi spos\u00f2 il 5 maggio 1650 a Bad Homburg con il duca Filippo Luigi di Schleswig-Holstein-Sonderburg-Wiesenburg.\nDal 1659 accolse a corte la sua figlioccia Johanna Eleonora von Merlau, che avrebbe poi sposato Johann Wilhelm Petersen, il teologo che formul\u00f2 una forma radicale del pietismo. A corte, Johanna Eleonora incontr\u00f2 Philipp Jakob Spener e Johann Jacob Sch\u00fctz, che svilupparono una profonda amicizia con Anna Margherita.\nMatrimoni e figli.\nIl 5 maggio 1650 si spos\u00f2 a Bad Homburgcon Filippo Luigi di Schleswig-Holstein-Sonderburg-Wiesenburg, figlio di Alessandro di Schleswig-Holstein-Sonderburg, per il quale queste erano le seconde nozze. Dall'unione nacquero 15 figli:"}
{"id": "4717824", "revid": "767487", "url": "https://it.wikipedia.org/wiki?curid=4717824", "title": "Sesto Roscio Amerino", "text": " \nil \"cognomen\" Amerino indicava la sua provenienza da Ameria.\nRoscio Amerino si era opposto ad una disposizione del tiranno riguardo all'eredit\u00e0 di alcuni possedimenti e per questo fu accusato da Lucio Cornelio Crisogono, un liberto arricchito di Silla (che aveva pure proscritto Roscio Amerino, acquisendo i suoi beni), di aver ucciso il padre Sesto Roscio. Fu difeso nell'80 a.C. da Marco Tullio Cicerone, con la sua \"Pro Roscio Amerino\"; il processo si concluse con il successo di Cicerone e l'assoluzione di Roscio Amerino."}
{"id": "4717826", "revid": "158913", "url": "https://it.wikipedia.org/wiki?curid=4717826", "title": "Abbazia di En-Calcat", "text": ""}
{"id": "4717828", "revid": "1915706", "url": "https://it.wikipedia.org/wiki?curid=4717828", "title": "Flurandrenolide", "text": "Flurandrenolide o fludrossicortide oppure flurandrenolone \u00e8 uno steroide, pi\u00f9 precisamente un corticosteroide fluorato di sintesi, con propriet\u00e0 di tipo glicocorticoide. Il composto \u00e8 efficace per via topica, ma presenta scarsa attivit\u00e0 sistemica poich\u00e9 viene rapidamente metabolizzato a livello epatico. Il farmaco viene utilizzato per le propriet\u00e0 antinfiammatorie, per via topica, nel trattamento di manifestazioni cutanee sensibili ai corticosteroidi.\nChimica.\nFludrossicortide si presenta come una polvere cristallina impalpabile, bianca o quasi, inodore, praticamente insolubile in acqua ed in etere, moderatamente solubile nell'alcool.\nFarmacodinamica.\nFludrossicortide \u00e8 un corticosteroide di sintesi che si caratterizza per un'attivit\u00e0 antinfiammatoria pronta e protratta nel tempo. La molecola agisce sia sulle vescicole, pustole ed essudazione, tipici fenomeni che si verificano a livello epidermico, che su edema ed infiltrazione, disturbi prevalentemente a carico del derma.\nIl beneficio terapeutico deriva da una commistione ed integrazione di azione anti-infiammatoria, antiprurito e vasocostrittrice.\nLa molecola stabilizza le membrane cellulari e lisosomiali, impedisce il rilascio di enzimi proteolitici, inibisce l'accumulo di macrofagi nelle zone infiammate, riduce la permeabilit\u00e0 capillare e la formazione di edema, antagonizza l'attivit\u00e0 dell'istamina nonch\u00e9 il rilascio di chinina dai substrati, ridurre la proliferazione dei fibroblasti, la deposizione di collagene e la successiva formazione di tessuto cicatriziale.\nFarmacocinetica.\nFlurandrenolide quando viene applicata su ampie superfici cutanee o con la tecnica del bendaggio occlusivo, viene assorbita per via epicutanea, anche attraverso la cute normale, potendo cos\u00ec produrre effetti sistemici. Il grado di penetrazione percutanea \u00e8 variabile da individuo a individuo. L'applicazione su alcune aree espone ad un maggiore grado di assorbimento: ci\u00f2 avviene in particolare a livello dello scroto, ascelle, palpebre, viso, cuoio capelluto. Altre aree (avambraccio, ginocchio, gomito, palmo, e piante dei piedi) sono meno esposte a questa evenienza.\nUna volta assorbito il composto subisce processi di metabolizzazione ad opera di diversi tessuti, ma in particolare da parte del fegato.\nNon \u00e8 noto se flurandrenolide od i suoi metaboliti vengano secreti nel latte umano.\nLa via di escrezione principale del composto \u00e8 quella renale e, in misura minore, biliare.\nUsi clinici.\nIl composto si \u00e8 dimostrato particolarmente efficace in alcune specifiche dermatosi acute o croniche, come ad esempio dermatite seborroica, dermatite atopica, psoriasi, fase tardiva della dermatite allergica da contatto, neurodermite localizzata, lichen simplex cronico, fase infiammatoria della xerosi.\nL'efficacia del trattamento topico pu\u00f2 essere aumentata facendo ricorso ad una medicazione occlusiva.\nLa risposta alla terapia pu\u00f2 comunque variare considerevolmente da un individuo all'altro in ragione del tipo di preparazione utilizzata, del veicolo, della concentrazione di principio attivo, della malattia da trattare e del sito di applicazione.\nDosi terapeutiche.\nFlurandrenolide \u00e8 impiegato sotto forma di crema, lozione, unguento alla concentrazione dello 0,0125%. \nIl farmaco pu\u00f2 essere anche somministrato per applicazione di un cerotto adesivo di polietilene contenente 4\u00a0\u00b5g di flurandrenolide per cm\u00b2.\nLa preparazione in crema \u00e8 adatta per la maggior parte delle dermatosi, mentre gli unguenti possono prestarsi meglio ad una medicazione di tipo occlusivo e sono normalmente utilizzati per il trattamento di lesioni secche e squamose. Il cerotto adesivo pu\u00f2 risultare pi\u00f9 maneggevole in caso di una lesione localizzata.\nQuando si ricorre alla crema bisogna ricordare che l'area da trattare deve essere preventivamente pulita (acqua e sapone sono adeguati allo scopo) ed asciugata, al fine di ridurre il rischio di comparsa di processi infettivi. \u00c8 sufficiente applicare un film sottile di crema o lozione e strofinare delicatamente la zona interessata.\nUna volta ottenuta una risposta favorevole la frequenza di applicazione del prodotto pu\u00f2 essere ridotta al minimo necessario per mantenere il risultato ed evitare una ricaduta.\nNell'adulto, nelle prime fasi di applicazione, in genere si provvede a 2-3 applicazioni quotidiane di crema o lozione. Il cerotto adesivo viene invece rimpiazzato ogni 12 ore.\nEffetti collaterali ed indesiderati.\nNel corso del trattamento possono comparire alcuni effetti avversi di tipo locale, comuni anche ad altre molecole della stessa classe, comprendenti senso di bruciore, irritazione, prurito, secchezza della cute, follicoliti, eruzioni acneiche, ipertricosi, ipopigmentazione, atrofia cutanea, dermatite periorale, dermatite allergica da contatto, glaucoma.\nSe il farmaco viene applicato su vaste aree cutanee, dove siano gi\u00e0 presenti lesioni dermiche, oppure viene eseguito un bendaggio occlusivo, o ancora il trattamento viene protratto per periodi di tempo prolungati, esiste il rischio di assorbimento sistemico. Questo rischio \u00e8 particolarmente rilevante per i lattanti ed i bambini, ma gli effetti collaterali sistemici in corso di trattamento topico con flurandrenolide sono comunque rarissimi. Questi comprendono manifestazioni della sindrome di Cushing, iperglicemia e glicosuria.\nCon il ricorso al bendaggio occlusivo possono essere pi\u00f9 frequenti anche effetti indesiderati quali: macerazione della pelle, infezione secondaria, atrofia cutanea, strie cutanee e miliaria (una malattia della pelle caratterizzata dalla comparsa di piccole eruzioni cutanee e prurito.\nControindicazioni.\nFlurandrenolide \u00e8 controindicata nei soggetti con ipersensibilit\u00e0 nota al principio attivo oppure ad uno qualsiasi degli eccipienti presenti nella formulazione farmacologica. \u00c8 inoltre controindicata in presenza di pustole vacciniche, varicella, lesioni da herpes simplex e tubercolosi cutanea."}
{"id": "4717833", "revid": "329581", "url": "https://it.wikipedia.org/wiki?curid=4717833", "title": "Marco Tullio Cicerone il Giovane", "text": ""}
{"id": "4717836", "revid": "247222", "url": "https://it.wikipedia.org/wiki?curid=4717836", "title": "Solid Blues", "text": "Solid Blues \u00e8 un album-raccolta (live) di Mike Bloomfield (Mike Bloomfield, Harvey Mandel, Barry Goldberg &amp; Friends), pubblicato dall'etichetta canadese Blues Legends Records nell'agosto del 1995. Il disco fu registrato al \"Shrine Auditorium\" di Los Angeles (California) nel 1969 e fu originariamente pubblicato solo su bootleg con il titolo \"...and Friends\" (Record Man Records)."}
{"id": "4717848", "revid": "838137", "url": "https://it.wikipedia.org/wiki?curid=4717848", "title": "Diego Venini", "text": "Biografia.\nNasce a Fiumelatte, frazione di Varenna, piccolo centro posto sulla riva orientale del Lago di Como, in provincia, a quel tempo, ed arcidiocesi di Milano il 4 ottobre 1889.\nDopo gli studi compiuti nel seminario arcivescovile, viene ordinato sacerdote dal cardinale arcivescovo Andrea Carlo Ferrari, il 6 luglio 1913, giorno nel quale muore sua madre.\nSubito dopo viene nominato coadiutore della parrocchia di Santa Tecla del Duomo di Milano, ed assistente spirituale delle Suore di Carit\u00e0, fondate da Bartolomea Capitanio e Vincenza Gerosa, meglio conosciute come Suore di Maria Bambina.\nDon Giovanni Rossi, il futuro fondatore della Compagnia di San Paolo e della Pro Civitate Christiana, segretario del card. Ferrari gli chiede di aiutarlo nella segreteria del porporato, che muore il 2 febbraio 1921.\nNel concistoro segreto del 13 giugno successivo, Benedetto XV crea cardinale Achille Ratti, fino ad allora arcivescovo titolare di Adana e nunzio apostolico in Polonia, e contemporaneamente lo nomina arcivescovo di Milano, ufficio di cui prende possesso l'8 settembre seguente.\nNel luglio precedente il nuovo arcivescovo nomina suo segretario particolare Carlo Confalonieri, cui viene affiancato Diego Venini.\nLa permanenza di Ratti a Milano dura appena sei mesi, dato che, nel Conclave seguito alla morte del papa, viene eletto 259\u00b0 Sommo Pontefice, con il nome di Pio XI, il 6 febbraio 1922.\nIl giorno seguente nomina suoi Camerieri segreti partecipanti Alberto Arborio Mella di Sant'Elia, Giuseppe Migone, Federico Callori di Vignale, Monalduzio Leopardi e Carlo Confalonieri.\nIl 26 marzo successivo, aggiunge a questi prelati, e con lo stesso compito, anche Diego Venini.\nPer 17 anni egli \u00e8, con Carlo Confalonieri, il segretario particolare di Papa Ratti.\nIl 12 aprile 1935 entrambi vengono nominati prelati domestici e il 22 gennaio dell'anno successivo protonotari apostolici soprannumerari e canonici della Patriarcale Basilica Vaticana.\nDeceduto il papa l'11 febbraio 1939, il suo successore, Pio XII, conferma, lo stesso giorno della sua elezione, il 3 marzo di quell'anno, Diego Venini, Carlo Confalonieri, Federico Callori di Vignale, Carlo Emanuele Toraldo, Mario Nasalli Rocca di Corneliano, suoi Camerieri segreti partecipanti.\nIl 1\u00ba luglio 1939 lo stesso papa nomina Ludwig Kaas, coadiuvato da Carlo Confalonieri e Diego Venini, segretario della Commissione cardinalizia per l'elezione di un monumento al Papa Pio XI nella Patriarcale Basilica Vaticana.\nIl 18 maggio 1950 assiste alla canonizzazione, da parte di Pio XII, di Bartolomea Capitanio e di Vincenza Gerosa, fondatrici della Congregazione delle Suore della Carit\u00e0, cui resta legato per tutta la vita.\nEssendo deceduto, il 1\u00ba gennaio 1951, Giuseppe Migone, arcivescovo titolare di Nicomedia ed Elemosiniere Segreto, Pio XII lo chiama a succedergli, il 12 dello stesso mese, e lo elegge arcivescovo titolare di Adana, sede che \u00e8 stata titolo di Achille Ratti dal 19 aprile al 13 giugno 1921.\nRiceve la consacrazione episcopale, il 4 febbraio successivo, nella Basilica di San Pietro in Vaticano, dal cardinale Eug\u00e8ne Tisserant, vescovo suburbicario di Ostia e di Porto e Santa Rufina, nonch\u00e9 decano del Sacro Collegio, avendo per co-consacranti Carlo Confalonieri, arcivescovo titolare di Nicopoli al Nesto e segretario della Sacra Congregazione per i Seminari e le Universit\u00e0 degli Studi, e Francesco Beretti, arcivescovo titolare di Leontopoli in Pamfilia e Commendatore di Santo Spirito.\nNella sua veste di Elemosiniere Segreto partecipa alle esequie di Pio XII e di Giovanni XXIII ed ai Conclavi del 1958 e del 1963.\nPrende parte, quale co-consacrante, a 19 consacrazioni episcopali, tra le quali quelle dei futuri cardinali Corrado Bafile, Pericle Felici, Egano Righi-Lambertini, Dino Staffa, Johannes Willebrands, Federico Callori di Vignale e Mario Nasalli Rocca di Corneliano.\nPartecipa a tutte le sessioni del Concilio Ecumenico Vaticano II.\nGiunto alla soglia degli ottanta anni, il 16 dicembre 1968, viene nominato, da Paolo VI, Elemosiniere emerito e sostituito, quello stesso giorno, da Antonio Travia, eletto arcivescovo titolare di Termini Imerese.\nPer le precarie condizioni di salute, \u00e8 ricoverato, dal 1977, presso la Clinica Capitanio di Milano, dove muore di polmonite, a quasi 92 anni d'et\u00e0, il 20 luglio 1981.\nTre giorni dopo viene sepolto nella chiesa di Fiumelatte, frazione di Varenna.\nIl 2 agosto seguente, nella Basilica Vaticana, il cardinale Carlo Confalonieri, decano del collegio cardinalizio, presiede una solenne celebrazione eucaristica in sua memoria.\nNel suo sito \"I Cardinali di Santa Romana Chiesa\", Salvador Miranda riporta la notizia che, secondo gli scritti di Diego Venini, questi avrebbe ricevuto, da parte di Giovanni XXIII, nel novembre del 1960, l'offerta alla promozione al cardinalato, ma che avrebbe rifiutato.\nGenealogia episcopale.\nLa genealogia episcopale \u00e8:"}
{"id": "4717852", "revid": "729019", "url": "https://it.wikipedia.org/wiki?curid=4717852", "title": "Markthalle/Landtag (Stadtbahn di Hannover)", "text": "La stazione di Markthalle/Landtag \u00e8 una stazione sotterranea della Stadtbahn di Hannover.\nMovimento.\nLa stazione \u00e8 posta sul tracciato A, ed \u00e8 servita dalle linee 3, 7 e 9."}
{"id": "4717856", "revid": "1048993", "url": "https://it.wikipedia.org/wiki?curid=4717856", "title": "Luisa Garella", "text": "Biografia.\nNel 1943 prende parte a \"Grattacieli\" di Guglielmo Giannini, \"4 ragazze sognano\" e \"La signora in nero\" di Nunzio Malasomma, dopo di che abbandona il mondo dello spettacolo e si perdono le sue tracce."}
{"id": "4717859", "revid": "599013", "url": "https://it.wikipedia.org/wiki?curid=4717859", "title": "Alberto Bienven\u00fa", "text": "Carriera.\nCon la maglia del ha disputato i Giochi olimpici del 1948, classificandosi al 4\u00ba posto finale; \u00e8 sceso in campo in 6 occasioni."}
{"id": "4717866", "revid": "158913", "url": "https://it.wikipedia.org/wiki?curid=4717866", "title": "Pensieri disordinati sull'amore di Dio", "text": ""}
{"id": "4717875", "revid": "6923", "url": "https://it.wikipedia.org/wiki?curid=4717875", "title": "Virgil Tibbs e gli occhi di Buddha", "text": "Virgil Tibbs e gli occhi di Buddha (\"The Eyes of Buddha\") \u00e8 un romanzo dell'autore John Ball.\nTrama.\nFebbraio. In una splendida giornata Bob Larson sta guidando alcuni dei suoi ragazzi nel Oak Grove Park di Pasadena. Bob Larson \u00e8 un capo scout prudente e coscienzioso, \u00e8 il primo della fila, sia per guidare i ragazzi, sia per evitargli possibili brutti incontri. Ad un certo punto Bob Larson va in esplorazione da solo e, per puro caso, scorge il cadavere di una giovane donna. Chiama immediatamente la polizia e ipotizza che sia il cadavere di Doris Friedkin, che \u00e8 scomparsa da circa un anno. I poliziotti intervengono sul luogo del ritrovamento e si rendono conto che la ragazza \u00e8 stata assassinata. I genitori di Doris vengono messi al corrente del ritrovamento di un cadavere di una giovane donna che potrebbe essere quello della loro amata figlia.\nIl giorno dopo Herbert Friedkin si rivolge a Robert McGowan, capo della polizia di Pasadena, per chiedergli un grande piacere, un piacere personale. Gli chiede di affidare le indagini della scomparsa di sua figlia a Virgil Tibbs, il loro miglior poliziotto, nella speranza che nel riesaminare il caso possa saltar fuori qual cosa che sino ad ora era stato trascurato. La famiglia Friedkin ha fatto tanto per la citt\u00e0 e McGowan, nonostante non amasse essere influenzato, decide che si poteva fare un piacere a Herbert e Grace Friedkin. Mentre Herbert Friedkin si trova nell'ufficio di McGowan arriva una notizia importante, la ragazza trovata nel Oak Grove Park non pu\u00f2 essere Doris Friedkin. La ragazza trovata nel parco \u00e8 morta da solo pochi giorni, per cui non pu\u00f2 essere Doris.\nDa una parte Herbert Friedkin si sente sollevato, il cadavere ritrovato non \u00e8 di sua figlia, ma dall'altra parte si sente triste, visto che \u00e8, sicuramente, la figlia di qualcun altro. Si sente triste anche per un altro motivo, ora Virgil Tibbs non potr\u00e0 riesaminare il caso di sua figlia visto che sar\u00e0 impegnato con questo importante caso di omicidio. Il capo della polizia rassicura il signor Friedkin che far\u00e0 passare l'ispettore Tibbs da casa sua e forse potr\u00e0 individuare qualche indizio che \u00e8 stato trascurato. Il giorno dopo Virgil Tibbs passa da casa Friedkin per raccogliere informazioni sulla scomparsa di Doris e, dopo aver parlato con il signor e la signora Friedkin, promette di fare tutto il possibile per ritrovarla.\nOra Tibbs ha due casi per le mani, la scomparsa di Doris e un cadavere ancora da identificare. Intanto Tibbs incomincia ad indagare tra gli amici di Doris e i risultati non mancano di arrivare riuscendo a scoprire che Doris era rimasta incinta e che un suo amico l'aveva aiutata a sparire di circolazione. Anche per quanto riguarda l'identit\u00e0 della ragazza trovata morta incominciano ad arrivare i primi risultati di un certo rilievo.\nLe indagini sul cadavere hanno dato alcuni frutti importanti, visto che ora sanno che la ragazza ha un nome, si chiama Nancy Kallman e che vivena, con i genitori, nel New Jersey. Il sergente Morrison comunica ai signori Kallman che \u00e8 stato trovato il cadavere dello loro figlia e che \u00e8 li, a casa loro, per raccogliere informazioni per poter permettere l'individuazione dell'autore di questo efferato omicidio. Vuole sapere anche perch\u00e9, nonostante la sua giovane et\u00e0, era cos\u00ec tanto lontana da casa. Le informazioni che raccoglie sono importanti e permettono all'ispettore Tibbs di collegare i due casi tra di loro.\nIl romanzo continua con le indagini di Virgil Tibbs alla ricerca Doris Friedkin e di come risolve anche l'omicidio di Nancy Kallman."}
{"id": "4717876", "revid": "1915706", "url": "https://it.wikipedia.org/wiki?curid=4717876", "title": "Foscarnet", "text": "Foscarnet o fosfonoformato trisodico esaidrato oppure sale trisodico esaidrato dell'acido fosfonoformico \u00e8 una molecola dotata di attivit\u00e0 antivirale utilizzabile sia per uso topico (ormai abbandonato) che per via sistemica. Il composto \u00e8 un derivato dell'acido fosfonico ed \u00e8 un analogo del pirofosfato. In vitro la molecola ha evidenziato attivit\u00e0 contro alcuni herpes virus (HSV-1 and HSV-2), citomegalovirus (CMV), il virus dell'epatite B (HBV) ed il virus dell'immunodeficienza umana (HIV).\nIn Italia il farmaco \u00e8 venduto dalla societ\u00e0 farmaceutica Clinigen Healthcare Limited con il nome commerciale di \"Foscavir\" in flacone da 250 ml di soluzione per infusione contenente 6 g di foscarnet sodico.\nChimica.\nFoscarnet sodico appare come una polvere cristallina biancastra contenente 6 equivalenti di acqua di idratazione e formula molecolare Na3CO5P \u2022 6 H2O di peso molecolare pari a 300,1 grammi mole. Foscarnet sodico ha la capacit\u00e0 di chelare gli ioni metallici bivalenti, come il calcio ed il magnesio, per formare composti di coordinazione stabili.\nFarmacodinamica.\nFoscarnet \u00e8 un analogo organico del pirofosfato inorganico, dotato di attivit\u00e0 antivirale a largo spettro. La molecola inibisce tutti i virus conosciuti del gruppo Herpes, perci\u00f2 herpes simplex virus tipo 1 e 2, virus varicella-zoster, Epstein-Barr virus e citomegalovirus. Inibisce inoltre anche alcuni retrovirus, compresi quelli che nell'uomo determinano l'immunodeficienza acquisita.&lt;br&gt;\nFoscarnet sodico esercita la sua attivit\u00e0 antivirale tramite una inibizione selettiva sul sito di legame del pirofosfato della DNA polimerasi virus-specifica gi\u00e0 a concentrazioni che non influenzano la DNA polimerasi della cellula ospite.&lt;br&gt;\nLa molecola non richiede di essere attivata tramite un processo di fosforilazione ad opera della timidina chinasi o altre chinasi e quindi si dimostra attiva in vitro contro Herpes Simplex virus TK mutanti o carenti e citomegolovirus (CMV) UL97 mutanti, mutazioni queste ultime, che rendono i virus resistenti ad altri farmaci antivirali (ad esempio aciclovir e ganciclovir).&lt;br&gt;\nSi deve comunque tenere presente che alcuni virus mutanti, resistenti ad acyclovir o ganciclovir a seguito di alterazioni a carico della DNA polimerasi possono risultare resistenti anche a foscarnet sodico e pertanto risultare non rispondenti alla terapia con quest'ultimo principio attivo.\nFarmacocinetica.\nDopo somministrazione per via endovenosa foscarnet scompare velocamente dal sangue e dai tessuti molli. Studi sperimentali sul topo hanno messo in evidenza come circa il 30% della dose somministrata tenda ad accumularsi nel tessuto osseo.\nStudi in vitro hanno mostrato che foscarnet si lega alle proteine plasmatiche in una percentuale variabile dal 14% al 17%.\nNell'organismo la molecola non subisce processi metabolici. Il farmaco \u00e8 in grado di oltrepassare la barriera ematoencefalica e di distribuirsi nel liquido cerebro-spinale.\nL'emivita terminale di foscarnet \u00e8 variabile tra le 87,5 \u00b1 41,8 ore, e ci\u00f2 potrebbe essere in parte spiegabile attraverso il rilascio del farmaco dall'osso.&lt;br&gt;\nFoscarnet viene eliminato dall'organismo principalmente attraverso l'emuntorio renale attraverso la filtrazione glomerulare e la secrezione tubulare.\nTossicologia.\nStudi sperimentali negli animali di tossicologia generale hanno evidenziato che foscarnet pu\u00f2 alterare gli elettroliti sierici, in particolare riducendo i valori di calcio e magnesio, e causare danni renali (atrofia tubulare). Nel cane \u00e8 stata dimostrata un'aumentata attivit\u00e0 degli osteoclasti ed un aumentato riassorbimento osseo.\nFoscarnet \u00e8 dotato di potenziale genotossicit\u00e0, verosimilmente per l'attivit\u00e0 inibitoria esercitata dalla molecola sulla DNA polimerasi, ma privo di potenziale oncogeno.\nStudi di teratogenesi e fertilit\u00e0 non hanno evidenziato tossicit\u00e0 in tal senso esercitata dalla molecola.\nUsi clinici.\nIl farmaco trova impiego nel trattamento della retinite da citomegalovirus in soggetti affetti da AIDS (sindrome di immunodeficienza acquisita).\nLa molecola viene utilizzata anche come antivirale nel trattamento delle infezioni da herpes virus e particolarmente da herpes simplex virus di tipo 1 e 2 (HSV-1 e HSV-2) ed in quelle da citomegalovirus resistente ad altri farmaci.\nFoscarnet pu\u00f2 essere utilizzato per il trattamento di pazienti con infezione da HIV, come parte di una terapia di salvataggio.\nEffetti collaterali ed indesiderati.\n1 Nel corso del trattamento \u00e8 opportuno mantenere monitorata la clearance della creatinina ed adeguare, in base alle sue variazioni, il dosaggio di foscarnet. \u00c8 inoltre raccomandata una adeguata somministrazione di acqua, almeno 2,5 litri al giorno per via endovenosa oppure 2-4 litri per os.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti utilizzati nella formulazione farmaceutica. \u00c8 inoltre controindicato nelle donne gravide ed in quelle che allattano al seno.\nGravidanza e allattamento.\nStudi sperimentali effettuati sui ratti hanno evidenziato che il farmaco non sembra pregiudicare la fertilit\u00e0 e la capacit\u00e0 riproduttiva generale in questa specie.\nAltri studi sui ratti e sui conigli sembrano indicare che foscarnet possa causare solo un leggero aumento del numero di anomalie scheletriche rispetto al gruppo di controllo. \nTuttavia questi studi non sono sufficienti per definire la potenziale teratogenicit\u00e0 nell'essere umano.&lt;br&gt;\nLa Food and Drug Administration ha inserito foscarnet in classe C per l'uso in gravidanza. In questa classe sono inseriti i farmaci i cui studi riproduttivi sugli animali hanno rilevato effetti dannosi sul feto (teratogenico, letale o altro) oppure quei farmaci per cui non sono disponibili studi controllati sull'uomo e talvolta n\u00e9 sull'uomo n\u00e9 sull'animale.\nAllo stato non esistono studi adeguati e ben controllati in donne in gravidanza, ne consegue che l'infusione di foscarnet in gravidanza dovrebbe essere evitata.&lt;br&gt;\nNon \u00e8 noto se foscarnet venga escreto nel latte umano ma studi su animali sembrano indicare che questa evenienza sia possibile, pertanto \u00e8 bene evitare che il farmaco sia assunto da donne che allattano al seno."}
{"id": "4717877", "revid": "729019", "url": "https://it.wikipedia.org/wiki?curid=4717877", "title": "Waterloo (Stadtbahn di Hannover)", "text": "La stazione di Waterloo \u00e8 una stazione sotterranea della Stadtbahn di Hannover, posta sotto il Waterlooplatz nel centro cittadino.\nLa stazione \u00e8 servita dal tracciato A della rete di Stadtbahn, percorso da 3 linee.\nMovimento.\nLa stazione \u00e8 servita dalle linee 3, 7 e 9."}
{"id": "4717880", "revid": "287204", "url": "https://it.wikipedia.org/wiki?curid=4717880", "title": "BGL Luxembourg Open 2013 - Doppio", "text": "Il doppio del BGL Luxembourg Open 2013 \u00e8 stato un torneo di tennis facente parte del WTA Tour 2013.\nAndrea Hlav\u00e1\u010dkov\u00e1 e Lucie Hradeck\u00e1 erano le detentrici del titolo ma hanno deciso di non prendere parte alla competizione.\nStephanie Vogt e Yanina Wickmayer hanno sconfitto in finale Kristina Barrois e Laura Thorpe per 7-62, 6-4."}
{"id": "4717886", "revid": "123891384", "url": "https://it.wikipedia.org/wiki?curid=4717886", "title": "Saldo demografico", "text": "Il saldo demografico di un paese, di uno stato o di un territorio, viene calcolato facendo la differenza tra le nascite e le morti (\"saldo naturale\").\nMolto spesso, anzich\u00e9 in numeri assoluti viene espresso in dati percentuali o per mille (tasso d'incremento naturale), come differenza algebrica tra tasso di natalit\u00e0 e tasso di mortalit\u00e0.\nIl dato \u00e8 in genere accompagnato da quello del saldo tra il numero degli immigrati e quello degli emigrati. Sommando il saldo demografico naturale a quello dovuto all'immigrazione e all'emigrazione si ottiene il \"saldo totale\" (o il tasso d'incremento totale se si lavora con valori relativi, per cento o per mille)."}
{"id": "4717901", "revid": "767487", "url": "https://it.wikipedia.org/wiki?curid=4717901", "title": "Ruja Karrera", "text": "I Ruja Karrera sono un gruppo Ska punk, Punk rock e Reggae sardo, formatosi nel 2006 a Siniscola (Nu).\nBiografia.\nI \"Ruja Karrera\" si formano a Siniscola nell'agosto del 2006 su iniziativa di Giancarlo Coronas e Matteo Todde. Nel 2007 viene pubblicato il loro primo album \"Indianos Metropolitanos\" cui segue un tour di concerti. L'anno seguente l'album viene ristampato ed in seguito a collaborazioni con gruppi come Radici nel Cemento e i The Locos partono per una tourn\u00e9e di concerti in Spagna. Nel 2009 esce il secondo lavoro discografico dei Ruja Karrera dal titolo \"Semos Tottus Clandestinos\", che ospita una collaborazione con Joxemi (chitarrista di No Relax e Ska-P) per il brano \"Hijos de los Clash\". Nel 2010 il gruppo viene inserito in una compilation di band emergenti messicana. Nel 2011 pubblicano il DVD \"S'historia de sa Ruja vol.1\".\nDiscografia.\nAlbum studio.\n2007 - \"Indianos metropolitanos\"\n2009 - \"Semos tottus clandestinos\"\nOpere audiovisive.\n2011 - \"S'historia de sa Ruja vol.1\"\nCompilation.\n2012 - \"Know Your Rights - Sicurezza sul lavoro\""}
{"id": "4717904", "revid": "113812919", "url": "https://it.wikipedia.org/wiki?curid=4717904", "title": "Sandhofen", "text": "Sandhofen \u00e8 uno \"Stadtbezirk\" esterno della citt\u00e0 tedesca di Mannheim, nel Baden-W\u00fcrttemberg. Conta circa 13.000 abitanti."}
{"id": "4717913", "revid": "33689", "url": "https://it.wikipedia.org/wiki?curid=4717913", "title": "Vampire", "text": ""}
{"id": "4717918", "revid": "22475", "url": "https://it.wikipedia.org/wiki?curid=4717918", "title": "Asse X", "text": ""}
{"id": "4717919", "revid": "22475", "url": "https://it.wikipedia.org/wiki?curid=4717919", "title": "Asse y", "text": ""}
{"id": "4717920", "revid": "22475", "url": "https://it.wikipedia.org/wiki?curid=4717920", "title": "Asse Y", "text": ""}
{"id": "4717922", "revid": "486946", "url": "https://it.wikipedia.org/wiki?curid=4717922", "title": "US Latina Calcio", "text": ""}
{"id": "4717923", "revid": "22475", "url": "https://it.wikipedia.org/wiki?curid=4717923", "title": "Asse Z", "text": ""}
{"id": "4717924", "revid": "1573940", "url": "https://it.wikipedia.org/wiki?curid=4717924", "title": "Erste Bank Open 2013", "text": "Il Erste Bank Open 2013 \u00e8 stato un torneo di tennis che si \u00e8 giocato sui campi di cemento al coperto. \u00c8 stata la 39\u00aa edizione dell'evento conosciuto col nome di Bank Austria Tennis Trophy, che appartiene alla serie ATP World Tour 250 series dell'ATP World Tour 2013. Gli incontri si sono svolti nella Wiener Stadthalle di Vienna, in Austria, dal 14 al 20 ottobre 2013.\nPartecipanti.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nCampioni.\nSingolare.\n Tommy Haas ha sconfitto in finale Robin Haase per 6-3, 4-6, 6-4.\nDoppio.\n Florin Mergea / Luk\u00e1\u0161 Rosol hanno sconfitto in finale Julian Knowle / Daniel Nestor 7-5, 6-4."}
{"id": "4717927", "revid": "311148", "url": "https://it.wikipedia.org/wiki?curid=4717927", "title": "Alessandro Nevskij", "text": ""}
{"id": "4717928", "revid": "311148", "url": "https://it.wikipedia.org/wiki?curid=4717928", "title": "Battaglia sul lago Peipus", "text": ""}
{"id": "4717929", "revid": "425388", "url": "https://it.wikipedia.org/wiki?curid=4717929", "title": "Un mondo sinistro", "text": ""}
{"id": "4717934", "revid": "121658", "url": "https://it.wikipedia.org/wiki?curid=4717934", "title": "Les lolitas", "text": ""}
{"id": "4717935", "revid": "785863", "url": "https://it.wikipedia.org/wiki?curid=4717935", "title": "American Broadcasting Company", "text": ""}
{"id": "4717938", "revid": "247222", "url": "https://it.wikipedia.org/wiki?curid=4717938", "title": "Gospel Truth", "text": "Gospel Truth \u00e8 un album-raccolta di Mike Bloomfield pubblicato dalla Magnum America Records (anche dalle etichette Laserlight Records e Thunderbolt Records) nel novembre del 1996, nel gennaio del 2004 fu anche ripubblicato dalla Maisn Records, sempre con quindici brani. Il disco contiene brani gi\u00e0 pubblicati negli album \"Cruisin' for a Bruisin\"' (1980), \"Between the Hard Place and the Ground\" (1977) e l'ultimo brano da \"Mike Bloomfield\" (1978)."}
{"id": "4717939", "revid": "1543377", "url": "https://it.wikipedia.org/wiki?curid=4717939", "title": "Jue", "text": "Un jue (Cinese tradizionale: \u7235, pinyin: ju\u00e9) \u00e8 un recipiente, vaso o calice in bronzo a forma di tripode utilizzato per riscaldare e servire il vino o altre bevande alcoliche impiegate per scopi rituali. Veniva usato nell'antica Cina durante le cerimonie all'epoca delle dinastie Xia, Shang e Zhou.\nCaratteristiche.\nQuesto tipo di recipiente fece la sua comparsa a partire dalla fine della Cultura di Erlitou, in corrispondenza della Dinastia Xia e il suo uso divenne popolare durante la Dinastia Shang e la Dinastia Zhou occidentale. I \"jue\" pi\u00f9 antichi furono ritrovati all'interno di sepolture, suggerendo un loro utilizzo nel corso della cerimonia funebre. \nIl \"jue\" era in genere munito di due anse, a volte a forma di dragone, ed era caratterizzato da un lungo becco che permetteva di versare il contenuto, a volte accompagnato da un secondo beccuccio pi\u00f9 corto. Possedeva due protuberanze sulla sommit\u00e0 che venivano utilizzate per sollevare il recipiente dalla fonte di calore e per il suo trasporto. Nei modelli pi\u00f9 antichi non era presente alcun tipo di decorazione esterna, ma progressivamente sulle superfici esterne dei \"jue\" comparvero decorazioni sempre pi\u00f9 elaborate fino ad assumere l'aspetto del taotie.\nIl \"jue\" serv\u00ec da modello per altre forme di vasi a tripode sviluppati successivamente come il \"jiao\" e la \"jia\"."}
{"id": "4717942", "revid": "287204", "url": "https://it.wikipedia.org/wiki?curid=4717942", "title": "Pagnano (Asso)", "text": "Pagnano \u00e8 una frazione geografica del comune italiano di Asso posta a nord del centro abitato, verso Lasnigo.\nChiesa dell'Immacolata.\n Bella chiesetta (secoli XVI-XVII) sita in Piazza della Chiesa - la seconda piazza del paese dopo Piazza Grande - con altare ligneo e grande immagine della Madonna che schiaccia la testa al drago; ai due lati belle statue di Sant'Antonio e San Giuseppe restaurate e dipinte nel 1965 da Elsa Bovera (dalla stessa nel 1975 sono state colorate le basi). Sopra il portale in legno \u00e8 presente una bella vetrata raffigurante la classica scena di San Luigi Gonzaga che riceve la Prima Comunione da San Carlo Borromeo. La Chiesa \u00e8 dedicata a Santa Maria Immacolata.\nStoria.\nPagnano fu un antico comune del Milanese.\nRegistrato agli atti del 1751 insieme alle cascine di Gem\u00f9, Gallegno, Mudrone, Brazzova, Fraino e Megna come un villaggio di 169 abitanti, nel 1786 entr\u00f2 per un quinquennio a far parte della Provincia di Como, per poi cambiare continuamente i riferimenti amministrativi nel 1791, nel 1797 e nel 1798, quando contava 428 anime.\nPortato definitivamente sotto Como nel 1801, alla proclamazione del regno d'Italia napoleonico nel 1805 risultava avere 354 abitanti. Nel 1809 il municipio fu soppresso su risultanza di un regio decreto di Napoleone che lo un\u00ec per la prima volta ad Asso, ma il Comune di Pagnano fu restaurato nel 1816 dagli austriaci dopo il loro ritorno. Nel 1853 il paese risult\u00f2 essere popolato da 517 anime, salite a 525 nel 1871, mentre nel 1875 cambi\u00f2 nome in Pagnano Valassina per distinguerlo da altre localit\u00e0 omonime. Il municipio fu tuttavia di l\u00ec a poco definitivamente soppresso con un decreto di Vittorio Emanuele II nel 1880, unendolo a nuovamente a Asso (Italia) replicando l'antico modello napoleonico."}
{"id": "4717943", "revid": "270591", "url": "https://it.wikipedia.org/wiki?curid=4717943", "title": "CST Bristol", "text": ""}
{"id": "4717944", "revid": "270591", "url": "https://it.wikipedia.org/wiki?curid=4717944", "title": "CST NET", "text": ""}
{"id": "4717945", "revid": "287204", "url": "https://it.wikipedia.org/wiki?curid=4717945", "title": "Maria Silva", "text": ""}
{"id": "4717950", "revid": "712828", "url": "https://it.wikipedia.org/wiki?curid=4717950", "title": "Megaevoluzione", "text": ""}
{"id": "4717952", "revid": "2142659", "url": "https://it.wikipedia.org/wiki?curid=4717952", "title": "Apri le braccia e poi vola", "text": "Apri le braccia e poi vola \u00e8 un album del cantante italiano Ron, pubblicato nel 1990 dall'etichetta discografica WEA Records.\nIl disco.\nIl titolo dell'album \u00e8 un verso del brano \"Un momento anche per te\", pubblicato come primo singolo estratto, al quale fa seguito \"Le ragazze\".\nNel disco compare come autore anche Biagio Antonacci. "}
{"id": "4717955", "revid": "741067", "url": "https://it.wikipedia.org/wiki?curid=4717955", "title": "I segreti della metropoli", "text": "I segreti della metropoli (\"Big Town\") \u00e8 una serie televisiva statunitense in 249 episodi trasmessi per la prima volta nel corso di 6 stagioni dal 1950 al 1956.\n\u00c8 una serie del genere drammatico/investigativo. Gli attori che interpretano i protagonisti cambiarono nel corso della serie. La serie deriva da una popolare serie radiofonica omonima trasmessa dal 1937 al 1952 che gener\u00f2 anche quattro film (\"I Cover Big Town\", \"Big Town\", \"Big Town After Dark\", tutti del 1947 e \"Big Town Scandal\", del 1948) e una serie di fumetti pubblicata dal 1951 al 1958.\nTrama.\nSteve Wilson e Lorelei Kilbourne sono due reporter dell\"'Illustrated Press\", il pi\u00f9 importante quotidiano della citt\u00e0 di Big Town. I due giornalisti devono affrontare vari casi, tra cui omicidi o fatti abietti, e molto spesso riescono anche a risolverli grazie al loro fiuto investigativo.\nProduzione.\nLa serie fu prodotta da Mark Stevens per la Gross-Krasne Productions (1950-1954) e la MS Productions (1954-1956). Fu girata a New York.\nRegisti.\nTra i registi sono accreditati:\nDistribuzione.\nLa serie fu trasmessa negli Stati Uniti dal 5 ottobre 1950 al 31 luglio 1956 sulle reti televisive CBS (1950-1954) e NBC (1954-1956) con il titolo \"Big Town\". Fu po ritrasmessa in replica in syndication con i titoli \"Heart of The City\", \"By-line Steve Wilson\", \"Headline\", \"City Assignment\" e \"Crime Reporter\". In Italia fu trasmessa negli anni cinquanta con il titolo \"I segreti della metropoli\"."}
{"id": "4717956", "revid": "61051", "url": "https://it.wikipedia.org/wiki?curid=4717956", "title": "Strade provinciali della provincia di Rovigo", "text": "Nella provincia di Rovigo le strade provinciali sono 53 per un totale di 517,675\u00a0km. Qui di seguito l'elenco completo:"}
{"id": "4717958", "revid": "339392", "url": "https://it.wikipedia.org/wiki?curid=4717958", "title": "Cecina Calcio", "text": ""}
{"id": "4717960", "revid": "599013", "url": "https://it.wikipedia.org/wiki?curid=4717960", "title": "Big Town", "text": ""}
{"id": "4717961", "revid": "122790409", "url": "https://it.wikipedia.org/wiki?curid=4717961", "title": "Raffaele Tafuri", "text": "Biografia.\nRaffaele Tafuri, detto anche Raffaello, nasce a Salerno nel 1857 da Lorenzo in una famiglia di artisti e decoratori. Sin da giovane \u00e8 attratto dal disegno e dell'arte.\nComp\u00ec i primi studi in famiglia, poi si trasfer\u00ec a Napoli presso l\u2019\"Istituto di Belle Arti\", nel capoluogo campano frequent\u00f2 lo studio di Stanislao Lista.\nNel 1880 partecipa alla \"Promotrice Salvator Rosa\". L'artista salernitano ha sempre preferito l'esecuzione dal vero. \nSi trasfer\u00ec a Venezia nel 1886 cooperando con Giacomo Favretto, e nel 1905 si spost\u00f2 a Pedavena (Belluno), ove apr\u00ec un suo studio.\nNell'estate del 1929 mentre era in villeggiatura nella sua citt\u00e0 natale Salerno, mor\u00ec improvvisamente.\nPartecip\u00f2 alla prima edizione della Biennale d'arte di Venezia nel 1895 (con un'opera), alla settima edizione del 1907 (con 5 opere), all'ottava del 1909 (con 2 opere), alla nona del 1910 (con 2 opere) e all'undicesima del 1914 (con 2 opere).\nAttivit\u00e0.\nCelebri sono i suoi dipinti di genere (realizzati soprattutto a Napoli), i suoi scorci di Venezia, i paesaggi campani e veneti e gli scorci di Pedavena, e le marine (soprattutto della costiera amalfitana e della penisola sorrentina). \nNelle sue opere novecentesche si nota sia l'influenza della scuola napoletana che di quella veneta.\nRaffaele Tafuri si \u00e8 espresso principalmente con le tecniche dell'acquarello e dell'olio.\nCuriose sono le sue cartoline e le sue illustrazioni."}
{"id": "4717966", "revid": "203463", "url": "https://it.wikipedia.org/wiki?curid=4717966", "title": "Campionato sovietico assoluto di scacchi (1941)", "text": "Il Campionato sovietico assoluto di scacchi si \u00e8 svolto dal 23 marzo al 29 aprile 1941 a Leningrado e a Mosca per determinare lo sfidante di Aleksandr Alechin per il titolo mondiale di scacchi.\nIl torneo fu voluto da Michail Botvinnik, che l'anno precedente si era classificato sesto nel 12\u00ba Campionato sovietico. Botvinnik intendeva proporre ad Alechin, campione del mondo in carica, un match per il titolo mondiale, ma temeva che il deludente risultato ottenuto nel campionato sovietico del 1940 (vinto alla pari da Bondarevskij e Lilienthal) avrebbe messo in dubbio il suo diritto a diventare lo sfidante di Alechin.\nGrazie all'aiuto di Vladimir Snegiryov, un dirigente della federazione sovietica di scacchi e suo amico, Botvinnik riusc\u00ec a fare organizzare un torneo tra i primi sei classificati del 12\u00ba campionato sovietico. Il torneo si svolse con la formula del quadruplo girone (ogni giocatore giocava quattro partite contro tutti gli altri), per un totale di 20 partite. Le prime dieci partite furono giocate nel \"Palazzo Tauride\" di Leningrado, le altre dieci nella \"Sala delle Colonne\" di Mosca.\nIl torneo vide prevalere nettamente Botvinnik con 13 \u00bd su 20, seguito da Keres 11, Smyslov 10, Boleslavs'kyj 9 \u00bd, Lilienthal 8 \u00bd, Bondarevskij 8.\nDue mesi dopo il termine del torneo la Germania nazista con l'Operazione Barbarossa invase l'Unione Sovietica, posticipando di almeno quattro anni l'eventuale match tra Alechin e Botvinnik. Alechin mor\u00ec nel 1946 e il match non si svolse mai."}
{"id": "4717967", "revid": "62054440", "url": "https://it.wikipedia.org/wiki?curid=4717967", "title": "Ziz (ebraismo)", "text": ""}
{"id": "4717970", "revid": "767487", "url": "https://it.wikipedia.org/wiki?curid=4717970", "title": "The Maid of the Wild", "text": "The Maid of the Wild \u00e8 un cortometraggio muto del 1915. Il nome del regista non viene riportato nei credit.\nFu il secondo film interpretato nella sua carriera da Baby Marie Osborne, il primo per la Balboa che aveva messo sotto contratto la piccola attrice che, nata nel novembre 1911, all'epoca non aveva ancora quattro anni.\nProduzione.\nIl film fu prodotto dalla Balboa Amusement Producing Company.\nDistribuzione.\nDistribuito dalla Path\u00e9 Exchange, il film - un cortometraggio di tre bobine - usc\u00ec nelle sale cinematografiche USA il 13 settembre 1915."}
{"id": "4717974", "revid": "124951882", "url": "https://it.wikipedia.org/wiki?curid=4717974", "title": "Centro natatorio Mompiano", "text": "Il centro natatorio Mompiano \u00e8 un complesso infrastrutturale per le attivit\u00e0 natatorie con sede a Brescia.\nAttrezzature.\nIl centro ospita una vasca () e due vaschini interni, una vasca (), una vasca didattica e una vasca baby esterne, oltre a un parco estivo/lido. La tribuna interna ha capienza per 764 persone. \nNon \u00e8 dotato di impianto di illuminazione esterna.\nPossiede un bar con posti all'esterno; c'\u00e8 la possibilit\u00e0, nel periodo estivo, di noleggiare sdraio e ombrelloni.\nSociet\u00e0 beneficiarie.\nA partire dalla stagione 2013-14 il centro ospita le partite casalinghe dell'AN Brescia, la principale squadra pallanuotistica della citt\u00e0, gi\u00e0 campione d'Italia nel 2003 e nel 2021. In precedenza la squadra disputava le partite interne nella \"Piscina Lamarmora\" di via Rodi, dove ancora gioca invece la seconda squadra cittadina, la Pallanuoto Brescia, in alternanza a questo impianto.\nViene anche utilizzata, oltre che dalle formazioni giovanili delle due squadre, anche per competizioni di nuoto sincronizzato e, data la propriet\u00e0 del Comune di Brescia, si pu\u00f2 utilizzare per nuotare liberamente."}
{"id": "4717977", "revid": "1924342", "url": "https://it.wikipedia.org/wiki?curid=4717977", "title": "Prism (Katy Perry)", "text": "Prism (reso graficamente PRISM) \u00e8 il quarto album in studio della cantante statunitense Katy Perry, pubblicato il 18 ottobre 2013 dalla Capitol Records.\nLa registrazione dell'album ha avuto inizio nel 2012, in seguito la pubblicazione della riedizione del precedente album, \"Teenage Dream: The Complete Confection\", ed \u00e8 continuata sino all'anno successivo. La composizione dell'album \u00e8 stata in gran parte ispirata dagli artisti musicali dance svedesi come Robyn. Al fine di creare il suono desiderato, Katy Perry ha lavorato con il produttore svedese Max Martin, ma anche con Dr. Luke, Cirkut, Greg Wells, Benny Blanco, Stargate (con questi ultimi cinque aveva gi\u00e0 collaborato in passato), Klas \u00c5hlund, Bloodshy e Greg Kurstin.\n\"Roar\" \u00e8 stato pubblicato il 10 agosto 2013 come singolo apripista dell'album e ha raggiunto la prima posizione della Billboard Hot 100 cos\u00ec come i primi dieci posti in venticinque stati. Dall'album sono stati poi estratti due singoli promozionali (\"Dark Horse\" e \"Walking on Air\") mentre il 16 ottobre 2013 \u00e8 stato pubblicato il secondo singolo, \"Unconditionally\". Forte del successo commerciale ottenuto, \"Dark Horse\" (con la partecipazione del rapper Juicy J) \u00e8 stato promosso come terzo singolo ufficiale dall'album ed \u00e8 diventato il nono brano della cantante ad avere raggiunto il primo posto nella classifica statunitense. Il 3 aprile 2014 la Perry ha confermato che \"Birthday\" sarebbe stato il quarto singolo estratto dall'album. Il 28 luglio viene invece pubblicato come quinto singolo \"This Is How We Do\". \nAl fine di promuovere il disco, la cantante ha intrapreso il \"Prismatic World Tour\", evento mondiale che nel giro di circa un anno e mezzo ha visitato Europa, America, Oceania ed Asia, ricevendo un vasto successo commerciale globale tanto da esser stato classificato come 4\u00ba tour dai migliori incassi del 2014 e 27\u00ba dell'anno successivo, grazie a un ricavato complessivo di oltre $200 milioni.\nAntefatti.\nJohnny Wujek, che ha disegnato i costumi di Katy Perry per il \"California Dreams Tour\", ha detto in un'intervista nel luglio 2012: \"Abbiamo sentito la nuova canzone per il suo prossimo album e ho pensato, 'Oh mio Dio vedo il video', e lei ha detto 'Anche io vedo il video', ed eravamo totalmente sulla stessa lunghezza d'onda\".\nVerso la fine del 2012, Katy Perry, intervistata da Billboard, ha detto di \"Prism\": \"So esattamente il disco che voglio fare. Conosco la grafica, la colorazione e il tono... So, addirittura, il tipo di tour che dovr\u00f2 fare dopo. Sarei molto contenta se la visione che ho in testa diventasse realt\u00e0\".\nKaty Perry ha, inoltre, dichiarato che non voleva che l'album fosse una sorta di \"Teenage Dream 2.0\", affermando: \"Sarebbe sciocco. Non \u00e8 di alcun interesse per me, per cercare di superare me stessa.\" La cantante ha poi dichiarato al mensile di moda Vogue che \"Prism\" avrebbe contenuto elementi \"oscuri\" rispetto ai suoi precedenti lavori.\nNel mese di aprile 2013, la Perry ha dichiarato che l'album era per met\u00e0 completo e lo ha descritto come \"schizofrenico\", aggiungendo: \"Max Martin e Dr. Luke mi spingono a dare di pi\u00f9. Come squadra abbiamo punti di forza specifici, [...] lavorare con Bonnie McKee \u00e8 come una sessione di abuso emozionale.\"\nNel luglio 2013, McKee ha rivelato che Perry e lei stessa hanno scritto quattro brani nella citt\u00e0 natale della cantante (Santa Barbara (California)) e ha aggiunto che fossero pi\u00f9 \"maturi\" rispetto ai precedenti firmati da loro stesse. Il mese successivo, McKee ha anche dichiarato: \"Beh, sai, lavoriamo con [i produttori] Dr. Luke e Max Martin, sono come geni melodici ... [Luke] e [Max] tornano [da noi] con la traccia e noi troviamo il tipo di storia all'interno di essa\".\nLa copertina e il titolo.\nLa copertina \u00e8 stata mostrata in anteprima il 6 settembre 2013 dalla stessa cantante mentre era ospite al programma televisivo \"Good Morning America\" ed ha poi riproposto la cover sulla propria pagina ufficiale Facebook. La tracklist completa dell'album \u00e8 stata, invece, rivelata il 30 settembre 2013.\nDurante gli MTV Video Music Awards 2013, Katy Perry ha rivelato a MTV News perch\u00e9 ha scelto \"Prism\" come titolo del suo nuovo album. Katy Perry ha definito il suo lavoro come \u201cun intreccio di colori\u201d ed ha poi sottolineato di aver attraversato una fase cupa ma di aver preferito di gran lunga la luce all'oscurit\u00e0. Da qui il nome \"Prism\", perch\u00e9 il prisma \u00e8 la figura che riflette la luce lasciandosi completamente attraversare da questa per poi riproporla all'esterno, modificandone la traiettoria e i colori.\nBrani.\nIl brano d'apertura di \"Prism\", nonch\u00e9 primo singolo estratto, \u00e8 \"Roar\" che \u00e8 un brano midtempo di musica power pop che incorpora elementi folk rock con un ritornello che si sviluppa su un beat martellante. Il testo rievoca gli atteggiamenti battaglieri della Perry, gi\u00e0 presenti nel precedente singolo \"Firework\" contenuto in \"Teenage Dream\". Katy ha spiegato il significato di Roar su BBC Radio 1: \u201c\u00c8 una di quelle canzoni che ti fanno sentire pi\u00f9 sicura. L'ho scritta perch\u00e9 ero stanca di tenere tutti quei sentimenti dentro, una cosa che causa risentimento\u201d. \"Legendary Lovers\", seconda traccia dell'album, \u00e8 stata definita come la canzone con \"il coro pi\u00f9 interessante\" (\"Take me down to the river / Underneath the blood-orange sun / Say my name like a scripture / Keep my heart beating like a drum\"). Perry ha descritto la canzone come avere \"un po' di curry in essa\", mentre James Montgomery, scrivendo per MTV, ha dichiarato che la canzone \"ribolle lentamente prima di scoppiare in un suono tribale\". \"Birthday\", terzo brano del disco, nonch\u00e9 quarto singolo estratto, si apre con sonorit\u00e0 disco ed \u00e8 stato associato dalla stessa Katy Perry allo stile della prima Mariah Carey. \u00c8 stata definita da Gary Trust (Billboard) come una futura contendente per la numero uno nella classifica statunitense e da Francesco Chignola (TV Sorrisi e Canzoni) come una hit garantita.\nI primi tre brani sono firmati da Katy insieme all'amica cantautrice Bonnie McKee, una delle firme pi\u00f9 richieste del pop odierno (per Katy aveva gi\u00e0 firmato brani come \"Wide Awake\" e \"Part of Me\") e sono prodotti, come gran parte del resto dell'album, da un trio di prestigiosi produttori: Dr. Luke, Cirkut e Max Martin.\nLa quarta traccia e secondo singolo promozionale, \"Walking on Air\", \u00e8 stata prodotta da Klas \u00c5hlund (produttore di Robyn). Il brano \u00e8 palesemente ispirato alla musica dance degli anni novanta; tra le ispirazioni dichiarate del brano ci sono artiste come CeCe Peniston e Crystal Waters. \"Unconditionally\", brano preferito da Katy Perry, \u00e8 il secondo singolo estratto. \u00c8 stata definita come una power ballad con un \"coro epico\". Jason Lipshutz di Billboard ha dichiarato che \"Unconditionally\" sia il brano pi\u00f9 \"maturo\" contenuto in \"Prism\" mentre Francesco Chignola (TV Sorrisi e Canzoni) l'ha definita come \"una canzone forse pi\u00f9 convenzionale di quelle che l'hanno preceduta nell'album, ma \u00e8 matura e assolutamente efficace\". \"Dark Horse\" (con la partecipazione del rapper Juicy J) \u00e8 il primo singolo promozionale dell'album e successivamente terzo singolo estratto dall'album. Il brano si avvicina ai generi trap, grime e hip hop. Musicalmente i versi della canzone sono costruiti attorno a ritmi gelidi. La produzione di \"Dark Horse\" \u00e8 costituita da un beat hip-hop, insieme a influenze di EDM e rap. Keith Murphy di Vibe definisce la canzone \"oscura\", e molto lontana dal precedente album della Perry.\n\"This Is How We Do\", quinto singolo estratto dall'album, \u00e8 stato prodotto da Max Martin e Klas Ahlund ed \u00e8 stato descritto come possibile \"hit dell'estate (2014)\". Shirley Halperin del The Hollywood Reporter ha definito il brano come un \"piacevole ritorno al trascinante beat degli anni ottanta\" mentre Edna Gundersen (USA Today) lo ha descritto come un \"esplosione pop capace di essere sostenuta da basi hip-hop\" e ha elogiato il ritornello ricorrente del pezzo (\"It's no big deal!\"). Nate Jones (Popdust) ha confrontato il testo del brano con il precedente singolo della stessa cantante \"Last Friday Night (T.G.I.F.)\", pur dichiarando che il testo fosse meno comico. \"International Smile\", ottava traccia di \"Prism\", \u00e8 un brano dance pop immediato, pronto da essere remixato e ballato mentre la nona \"Ghost\" \u00e8 un brano midtempo che \u00e8 stato scritto nella citt\u00e0 natale della Perry (Santa Barbara (California)).\nLa decima traccia (l'unica prodotta da Bloodshy) ha come titolo \"Love Me\" ed \u00e8 un brano dal ritmo energico e tendente alle sonorit\u00e0 dance. Edna Gundersen (USA Today) lo ha definito come \"irresistibilmente accattivante ed energico\" mentre Elijah Sarkesian (DavidAtlanta.com) come \"un interessante mix - il testo \u00e8 cupo, ma la sonorit\u00e0 \u00e8 molto dance. Mal che vada, avr\u00e0 successo nelle discoteche\". La traccia seguente, \"This Moment\", \u00e8 stata scritta da Katy Perry dopo che la stessa aveva sentito l'audiolibro \"The Power of Now: A Guide to Spiritual Enlightenment\"; il testo della canzone parla del \"vivere nel presente\" con un'aggiunta \"romantica\" da parte della cantante. \"Double Rainbow\", dodicesimo brano presente in \"Prism\", \u00e8 stato prodotto da Greg Kurstin e Sia (una delle autrici pi\u00f9 richieste degli ultimi anni). \u00c8 un'altra power ballad con un ritornello trascinante e una strofa la cui linea melodica forse pu\u00f2 ricordare \"Someone like You\" di Adele, afferma Francesco Chignola (TV Sorrisi e Canzoni). \"By the Grace of God\", che chiude la versione \u00abstandard\u00bb di \"Prism\", \u00e8 l'unica ballata priva di un vero beat, con una strofa piano e voce. Katy ha dichiarato che il brano \u00e8 stato il primo a essere scritto (assieme a Greg Wells, produttore di \"Waking Up in Vegas\") ed \u00e8 quindi, come in un flashback, il vero punto di partenza di questo percorso di rinascita.\nL'edizione \u00abdeluxe\u00bb di \"Prism\" \u00e8 costituita da ulteriori tre brani: \"Spiritual\", \"It Takes Two\" e \"Choose Your Battles\".\nTra gli illustri musicisti \u00e8 presente John Mayer alla chitarra in \"This Moment\" e in \"It takes two\" mentre contribuisce alle musiche di \"Spiritual\".\nAccoglienza.\n\"Prism\" ha ricevuto recensioni per la maggior parte positive da parte dei giornalisti. Metacritic, il sito che assegna punteggi standardizzati su 100 basandosi sulle recensioni di giornalisti professionisti, gli ha assegnato un voto di 62/100 basato su 23 recensioni. Jon Dolan dal \"Rolling Stone\" ha conferito all'album 3/5 stelle dichiarando che \"Katy Perry e i suoi collaboratori storici Dr. Luke e Max Martin propendono per un'intimit\u00e0 pi\u00f9 scura e imbronciata \u00e0 la dive svedesi Robyn e Lykke Li. Katy ha sempre fatto un buon lavoro nel farci credere di non voler essere presa sul serio come star del pop. Con dispiacere lei non ha sempre lo stesso senso dell'umorismo e autoconsapevolezza della burla in questa sua introspezione da popstar. Il susseguirsi di ballate mature nell'album \u00e8 lardellato con la poesia di Alanis che lei non riesce a fare\". Nick Catucci dell'\"Entertainment Weekly\" ha assegnato all'album il voto B + e ha dichiarato che \"il superpotere di Katy, ora pi\u00f9 che mai, \u00e8 quello di inventare brani cos\u00ec associabili che le loro sensibilit\u00e0 li fanno subito diventare un'ispirazione... Ora lei \u00e8 consapevole che sta facendo musica commerciale, non solo che ci nuota dentro\".\nHelen Brown del \"The Daily Telegraph\" ha assegnato all'album 5/5 stelle e ha dichiarato che Katy Perry \"sembra una donna e un'artista che ha finalmente ritrovato se stessa\" elogiando la \"vulnerabilit\u00e0\" dell'album.\nSuccesso commerciale.\nTra il 2013 e il 2016 l'album \u00e8 riuscito a vendere oltre 5.000.000 copie in tutto il mondo, mentre ha raggiunto negli USA il doppio disco di platino per aver venduto 2.000.000 di copie.\n\"Prism\" ha debuttato al primo posto nella \"Billboard\" 200 con una vendita pari a 286.000 copie. \u00c8 diventato il secondo album della cantante, dopo il precedente \"Teenage Dream\", a debuttare direttamente alla prima posizione nella classifica statunitense. La settimana seguente, \"Prism\" \u00e8 sceso alla seconda posizione (92.000 copie, -68%). Successivamente, l'album \u00e8 sceso alla quarta posizione grazie alle 61.000 copie vendute, portando ad un totale di 439.000 copie totali a tre settimane dall'uscita. Sino a febbraio 2014, \"Prism\" ha venduto oltre 1.100.000 copie in America. Nella Billboard Canadian Albums, \"Prism\" ha debuttato al primo posto con una vendita pari a 31.000 copie.\nNel mercato europeo, \"Prism\" ha ottenuto buoni riscontri di vendite. Ha debuttato al primo posto nella \"Official Albums Chart\" con una vendita pari a 53.800 copie ed \u00e8 arrivato ad un totale di 76.900 copie in due settimane (nella seconda ha venduto 23.100 copie, -57%). mentre in Francia ha venduto tre volte di pi\u00f9 rispetto al suo predecessore nella settimana di apertura ovvero 15.200 copie (rispetto alle 5.200 di \"Teenage Dream\") ed ha debuttato alla 4\u00aa posizione della classifica Syndicat national de l'\u00e9dition phonographique. Le vendite complessive di \"Prism\" ammontano a 100.000 copie in Francia.\nIn Italia, \"Prism\" ha debuttato alla quinta posizione nella Classifica FIMI Album ed \u00e8 risultato essere il terzo miglior debutto della settimana. Nel corso dell'11\u00aa settimana del 2014, l'album \u00e8 stato certificato disco d'oro dalla Federazione Industria Musicale Italiana per le oltre 25.000 copie vendute.\nIl 3 agosto 2015, \"Prism\" \u00e8 stato certificato disco di diamante in Brasile per le oltre 160.000 copie vendute."}
{"id": "4717981", "revid": "1543377", "url": "https://it.wikipedia.org/wiki?curid=4717981", "title": "Robur Tiboni Urbino Volley 2011-2012", "text": "Questa voce raccoglie le informazioni riguardanti la Robur Tiboni Urbino Volley nelle competizioni ufficiali della stagione 2011-2012.\nStagione.\nLa stagione 2011-12 \u00e8 per la Robur Tiboni Urbino Volley, sponsorizzata dallo Chateau d'Ax, la terza consecutiva in Serie A1; rispetto alla stagione precedente la formazione viene completamente stravolta, con le uniche conferme dell'allenatore Fran\u00e7ois Salvagni e della centrale Ilaria Garzaro: alla squadra marchigiana arrivano le serbe Jelena Blagojevi\u0107 e Ivana \u00d0erisilo, la polacca Katarzyna Skorupa, la giovane belga Lise Van Hecke, la statunitense Juliann Faucette, oltre alle italiane nel giro della nazionale Lucia Crisanti e Immacolata Sirressi.\nL'avvio in campionato \u00e8 segnato da due vittorie consecutive mentre la prima sconfitta arriva alla terza giornata, in casa, contro il Gruppo Sportivo Oratorio Pallavolo Femminile Villa Cortese; il resto del girone di andata \u00e8 un monologo di vittorie, eccetto una sconfitta contro la Futura Volley Busto Arsizio, e la squadra conclude la prima fase di campionato al secondo posto in classifica, qualificandosi per la Coppa Italia. Il girone di ritorno \u00e8 pi\u00f9 incerto rispetto a quello di andata: alle due vittorie iniziali, seguono due sconfitte consecutive, e poi un alternarsi di risultati positivi e negativi; la \"regular season\" termina con il terzo posto in classifica generale. Nei quarti di finale dei \"play-off\" scudetto la sfida \u00e8 contro il Volley Bergamo, che vince le due gare utili per accedere al turno successivo estromettendo la Robur Tiboni dalla corsa al titolo di campione d'Italia.\nNei quarti di finale di Coppa Italia la formazione di Urbino sfida quella di Bergamo, vincendo per 3-2 e qualificandosi per la \"Final Four\" di Modena: in semifinale per\u00f2 la River Volley di Piacenza ha la meglio sulle marchigiane, le quali si devono accontentare del terzo posto, dopo aver vinto la finale di consolazione contro le padrone di casa dell'Universal Volley Modena.\nIl quarto posto nella stagione 2010-11 ed il raggiungimento dei quarti di finale nei \"play-off\" scudetto, ha qualificato la Robur Tiboni Volley Urbino alla Coppa CEV: il cammino nella seconda competizione europea per club \u00e8 spedito, superando nella varie fasi rispettivamente il Volleyball Franches-Montagnes, l'Odbojkar\u0161ki Klub Branik Maribor, il Volleyball Club Stuttgart e l'ASPTT Mulhouse Volley-Ball; in semifinale si presenta il \"derby\" italiano contro la FV Busto Arsizio, la quale vince sia la gara d'andata che quella di ritorno, eliminando il club di Urbino dal torneo.\nOrganigramma societario.\nArea direttiva\nArea tecnica\nArea sanitaria"}
{"id": "4717983", "revid": "203463", "url": "https://it.wikipedia.org/wiki?curid=4717983", "title": "Campionato sovietico assoluto", "text": ""}
{"id": "4717985", "revid": "110157", "url": "https://it.wikipedia.org/wiki?curid=4717985", "title": "Shipbuilding/Memories of You/'Round Midnight", "text": "Shipbuilding/Memories of You/'Round Midnight \u00e8 un singolo di Robert Wyatt pubblicato dalla Rough Trade. Il singolo ha raggiunto la 36\u00aa posizione nelle classifiche inglesi nel maggio del 1983.\nShipbuilding.\nShipbuilding, su testo di Elvis Costello e musica di Clive Langer \u00e8 una canzone di protesta contro la guerra delle Falklands. La versione di Wyatt \u00e8 stata successivamente pubblicata su Nothing Can Stop Us; mentre Costello ha inciso una sua versione apparsa su Punch the Clock.\nMemories of You.\nMemories of You una canzone di Andy Razaf e Eubie Blake del 1930.\n'Round Midnight.\nRound Midnight \u00e8 uno standard musicale composto da Thelonious Monk, Cootie Williams e Bernie Hanighen."}
{"id": "4717988", "revid": "92723", "url": "https://it.wikipedia.org/wiki?curid=4717988", "title": "Isaak Boleslavskij", "text": ""}
{"id": "4717989", "revid": "450700", "url": "https://it.wikipedia.org/wiki?curid=4717989", "title": "Glomerulonefrite membranoproliferativa", "text": ""}
{"id": "4717992", "revid": "450700", "url": "https://it.wikipedia.org/wiki?curid=4717992", "title": "Reflusso vescicoureterale", "text": ""}
{"id": "4717993", "revid": "1442080", "url": "https://it.wikipedia.org/wiki?curid=4717993", "title": "Erste Bank Open 2013 - Singolare", "text": "Il singolare dell'Erste Bank Open 2013 \u00e8 stato un torneo di tennis facente parte dell'ATP World Tour 2013.\nJuan Mart\u00edn del Potro era il detentore del titolo ma ha deciso di non partecipare a questa edizione del torneo.\nTommy Haas ha sconfitto in finale Robin Haase per 6-3, 4-6, 6-4.\nTeste di serie.\nLe prime quattro teste di serie ricevono un bye per il secondo turno."}
{"id": "4717994", "revid": "133557", "url": "https://it.wikipedia.org/wiki?curid=4717994", "title": "Shipbuilding", "text": ""}
{"id": "4717998", "revid": "1543377", "url": "https://it.wikipedia.org/wiki?curid=4717998", "title": "Algeria ai XVI Giochi olimpici invernali", "text": "L'Algeria partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 4 atleti impegnati in una disciplina."}
{"id": "4717999", "revid": "1543377", "url": "https://it.wikipedia.org/wiki?curid=4717999", "title": "Marocco ai XVI Giochi olimpici invernali", "text": "Il Marocco partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 12 atleti impegnati in due discipline."}
{"id": "4718000", "revid": "1543377", "url": "https://it.wikipedia.org/wiki?curid=4718000", "title": "Senegal ai XVI Giochi olimpici invernali", "text": "Il Senegal partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 2 atleti impegnati in una disciplina."}
{"id": "4718001", "revid": "181699", "url": "https://it.wikipedia.org/wiki?curid=4718001", "title": "Swaziland ai XVI Giochi olimpici invernali", "text": "Lo Swaziland partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 1 atleta impegnato in una disciplina."}
{"id": "4718002", "revid": "1543377", "url": "https://it.wikipedia.org/wiki?curid=4718002", "title": "Squadra Unificata ai XVI Giochi olimpici invernali", "text": "La Squadra Unificata partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 129 atleti impegnati in dodici discipline."}
{"id": "4718003", "revid": "1543377", "url": "https://it.wikipedia.org/wiki?curid=4718003", "title": "Argentina ai XVI Giochi olimpici invernali", "text": "L'Argentina partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 20 atleti impegnati in cinque discipline."}
{"id": "4718004", "revid": "298229", "url": "https://it.wikipedia.org/wiki?curid=4718004", "title": "Bermuda ai XVI Giochi olimpici invernali", "text": "Bermuda partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 1 atleta impegnato in una disciplina."}
{"id": "4718005", "revid": "62055055", "url": "https://it.wikipedia.org/wiki?curid=4718005", "title": "Joey Alfidi", "text": ""}
{"id": "4718006", "revid": "1543377", "url": "https://it.wikipedia.org/wiki?curid=4718006", "title": "Bolivia ai XVI Giochi olimpici invernali", "text": "La Bolivia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 5 atleti impegnati in una disciplina."}
{"id": "4718007", "revid": "256896", "url": "https://it.wikipedia.org/wiki?curid=4718007", "title": "Campagna italiana contro i dervisci", "text": ""}
{"id": "4718008", "revid": "1543377", "url": "https://it.wikipedia.org/wiki?curid=4718008", "title": "Canada ai XVI Giochi olimpici invernali", "text": "Il Canada partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 108 atleti impegnati in undici discipline."}
{"id": "4718009", "revid": "1543377", "url": "https://it.wikipedia.org/wiki?curid=4718009", "title": "Cile ai XVI Giochi olimpici invernali", "text": "Il Cile partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 5 atleti impegnati in una disciplina."}
{"id": "4718010", "revid": "767487", "url": "https://it.wikipedia.org/wiki?curid=4718010", "title": "Nicolas Guillain", "text": "Fu autore di vari sepolcri nelle chiese di Gizeux e Autun e nella cattedrale di Soissons."}
{"id": "4718012", "revid": "1935417", "url": "https://it.wikipedia.org/wiki?curid=4718012", "title": "Costa Rica ai XVI Giochi olimpici invernali", "text": "La Costa Rica partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 4 atleti impegnati in una disciplina."}
{"id": "4718013", "revid": "1543377", "url": "https://it.wikipedia.org/wiki?curid=4718013", "title": "Honduras ai XVI Giochi olimpici invernali", "text": "L'Honduras partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 1 atleta impegnata in una disciplina."}
{"id": "4718014", "revid": "122717223", "url": "https://it.wikipedia.org/wiki?curid=4718014", "title": "Giamaica ai XVI Giochi olimpici invernali", "text": "La Giamaica partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 5 atleti impegnati in una disciplina."}
{"id": "4718015", "revid": "1543377", "url": "https://it.wikipedia.org/wiki?curid=4718015", "title": "Messico ai XVI Giochi olimpici invernali", "text": "Il Messico partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 20 atleti impegnati in quattro discipline."}
{"id": "4718018", "revid": "124123", "url": "https://it.wikipedia.org/wiki?curid=4718018", "title": "Nicolas Changarnier", "text": "Generale dal 1840, nel 1849 represse la rivolta parigina del 13 giugno. Dopo l'ascesa di Napoleone III fu esiliato per poi essere rimpatriato nel 1859. Monarchico, si candid\u00f2 alle elezioni presidenziali del 1848 tra le file dei legittimisti, ottenendo lo 0,06% dei voti. Fu deputato nel 1871 e senatore nel 1875."}
{"id": "4718019", "revid": "1543377", "url": "https://it.wikipedia.org/wiki?curid=4718019", "title": "Antille Olandesi ai XVI Giochi olimpici invernali", "text": "Le Antille Olandesi parteciparono ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 2 atleti impegnati in una disciplina."}
{"id": "4718023", "revid": "119980363", "url": "https://it.wikipedia.org/wiki?curid=4718023", "title": "Porto Rico ai XVI Giochi olimpici invernali", "text": "Porto Rico partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 6 atleti impegnati in due discipline."}
{"id": "4718025", "revid": "1543377", "url": "https://it.wikipedia.org/wiki?curid=4718025", "title": "Stati Uniti d'America ai XVI Giochi olimpici invernali", "text": "Gli Stati Uniti d'America partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 147 atleti impegnati in dodici discipline."}
{"id": "4718029", "revid": "1543377", "url": "https://it.wikipedia.org/wiki?curid=4718029", "title": "Isole Vergini americane ai XVI Giochi olimpici invernali", "text": "Le Isole Vergini americane partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 12 atleti impegnati in tre discipline."}
{"id": "4718032", "revid": "119371197", "url": "https://it.wikipedia.org/wiki?curid=4718032", "title": "Andr\u00e9 Parrot", "text": "Docente di archeologia orientale all'\u00c9cole du Louvre, dottore in teologia, fu professore di lingua e letteratura ebraica (1937-1949), di storia delle religioni (1950-1955) presso la facolt\u00e0 di teologia protestante di Parigi. Partecip\u00f2 agli scavi di Biblo (1928). Diresse la campagna di scavo di Baalbek (1927-1928), di Tello (1931-1933) e di Larsa (1933 e 1967). Nel 1933 divenne capo della spedizione che scopr\u00ec Mari. Dal 1968 fu direttore del Louvre."}
{"id": "4718037", "revid": "1543377", "url": "https://it.wikipedia.org/wiki?curid=4718037", "title": "Cina ai XVI Giochi olimpici invernali", "text": "La Cina partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 32 atleti impegnati in sei discipline."}
{"id": "4718041", "revid": "830939", "url": "https://it.wikipedia.org/wiki?curid=4718041", "title": "Friedrich Wilhelm D\u00f6rpfeld", "text": "Allievo di Johann Friedrich Herbart, fu direttore della Kirkschule di Barmen dal 1849 al 1880, Secondo le sue teorie la scuola doveva essere \"libera, basata su una chiesa libera e in uno stato libero\".\nSuo figlio fu l'archeologo Wilhelm D\u00f6rpfeld."}
{"id": "4718042", "revid": "1543377", "url": "https://it.wikipedia.org/wiki?curid=4718042", "title": "Corea del Nord ai XVI Giochi olimpici invernali", "text": "La Corea del Nord partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 20 atleti impegnati in cinque discipline."}
{"id": "4718043", "revid": "1543377", "url": "https://it.wikipedia.org/wiki?curid=4718043", "title": "Ipertensione nefrovascolare", "text": "L'ipertensione nefrovascolare o renovascolare (da distinguere dall'Ipertensione nefroparenchimale) \u00e8 una condizione patologica caratterizzata da ipertensione arteriosa secondaria ad una riduzione dell'afflusso di sangue ad uno o ad entrambi i reni. \u00c8 tra le cause pi\u00f9 frequenti di ipertensione arteriosa secondaria, ovvero conseguente ad una patologia nota.\nEpidemiologia.\nI dati presenti in letteratura sulla diffusione dell'ipertensione nefrovascolare sono riferiti alle due cause principali di questa condizione: la displasia fibromuscolare dell'arteria renale e la stenosi di natura aterosclerotica della stessa. In entrambi i casi \u00e8 presente nell'arteria renale una stenosi, ovvero un restringimento patologico, che riduce l'afflusso di sangue al rene affetto. La displasia fibromuscolare, relativamente pi\u00f9 rara, \u00e8 una malattia sistemica dalle cause non completamente chiarite che colpisce pi\u00f9 frequentemente le donne giovani. Da studi angiografici sulla popolazione sana \u00e8 emerso che interesserebbe il 3-6% degli individui con normale pressione arteriosa. Le forme sintomatiche colpiscono circa 4 persone su 1000 nella popolazione.\nAl contrario della precedente, la stenosi aterosclerotica colpisce maggiormente i maschi sopra i 50 anni di et\u00e0, fra i quali rappresenta la causa pi\u00f9 frequente di ipertensione secondaria. Nel complesso la stenosi di origine aterosclerotica \u00e8 la causa pi\u00f9 comune di ipertensione nefrovascolare ed \u00e8 sempre associata alla malattia aterosclerotica generalizzata. Fra le persone di et\u00e0 superiore a 65 anni, utilizzando l'ecocolor Doppler, \u00e8 stata dimostrata una prevalenza del 6.8% di questo tipo di stenosi, che restringeva il lume dell'arteria di oltre il 60%. Gli autori dello studio non hanno riscontrato correlazioni tra la malattia in studio e l'etnia, in particolare tra gli americani caucasici e afroamericani.\nEziopatogenesi.\nIl restringimento del lume vascolare dell'arteria renale, qualunque sia l'origine, determina una caduta del flusso ematico in ingresso al rene. Tale fenomeno \u00e8 rilevato dalle cellule della macula densa all'interno dell'apparato iuxtaglomerulare, che risponde a questa apparente caduta della pressione arteriosa aumentando il rilascio nel sangue di renina, un ormone capace di innescare meccanismi che portano, infine, ad un aumento della pressione arteriosa sistemica. In particolare la renina agisce come un enzima proteolitico convertendo l'angiotensinogeno (una glicoproteina prodotta dal fegato) in angiotensina I. Questa subisce a sua volta la rimozione di due residui carbossi-terminali da parte dell'enzima di conversione dell'angiotensina o ACE. Il risultato finale di questi processi \u00e8 la formazione di angiotensina II, un ormone capace di aumentare la pressione arteriosa con meccanismi sia diretti (vasocostrizione) sia indiretti (stimolazione delle cellule corticali del surrene a produrre aldosterone, un ormone che aumenta il riassorbimento di sodio a livello renale).\nClinica.\nI soggetti affetti presentano di solito ipertensione arteriosa severa, spesso resistente alla comune terapia e con segni di danno a carico di vari organi, come il cuore (ipertrofia ventricolare sinistra riscontrabile all'ecocardiogramma), i piccoli vasi sanguigni e i reni. Tali segni sembrano avere una maggiore frequenza in questi pazienti rispetto a quelli con ipertensione essenziale. Spesso la pressione arteriosa rimane elevata anche nelle ore notturne (profilo non-dipper). \nUna possibile manifestazione grave, rara nei soggetti con stenosi monolaterale e pi\u00f9 frequente in quelli con forme bilaterali, \u00e8 l'edema polmonare acuto. Nello stesso sottogruppo di pazienti \u00e8 possibile l'insorgenza di insufficienza renale acuta caratterizzata da brusca riduzione (oliguria) o soppressione (anuria) della produzione di urina.\nDiagnosi.\nIl procedimento diagnostico parte con un'accurata anamnesi, che pu\u00f2 rivelare la rapida comparsa o l'altrettanto rapido aggravamento di un'ipertensione preesistente, e all'esame obiettivo (eventuale presenza di soffi in corrispondenza delle arterie renali). In alcuni casi gli esami di laboratorio mostrano bassi livelli di potassio nel sangue (ipokaliemia) come conseguenza dell'aumento dell'aldosterone. Per la diagnosi sono comunque fondamentali le indagini di diagnostica per immagini. L'ecografia pu\u00f2 mostrare una riduzione di dimensioni del rene a valle della stenosi, mentre l'ecocolor Doppler e soprattutto l'angiografia delle arterie renali consentono di visualizzare la stenosi e misurarne l'entit\u00e0. Quest'ultima, in particolare, sebbene pi\u00f9 invasiva, \u00e8 considerata il gold standard per la diagnosi di stenosi dell'arteria renale.. Anche la scintigrafia renale con test al captopril pu\u00f2 essere utilizzata nelo studio funzionale di questi pazienti.\nIn alcuni casi gli esami di laboratorio mostrano bassi livelli di potassio nel sangue (ipokaliemia) come conseguenza dell'aumento dell'aldosterone.\nTrattamento.\nTerapia medica.\nSpesso \u00e8 necessaria l'associazione di pi\u00f9 farmaci antipertensivi per prevenire le complicanze dell'ipertensione. Tra gli antipertensivi pi\u00f9 utilizzati in questa condizione vi sono i farmaci bloccanti il sistema SRAA, ovvero ACE inibitori e sartani, che per\u00f2 comportano il rischio di eccessiva riduzione del flusso arterioso ai reni e conseguente insufficienza renale acuta. Questa classe di farmaci \u00e8 controindicata nella stenosi bilaterale e nelle stenosi che interessino pazienti con un unico rene (ad esempio per pregressa asportazione chirurgica di un rene), mentre possono essere somministrati, sotto attenta supervisione medica, ai pazienti con stenosi monolaterale, nei quali controllano efficacemente la pressione arteriosa riducendo la mortalit\u00e0. Oltre alla terapia antipertensiva, \u00e8 importante il controllo dei fattori di rischio per l'aterosclerosi mediante farmaci antiaggreganti come l'acido acetilsalicilico a basse dosi e i farmaci che riducono i livelli di colesterolo come le statine.\nTerapia chirurgica.\nQualora l'ipertensione sia provocata da una stenosi dimostrata dall'angiografia, la correzione con tecniche endovascolari o chirurgiche (bypass), sebbene gravata da maggiori rischi rispetto alla terapia farmacologica, determina un ripristino efficace del flusso ematico renale e un aumento della sopravvivenza dei pazienti."}
{"id": "4718045", "revid": "767487", "url": "https://it.wikipedia.org/wiki?curid=4718045", "title": "Dikers", "text": "I Dikers sono un gruppo musicale rock alternativo e punk pop spagnolo, fondati nel 1998 da Iker Piedrafita.\nBiografia.\nPrimi anni e primo album.\nI Dikers si formarono nel estate del 1998 dall'incontro di Iker Piedrafita, I\u00f1aki Urroz, David Cuesta e Roberto Urzaiz, i quali avevano tra i 16 e i 19 anni. Iker \u00e8 il figlio di Alfredo Piedrafita membro del gruppo musicale rock Barricada. Nell'inverno dello stesso anno registrarono il loro primo album A Qu\u00e9 Esperamos con l'etichetta discografica DRO East West che venne poi pubblicato nella primavera del 1999. Questo li port\u00f2 a fare un tour per tutta la Spagna partecipando anche a festival come il Warped Tour. Questo primo lavoro ha un'impronta molto chitarristica e viene data molta importanza alle parti corali.\nSe Escribe Sin C y Dale Gas (2000 - 2002).\nDopo alcuni cambi nella formazione del gruppo, con l'arrivo di David Karrika che sostitu\u00ec Roberto Urzaiz alla batteria, nel marzo 2001 pubblicarono il loro secondo lavoro Se Escribe Sin C. Questo secondo disco anche se segue la linea del precedente \u00e8 un disco pi\u00f9 maturo e con pi\u00f9 sfumature. Il disco di dodici tracce, comprende anche una nuova versione di \"With or without you\" degli U2 dal titolo \"Lo que yo quiero\".\nIn seguito un avvenne un altro cambio di formazione per il gruppo, David Cuesta e David Karrika lasciarono la band che si ritrov\u00f2 con Iker alla chitarra e voce, I\u00f1aki Urroz al basso e cori, Gorka Urzaiz alla chitarra solista e cori e Rikar Mart\u00ednez alla batteria. Questo nuovo disco contiene collaborazioni come quella con El Drogas dei Barricada che adatt\u00f2 il testo della canzone degli U2, Kutxi Romero dei Marea che oltre a cantare ha collaborato in alcuni testi e Gorka Urbizu, chitarrista e cantante dei Berri Txarrak, che collabor\u00f2 nella canzone \"Aprende a desconfiar\".\nLe differenze tra il gruppo e la loro casa discografica Warner Dro li portarono a rompere il loro contratto e firmare per un'altra etichetta discografica indipendente, la E.D.G. Music. Nell'ottobre del 2002 pubblicarono il loro terzo album, Dale Gas, disco dalle sonorit\u00e0 molto rock, in cui \u00e8 evidente la linea musicale del gruppo. Il disco venne inciso e prodotto nello studio \"El s\u00f3tano\" di Iker. Anche in questo disco tornarono a collaborare con Kutxi Romero e El Drogas ai quali si uni Juankar (voce e basso della punk rock band madrilena Boikot) nella canzone \"Tengo un plan\". Al momento dell'uscita del album, Gorka Urzaiz, per motivi personali prese la decisione di lasciare la band, anche se continu\u00f2 a seguirla occupandosi del sito web.\nLas Noches Que Me Invent\u00e9 y Carrusel (2005 - 2008).\nIl gruppo, stanco dei continui cambi di formazione, decise di continuare come trio, passando i due anni successivi a girare per quasi tutta la Spagna. Il loro obbiettivo ora era quello di dimostrare che continuavano a tener duro, motivo per il quale non esitavano ad approfittare a tutte le occasioni che si presentavano, suonando sia nei centri sociali, sia nei grandi festival come il Vi\u00f1arock. Nel febbraio 2005 firmarono con l'etichetta Locomotive Music ed iniziarono a registrare il loro quarto album Las Noches Que Me Invent\u00e9. L'album viene registrato in parte nello studio di Iker e in parte al Sonido XXI a Esparza de Galar (Navarra). Il disco segue la linea dei lavori precedenti, nel quale per\u00f2 si fa sentire la maturit\u00e0 e l'esperienza di tutto quello vissuto fino a quel momento. Dall'album vennero estratti i due singoli \"Las noches que me invent\u00e9\" e \"Ronco invierno\".\nNel 2006 la band suon\u00f2 la colonna sonora della serie televisiva SMS (Sin Miedo a So\u00f1ar).\nNell'aprile 2008 pubblicarono il loro quinto album Carrusel, album un po' pi\u00f9 commerciale ma dai testi pi\u00f9 maturi dedicati a fatti e cose della vita quotidiana. Nei testi ha collaborato Kutxi Romero, anche se la maggior parte di essi sono stati scritti da Iker. All'album collaborarono anche Dani (della pop rock band Despistaos) cantando nella canzone \"Miedo\" e Fredi Piedrafita che ha scritto e cantato la canzone \"Sin Trampas\". Restarono in tour per la Spagna per quasi tutto il 2008 dando concerti e suonando a festival come il Vi\u00f1arock.\nDopo il lungo tour spagnolo del 2008 per promuovere l'album Carrusel, nella primavera 2009 tornarono in tour per la Spagna con il gruppo pop punk dei NoWayOut. Di seguito I\u00f1aki Urroz lasci\u00f2 il gruppo per motivi personali e venne sostituito da Ubaldo Puente, bassista dei Dkuajo ed anche il batterista Rikar Mart\u00ednez lasci\u00f2 la band e venne sostituito da Sergio Izquierdo dei Big Member.\nCasi nunca llueve (2012).\nIl 6 marzo 2012 viene pubblicato l'ultimo lavoro della band Casi nunca llueve, dal quale vengono estratti i singoli \"Coraz\u00f3n de trapo\" e \"Casi nunca llueve\". Anche qui troviamo le collaborazioni con Fredi Piedrafita che ha scritto e cantato il brano \"El temporal\" ed ha scritto il tema del brano \"Coraz\u00f3n de trapo\" e di Kutxi Romero nel testo di \"Casi nunca llueve\"."}
{"id": "4718046", "revid": "120041723", "url": "https://it.wikipedia.org/wiki?curid=4718046", "title": "Corea del Sud ai XVI Giochi olimpici invernali", "text": "La Corea del Sud partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 23 atleti impegnati in sei discipline."}
{"id": "4718049", "revid": "1762097", "url": "https://it.wikipedia.org/wiki?curid=4718049", "title": "Filippine ai XVI Giochi olimpici invernali", "text": "Le Filippine parteciparono ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 1 atleta impegnato in una disciplina."}
{"id": "4718051", "revid": "73843", "url": "https://it.wikipedia.org/wiki?curid=4718051", "title": "Giappone ai XVI Giochi olimpici invernali", "text": "Il Giappone partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 60 atleti impegnati in undici discipline."}
{"id": "4718052", "revid": "481666", "url": "https://it.wikipedia.org/wiki?curid=4718052", "title": "Jackie Saunders", "text": "Biografia.\nNata nel 1892 in Pennsylvania, a Filadelfia, lavor\u00f2 anche come modella. Inizi\u00f2 la sua carriera di attrice recitando a teatro, nel circuito Orpheum. Si avvicin\u00f2 al cinema nel 1911, con una particina in un corto di D.W. Griffith, \"Through Darkened Vales\". Dopo aver lavorato alla Nestor Film Company e alla Kinemacolor, nel 1914, venne messa sotto contratto dalla Balboa Films, di cui divenne una delle attrici pi\u00f9 conosciute. Nel 1916, si spos\u00f2 con il produttore E. D. Horkheimer; dal loro matrimonio, durato fino al 1920 e finito con un divorzio, nacque una figlia (1917-2006) alla quale i genitori diedero il nome di Jacqueline. Dopo la chiusura della casa di produzione del marito, Jackie Saunders pass\u00f2 a lavorare per altri produttori e per altre compagnie, come William Fox, la Metro Pictures, Lewis J. Selznick, Thomas H. Ince e B. P. Schulberg. L'ultima sua apparizione sullo schermo fu nel 1925, con un piccolo ruolo in \"The People vs. Nancy Preston\".\nIl 29 giugno 1927, si spos\u00f2 con J. Ward Cohen. Questa volta, la nuova unione dell'attrice si rivel\u00f2 felice e i due rimasero sposati fino alla morte di lui, il 16 marzo 1951. Anche da questo matrimonio nacque una figlia.\nJacqueline Saunders mor\u00ec il 14 luglio 1954 a Palm Springs, in California e venne sepolta al Welwood Murray Cemetery. Sulla targa, viene riportato il nome Jacqueline Saunders Cohen."}
{"id": "4718054", "revid": "1543377", "url": "https://it.wikipedia.org/wiki?curid=4718054", "title": "India ai XVI Giochi olimpici invernali", "text": "L'India partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 2 atleti impegnati in una disciplina."}
{"id": "4718056", "revid": "1543377", "url": "https://it.wikipedia.org/wiki?curid=4718056", "title": "Libano ai XVI Giochi olimpici invernali", "text": "Il Libano partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 4 atleti impegnati in una disciplina."}
{"id": "4718058", "revid": "119980356", "url": "https://it.wikipedia.org/wiki?curid=4718058", "title": "Mongolia ai XVI Giochi olimpici invernali", "text": "La Mongolia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 4 atleti impegnati in due discipline."}
{"id": "4718061", "revid": "83531", "url": "https://it.wikipedia.org/wiki?curid=4718061", "title": "Taipei Cinese ai XVI Giochi olimpici invernali", "text": "Taipei Cinese partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 8 atleti impegnati in tre discipline."}
{"id": "4718062", "revid": "729019", "url": "https://it.wikipedia.org/wiki?curid=4718062", "title": "WTA Tour Championships 2013", "text": "Il WTA Tour Championships 2013 \u00e8 stato un torneo di tennis femminile (conosciuto anche come Sony Ericsson Championships) che si \u00e8 giocato ad Istanbul, in Turchia dal 21 al 27 ottobre. Il torneo si \u00e8 tenuto al Sinan Erdem Dome. Il Masters femminile, dotato di un montepremi di 6.000.000 dollari, ha visto in campo le migliori otto giocatrici di singolare della stagione, divise in due gironi (con la formula del round robin).\nQualificate.\nSingolare.\nIl 5 agosto si qualifica la prima tennista, Serena Williams grazie alla vittoria della Rogers Cup.\nVenti giorni dopo la segue Viktoryja Azaranka\nA settembre \u00e8 il turno di Agnieszka Radwa\u0144ska e Na Li oltre a Marija \u0160arapova che tuttavia dovr\u00e0 rinunciare per infortunio.\nPetra Kvitov\u00e1, Sara Errani e Jelena Jankovi\u0107 si aggiungono al gruppo il 7 ottobre e la settimana successiva \u00e8 Angelique Kerber a completare le qualificazioni.\nDoppio.\nIl 23 settembre Sara Errani e Roberta Vinci sono la prima coppia a qualificarsi per il torneo di fine anno.\nLe altre tre coppie si aggiungono insieme il 4 ottobre.\nGruppi.\nNel gruppo rosso sono state inserite Serena Williams, Agnieszka Radwa\u0144ska, Petra Kvitov\u00e1 e Angelique Kerber. Nel gruppo bianco si affrontano invece Viktoryja Azaranka, Na Li, Sara Errani e Jelena Jankovi\u0107.\nMontepremi e punti.\nIl montepremi totale per il torneo \u00e8 di 6.0 milioni di dollari americani.\nCampioni.\nSingolare.\n Serena Williams ha sconfitto in finale Li Na per 2-6, 6-3, 6-0.\nDoppio.\n Peng Shuai / Hsieh Su-wei hanno sconfitto in finale Elena Vesnina / Ekaterina Makarova per 6-4, 7-5."}
{"id": "4718066", "revid": "196390", "url": "https://it.wikipedia.org/wiki?curid=4718066", "title": "Alfalitico", "text": ""}
{"id": "4718068", "revid": "1543377", "url": "https://it.wikipedia.org/wiki?curid=4718068", "title": "Australia ai XVI Giochi olimpici invernali", "text": "L'Australia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 22 atleti impegnati in nove discipline."}
{"id": "4718069", "revid": "1543377", "url": "https://it.wikipedia.org/wiki?curid=4718069", "title": "Nuova Zelanda ai XVI Giochi olimpici invernali", "text": "La Nuova Zelanda partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 6 atleti impegnati in due discipline."}
{"id": "4718070", "revid": "1543377", "url": "https://it.wikipedia.org/wiki?curid=4718070", "title": "Andorra ai XVI Giochi olimpici invernali", "text": "Andorra partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 5 atleti."}
{"id": "4718071", "revid": "16758", "url": "https://it.wikipedia.org/wiki?curid=4718071", "title": "Lee So-young", "text": "Gioca nel ruolo di schiacciatrice nel GS Caltex Seoul.\nCarriera.\nClub.\nLa carriera di Lee So-young inizia nei tornei scolastici sudcoreani. Fa il suo esordio da professionista col GS Caltex Seoul, con cui debutta in V-League nella stagione 2012-13, aggiudicandosi subito la Coppa KOVO e arrivando fino alla finale scudetto; al termine del campionato viene premiata come miglior esordiente della V.League.\nNazionale.\nDebutta nella nazionale sudcoreana nel 2014. Nel 2019 conquista la medaglia di bronzo al campionato asiatico e oceaniano."}
{"id": "4718072", "revid": "1543377", "url": "https://it.wikipedia.org/wiki?curid=4718072", "title": "Austria ai XVI Giochi olimpici invernali", "text": "L'Austria partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 58 atleti impegnati in nove discipline."}
{"id": "4718073", "revid": "1543377", "url": "https://it.wikipedia.org/wiki?curid=4718073", "title": "Belgio ai XVI Giochi olimpici invernali", "text": "Il Belgio partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 5 atleti impegnati in una disciplina."}
{"id": "4718075", "revid": "1543377", "url": "https://it.wikipedia.org/wiki?curid=4718075", "title": "Bulgaria ai XVI Giochi olimpici invernali", "text": "La Bulgaria partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 30 atleti impegnati in sette discipline."}
{"id": "4718076", "revid": "743418", "url": "https://it.wikipedia.org/wiki?curid=4718076", "title": "PH2", "text": ""}
{"id": "4718077", "revid": "729019", "url": "https://it.wikipedia.org/wiki?curid=4718077", "title": "Mike Smith (hockeista su ghiaccio)", "text": " Il 19 ottobre 2013 ha realizzato un gol nella gara vinta per 5-2 dalla sua squadra contro i Detroit Red Wings"}
{"id": "4718078", "revid": "599013", "url": "https://it.wikipedia.org/wiki?curid=4718078", "title": "Alessandro Leombroni", "text": "Di ruolo playmaker, ha giocato in Serie A1 con la Virtus Bologna.\nCarriera.\nCresciuto nella Pallacanestro Chieti, nel 1969 si \u00e8 trasferito alla Virtus Bologna con cui ha disputato la massima serie allenato da Nello Paratore. Leombroni \u00e8 stato il primo cestista teatino ad aver mai giocato in Serie A1. In seguito ha giocato ancora a Chieti, disputando a pi\u00f9 riprese la Serie A2, Pescara e San Severo, chiudendo la carriera ancora una volta nella propria citt\u00e0 natale.\n\u00c8 scomparso prematuramente a 54 anni a causa di un incidente stradale nei pressi di Torrevecchia Teatina. In sua memoria \u00e8 stato intitolato il palazzo dello sport di Chieti."}
{"id": "4718079", "revid": "1543377", "url": "https://it.wikipedia.org/wiki?curid=4718079", "title": "Cecoslovacchia ai XVI Giochi olimpici invernali", "text": "La Cecoslovacchia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 74 atleti impegnati in dieci discipline."}
{"id": "4718081", "revid": "201394", "url": "https://it.wikipedia.org/wiki?curid=4718081", "title": "Variet\u00e0 (album Gianni Morandi)", "text": "Variet\u00e0 \u00e8 un album del cantante italiano Gianni Morandi, pubblicato nel 1989 dall'etichetta discografica RCA.\nIl disco.\nIl primo singolo scelto \u00e8 \"Variet\u00e0/Occhi chiusi\", uscito alla fine del 1989, cui far\u00e0 seguito, nella primavera dell'anno seguente, \"Bella signora/Un pugno in faccia\", contenente anch'esso due brani presenti nell'album."}
{"id": "4718088", "revid": "554633", "url": "https://it.wikipedia.org/wiki?curid=4718088", "title": "XF-11", "text": ""}
{"id": "4718089", "revid": "110157", "url": "https://it.wikipedia.org/wiki?curid=4718089", "title": "Lipasi gastrica", "text": "La lipasi gastrica \u00e8 una proteina enzimatica che, negli esseri umani, \u00e8 codificata dal gene LIPF.\nFunzione.\nSi tratta di una lipasi acidica secreta dalle cellule principali delle ghiandole del fondo dello stomaco e funziona a un pH ottimale compreso tra 3 e 6. Insieme alla lipasi linguale \u00e8 una delle due lipasi acidiche che, a differenza delle lipasi alcaline come quella pancreatica, non necessitano di acidi biliari o di colipasi per un'attivit\u00e0 enzimatica ottimale. Insieme sono responsabili del 30% dell'idrolisi dei lipidi che avviene durante la digestione negli adulti, con la lipasi gastrica che apporta il maggior contributo. Nei neonati sono molto pi\u00f9 importanti, dal momento che provvedono alla met\u00e0 della totale attivit\u00e0 lipolitica.\nSignificato clinico.\nLa lipasi gastrica pu\u00f2 parzialmente compensare una ridotta produzione di lipasi pancreatica conseguente a disfunzione del pancreas; le lipasi acidiche sono tuttavia limitate nella loro azione, dal momento che rimuovono solo un acido grasso da ciascuna molecola di triacilglicerolo. L'acido grasso cos\u00ec liberatosi pu\u00f2 attraversare la mucosa intestinale, mentre il diacilglicerolo rimane nel lume intestinale."}
{"id": "4718090", "revid": "119997016", "url": "https://it.wikipedia.org/wiki?curid=4718090", "title": "Cipro ai XVI Giochi olimpici invernali", "text": "Cipro partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 4 atleti impegnati in una disciplina."}
{"id": "4718092", "revid": "547992", "url": "https://it.wikipedia.org/wiki?curid=4718092", "title": "Nicoletta Parodi", "text": "Biografia.\nNasce a Genova, figlia di Alberto, dirigente bancario e di Maria Antonietta Levreri. Si appassiona al cinema sin da piccola, quando frequenta settimanalmente un cinema per ragazzi. Vista questa sua passione, uno zio la sprona a tentare l'ingresso nel mondo cinematografico. Ci\u00f2 accade quando, al termine dei suoi studi ginnasiali, la famiglia si trasferisce a Roma dove lei, ancora giovanissima, viene accolta, su segnalazione dell'Istituto Luce, ai corsi del Centro Sperimentale di Cinematografia, conseguendo il Diploma nel 1940. Grazie anche al suo fisico minuto ed alla delicata bellezza bionda ottiene quasi subito delle parti, anche se di secondo piano. Il suo esordio avviene con \"L'arcidiavolo\".\nSuccessivamente lavora, sempre in una parte secondaria, nel dramma pseudo storico \"La fanciulla di Portici\", dove, nel ruolo di una giovane popolana ingannata e tradita, realizza quella che \u00e8 ritenuta la sua migliore interpretazione. Dopo questi inizi, sembra che l'anno successivo, il 1941, la sua carriera cominci a decollare quando viene scelta da D'Errico come coprotagonista nel film \"La compagnia della teppa\", nel quale viene inserita al fianco dell'affermata e notissima Mar\u00eda Denis. In quello stesso anno lavora in alcune altre pellicole, tra cui una con Macario, mentre in un ritratto dedicatole a luglio dalla rivista \"Lo schermo\", nell'ambito di un articolo relativo alle giovani attrici emergenti del periodo, viene elogiata quale \u00absoldato scelto della milizia del cinema, con mani da aristocratica, profilo di cammeo e passo nobile\u00bb.\nNegli anni successivi, come molti protagonisti del cinema italiano di quel periodo, vive il difficile passaggio da pellicole comico-brillanti (\"Il birichino di pap\u00e0\"), ancora inserite nel filone dei \"telefoni bianchi\", ad altre drammatiche e considerate antesignane del neorealismo come \"I bambini ci guardano\" di De Sica. In seguito, il precipitare della situazione dovuta alla guerra ed il collasso del Paese intervengono pesantemente sulle sue prospettive di carriera cinematografica, cos\u00ec come per molti attori ed attrici del tempo.\nNel 1946 incontra un principe di Beirut, Edmond Toubia, che sposa l'anno successivo. Questo comporta il suo trasferimento in Libano ed il definitivo abbandono del mondo dello spettacolo. Nicoletta Parodi era la sorella maggiore di Lelia, anche lei diplomatasi attrice al Centro Sperimentale nel 1941, poi attiva nel cinema italiano con il nome d'arte di Lia Corelli fino al 1952, prima di ritirarsi, anche in questo caso a seguito di matrimonio con lo sceneggiatore e regista Ivo Perilli."}
{"id": "4718093", "revid": "69794", "url": "https://it.wikipedia.org/wiki?curid=4718093", "title": "PalaTricalle", "text": ""}
{"id": "4718096", "revid": "1305772", "url": "https://it.wikipedia.org/wiki?curid=4718096", "title": "Margherita Elisabetta di Leiningen-Westerburg", "text": "Biografia.\nFu l'unica figlia femmina del conte Cristoforo di Leiningen-Westerburg (1575-1635) e di Anna Maria Ungnad, baronessa di Weissenwolff (1573-1606). Si spos\u00f2 il 10 agosto 1622 a Butzbach con il langravio Federico I d'Assia-Homburg. Dopo che Maria Elisabetta partor\u00ec un figlio maschio per la seconda volta, nel langraviato di Assia-Darmstadt fu introdotto il principio di primogenitura.\nIl marito mor\u00ec il 9 maggio 1638, Il loro figlio minore era Federico, che fu noto come \"principe di Homburg\". Mor\u00ec il 13 agosto 1667 a Weida\nMatrimonio e figli.\nDal matrimonio con Federico (1585-1638), figlio del langravio Giorgio I d'Assia-Darmstadt, celebrato nel 1622, nacquero sei figli:\nCollegamenti esterni.\nwww.1911encyclopedia.org "}
{"id": "4718097", "revid": "123019664", "url": "https://it.wikipedia.org/wiki?curid=4718097", "title": "Juan Palacios", "text": ""}
{"id": "4718098", "revid": "1718925", "url": "https://it.wikipedia.org/wiki?curid=4718098", "title": "Novale (Valdagno)", "text": "Novale \u00e8 una frazione del comune italiano di Valdagno, in provincia di Vicenza.\nIl nome prende origine dal termine latino \"novalis\", che indica le terre rese coltivabili dall'uomo. La chiesa parrocchiale \u00e8 dedicata a San Paolo Apostolo.\nStoria.\nIl primo nucleo abitativo di Novale fu il territorio di \"Menovre\", indicata tra le ville del vicentino in alcuni documenti del XIII secolo. Menovre, oggi contrada di Novale, derivava il suo nome da \"homenagium\", cio\u00e8 terra tutelata dal signore feudale.\nNovale fu un comune italiano dal 29 marzo 1569 al maggio 1924. La separazione dal limitrofo Comune di Valdagno avvenne dopo un secolo di malcontenti locali, durante il quale la popolazione novalese venne tenuta in minima considerazione ai consigli comunali, e per la lontananza dalla chiesa parrocchiale di cui Novale fu priva fino al 1592.\nCon le dimissioni dell'Amministrazione Comunale nel maggio 1924, avvenute in applicazione delle nuove leggi sulla risistemazione territoriale, il territorio di Novale torn\u00f2 ad essere incorporato al Comune di Valdagno.\nLa chiesa parrocchiale \u00e8 stata ricostruita tra il 1845 e il 1868. L'attuale campanile,uno dei pi\u00f9 alti (63,48 metri) e antichi del vicentino, \u00e8 stato invece inaugurato il 25 aprile 1904 dopo 10 anni di lavori, iniziati il 4 aprile 1894 su iniziativa dell'arciprete don Bortolo Chiarello. Sostitu\u00ec quello crollato nel 1839, che era stato provvisoriamente sostituito da un'incastellatura di legno.\nNovale conta oggi circa 5000 abitanti.\n Sono diverse le tradizioni popolari ripetute annualmente e rinomate in tutta la Valle dell'Agno, tra cui il fal\u00f2 dell'epifania, la storica sfilata di carri allegorici a Carnevale e la sagra paesana, tenuta ogni terzo weekend di settembre.\nA livello sportivo, dagli anni ottanta fino ai primi anni duemila \u00e8 stato organizzato il torneo di calcio \"Coppa d'Oro\", celebre in almeno tutto il territorio vicentino. Oggi ne ha raccolto l'eredit\u00e0 il torneo \"Se vedemo al terso tempo\", che ha raggiunto nel giugno 2017 la sua quattordicesima edizione.\nGeografia fisica.\nNovale sorge sul territorio collinare sulla sponda sinistra del torrente Agno, delimitata a nord da San Quirico (frazione di Valdagno), a est dal territorio comunale di Schio e a sud dall'area cittadina di Valdagno. Sono nove le valli storiche che, tra loro parallele, attraversano il territorio di Novale:\nLe ultime tre valli in origine sorgevano all'interno del Comune di Novale, ma attualmente non appartengono pi\u00f9 al territorio di Novale. I piccoli torrenti di ciascuna valle confluiscono (o confluivano) nel torrente Agno."}
{"id": "4718099", "revid": "300067", "url": "https://it.wikipedia.org/wiki?curid=4718099", "title": "Benton Harbor (Michigan)", "text": ""}
{"id": "4718107", "revid": "1305772", "url": "https://it.wikipedia.org/wiki?curid=4718107", "title": "Locomotive FBC 1-4", "text": "Le locomotive 1 \u00f7 4 della Societ\u00e0 Anonima per le Ferrovie della Brianza Centrale (FBC) erano delle locotender di rodiggio 1'C di costruzione Breda, progettate per l'esercizio della ferrovia Monza-Molteno.\nStoria.\nLe quattro locomotive della serie 1 \u00f7 4 vennero costruite dalla Breda ed utilizzate sulla linea Monza-Molteno dalla sua apertura nell'anno successivo.\nNel 1919, al fallimento della FBC, passarono alla nuova societ\u00e0 esercente, la Societ\u00e0 per la Ferrovia Monza-Molteno-Oggiono (MMO).\nNel 1936 la MMO acquist\u00f2 dalle Ferrovie Nord Milano tre locomotive della serie 251 \u00f7 262, rinumerandole da 21 a 23, e utilizzandole alla trazione dei treni passeggeri; ci\u00f2 signific\u00f2 la dismissione delle \u201cBreda\u201d, pi\u00f9 vecchie e meno potenti: un'unit\u00e0 venne venduta, mentre le tre restanti furono utilizzate saltuariamente per i treni merci.\nNel 1954, in seguito all'incorporazione della MMO nella rete delle Ferrovie dello Stato, le locomotive furono riclassificate da queste ultime nel gruppo 874; poco dopo vennero accantonate nel deposito di Monza Sobborghi e il loro posto fu preso da due locomotive gruppo 640.\nCaratteristiche.\nSi trattava di quattro locotender di rodiggio 1'C, a vapore surriscaldato e a semplice espansione, con distribuzione Walschaerts. Erano analoghe alle locomotive gruppo 906 delle Ferrovie dello Stato, da cui differivano solo per la diversa disposizione del duomo e della sabbiera."}
{"id": "4718115", "revid": "767487", "url": "https://it.wikipedia.org/wiki?curid=4718115", "title": "Nitromersolo", "text": "Nitromersolo \u00e8 un antisettico mercuriale, chimicamente correlato alla merbromina ed al thimerosal, una sostanza in grado di inibire lo sviluppo e la moltiplicazione di diversi microrganismi. Molto utilizzato intorno agli anni '30, il suo impiego oggi \u00e8 stato in parte abbandonato.\nChimica.\nSi presenta come granuli o polvere di colore giallo o giallo-marrone, inodore, insapore.\nMolto poco solubile in acqua, in acetone, in etanolo, in etere, in soluzioni acquose di sodio carbonato. \nSolubile in soluzioni di alcali e di ammoniaca per apertura dell'anello dell'anidride e la formazione di un sale. \u00c8 solubile in acido acetico glaciale bollente.\nLa soluzione della sostanza allo 0,1% in sodio idrossido 1 N ha colorazione rosso-arancione. Per aggiunta di acido cloridrico 3 N la colorazione scompare e si forma un precipitato flocculento giallastro.\nMeccanismo d'azione.\nNitromersolo agisce come disinfettante grazie all'azione del mercurio contenuto nella molecola, il quale interferisce, interrompendolo, con il metabolismo enzimatico del microrganismo.\nL'attivit\u00e0 antimicrobica del nitromersolo pu\u00f2 essere diminuita, oltre che dalle sostanze incompatibili, dalla presenza di materiale organico.\nUsi clinici.\nScarsamente battericida, ma comunque efficace nei confronti di diversi batteri, nitromersol non risulta invece attivo contro le spore e i batteri acido-resistenti.&lt;br&gt; \nViene impiegato nella disinfezione della cute prima di un intervento chirurgico, come soluzione allo 0,5% in acqua, acetone e alcol. Il composto ha una scarsa propensione ad irritare la pelle o le mucose. Utilizzabile anche come disinfettante prima di eseguire procedure e tecniche endodontiche.&lt;br&gt; \nIn considerazione del suo impatto scarso, praticamente nullo, sugli strumenti in gomma o metallici, compresi strumenti chirurgici e odontoiatrici, viene spesso impiegato, dopo un'adeguata sanificazione, nella disinfezione degli stessi.\nEffetti collaterali e indesiderati.\nNitromersolo pu\u00f2 dare, occasionalmente, fenomeni di intolleranza, sensazione di bruciore localizzata o irritazione. Tali fenomeni sono in genere privi di conseguenze e difficilmente richiedono una modifica del trattamento.&lt;br&gt;\n\u00c8 stata anche segnalata la comparsa di reazioni di ipersensibilit\u00e0 ed in particolare prurito, rash cutaneo, orticaria, reazione eczematosa della cute. \nIl composto si \u00e8 dimostrato ototossico quando applicato in gocce nell'orecchio e tossico per le cellule epidermiche."}
{"id": "4718116", "revid": "74801", "url": "https://it.wikipedia.org/wiki?curid=4718116", "title": "Stan Gelbaugh", "text": "Carriera professionistica.\nGelbaugh fu scelto dai Dallas Cowboys nel corso del sesto giro (150\u00ba assoluto) del Draft NFL 1986. Fu svincolato prima dell'inizio della pre-stagione e gioc\u00f2 brevemente come punter per i Saskatchewan Roughriders della CFL. Nel novembre 1986 firm\u00f2 con i Buffalo Bills, passandovi tre anni come riserva e debuttando come professionista in una gara contro i New York Jets.\nNel 1991, Gelbaugh gioc\u00f2 con i London Monarchs della WLAF guidandoli alla vittoria nel primo campionato tenuto dalla lega e venendo premiato come miglior giocatore offensivo dell'anno. Nel 1992 firm\u00f2 per giocare con i Phoenix Cardinals e l\u00ec disput\u00f2 la prima gara come titolare nella NFL, nella settimana 12 contro i San Francisco 49ers. La settimana successiva, dopo aver subito quattro intercetti contro i Philadelphia Eagles perse il posto come titolare.\nDopo aver fatto ritorno ai Monarchs nel 1992, Gelbaugh firm\u00f2 coi Seattle Seahawks, dove avrebbe dovuto fungere da terzo quarterback dietro Dan McGwire e Kelly Stouffer. La sua prima presenza fu in sostituzione di McGwire nella settimana 7 contro i Dallas Cowboys, in cui lanci\u00f2 un intercetto ritornato in touchdown e i Seahawks persero 27-0. Con McGwire e Stouffer infortunati, Gelbaugh pat\u00ec come titolare la settimana seguente contro i Los Angeles Raiders, ma i Seahawks non segnarono alcun punto per la seconda settimana consecutiva. Part\u00ec come titolare anche nelle due gare successive, entrambe perse, in attesa che Stouffer tornasse dal suo infortunio alla spalla. Gelbaugh torn\u00f2 in campo in sostituzione di Stouffer contro i Denver Broncos, guidando i Seahawks a un'improbabile rimonta nel Monday Night Football, lanciando il touchdown del pareggio alla fine dei tempi regolamentari. I Seahawks alla fine vinsero ai supplementari con un field goal di John Kasay; Gelbaugh termin\u00f2 la serata con 164 yard e un touchdown in meno di un quarto completo di gioco. Continu\u00f2 a dividere i minuti in campo con Stouffer per il resto della stagione ma i Seahawks non vinsero altri gare e finirono col minimo di punti realizzati della storia della lega in un campionato a 16 partite.\nAnche se Stan rifirm\u00f2 per la stagione 1993, la sua unica apparizione fu in sostituzione dell'infortunato titolare Rick Mirer nel quarto periodo della gara contro i New England Patriots. Successivamente trascorse due anni in panchina, entrando in campo brevemente solo nell'ultima gara della stagione 1994. Nel 1996 disput\u00f2 come titolare l'ultima gara della stagione regolare contro i Raiders ma si infortun\u00f2 all'inguine nella seconda serie di gioco. Gelbaugh si ritir\u00f2 dopo la stagione 1996.\nStatistiche.\nNFL"}
{"id": "4718117", "revid": "104087", "url": "https://it.wikipedia.org/wiki?curid=4718117", "title": "Reazione di Leuckart-Wallach", "text": ""}
{"id": "4718119", "revid": "1442080", "url": "https://it.wikipedia.org/wiki?curid=4718119", "title": "Erste Bank Open 2013 - Doppio", "text": "Il doppio dell'Erste Bank Open 2013 \u00e8 stato un torneo di tennis facente parte dell'ATP World Tour 2013.\nAndre Begemann e Martin Emmrich erano i detentori del titolo ma sono stati sconfitti al primo turno.\nFlorin Mergea e Luk\u00e1\u0161 Rosol hanno superato in finale Julian Knowle e Daniel Nestor\nper 7-5, 6-4."}
{"id": "4718122", "revid": "1628923", "url": "https://it.wikipedia.org/wiki?curid=4718122", "title": "Reazione di Leuckart", "text": "La reazione di Leuckart \u00e8 la reazione che trasforma una aldeide o un chetone nella corrispondente ammina usando acido formico e ione ammonio, attraverso un meccanismo di amminazione riduttiva. La reazione prende il nome dal suo scopritore, il chimico tedesco Rudolf Leuckart.\nIn presenza di ammoniaca, possono essere usate anche ammine primarie e secondarie. Formammide o formammidi sostituite possono essere usate al posto del formiato di ammonio. \nQuando \u00e8 usato un eccesso di acido formico, la reazione prende il nome di Reazione di Leuckart-Wallach.\nStoria.\nRudolf Leuckart scopr\u00ec la reazione quando si accorse che scaldando benzaldeide con formammide esso non produceva benzilidenformammide come supposto bens\u00ec benzilammina. Nel 1891, un collega di Leuckart dell'Universit\u00e0 di Gottinga, Otto Wallach, document\u00f2 la stessa reazione ottenuta in eccesso di acido formico e a basse temperature. Nel secolo successivo molti chimici si sono cimentati nell'aumento delle rese di questa reazione e nell'uso di condizioni di reazione pi\u00f9 blande, studiando gli effetti dei reagenti. \nMeccanismo.\nLa reazione di Leuckart \u00e8 una amminazione riduttiva in cui l'acido formico \u00e8 l'agente riducente. L'ammina (lo ione ammonio) agisce come base ed attacca il carbonile formando un alfa-amino alcoole. Questo complesso disidrata formando lo ione immino che l'acido formico riduce ad ammina. \nL'uso della reazione \u00e8 limitato in quanto richiede alte temperature e forma sottoprodotti indesiderati, come N-formil e per la difficolt\u00e0 di garantire la sintesi di ammine primarie (la reazione pu\u00f2 condurre facilmente ad ammine secondarie). \nAlcune interessanti applicazioni includono la sintesi del 1,4-benzodiazepin-5-one, e composti della stessa famiglia utilizzati come soppressori del sistema nervoso centrale. \nLa reazione di Leuckart \u00e8 usata per la sintesi della metilanfetamina partendo dal fenilacetone con metilammina e acido formico o usando la N-metilformammide."}
{"id": "4718123", "revid": "1543377", "url": "https://it.wikipedia.org/wiki?curid=4718123", "title": "Croazia ai XVI Giochi olimpici invernali", "text": "La Croazia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 4 atleti impegnati in tre discipline."}
{"id": "4718124", "revid": "729019", "url": "https://it.wikipedia.org/wiki?curid=4718124", "title": "Regio corpo truppe coloniali d'Eritrea", "text": "Il Regio corpo truppe coloniali d'Eritrea \u00e8 stato un corpo coloniale del Regio Esercito italiano, dipendente dal Governatore della Colonia eritrea.\nStoria.\nVicende organiche.\nLa storia militare della Colonia eritrea inizi\u00f2 nel 1885, tre anni dopo l'acquisto di Assab da parte del governo italiano, con lo sbarco a Massaua, il 5 febbraio, del Corpo speciale per l'Africa, al comando del tenente colonnello Tancredi Saletta. Questo corpo, formato da personale nazionale, venne progressivamente rinforzato nel corso dell'anno. Il generale comandante fungeva anche da governatore della stazione commerciale, con il titolo di comandante superiore di Massaua prima e di comandante dell'Eritrea poi, fino alla fondazione ufficiale della Colonia eritrea nel 1890.\nIl 30 aprile 1885 vennero arruolate nel \"Corpo speciale\" le prime truppe indigene: l'albanese Osman reclut\u00f2 100 irregolari basci-buzuk, che furono organizzati in un'Orda Interna, di guarnigione a Massaua con funzioni di gendarmeria e guardie carcerarie, ed un'Orda Esterna con compiti prettamente militari.\nDopo la battaglia di Dogali, il governo di Roma decise quindi di rinforzare le truppe in colonia, sia con l'invio di nuovi reparti nazionali, organizzati in un corpo speciale per l'Africa ed corpo di rinforzo, sia con l'arruolamento di basci-buzuk in tre orde: interna, esterna e mobile. Nel novembre 1887 il generale Alessandro Asinari di San Marzano riorganizz\u00f2 il corpo di operazioni in colonia su quattro brigate e varie truppe di supporto. Le brigate erano basate su reggimenti di cacciatori d'Africa, truppe nazionali specializzate per l'impiego in colonia, e da fanteria d'Africa, reggimenti di formazione costituiti con militari tratti dai vari reparti, che venivano in colonia come volontari o per punizione. In totale operavano in colonia 16\u00a0450 effettivi nazionali e 1\u00a0900 basci-buzuk.\nSospese le operazioni contro gli etiopi in seguito al trattato di Uccialli, il Corpo di rinforzo rientr\u00f2 in patria nel 1888, mentre le truppe in colonia in maggio furono impegnate sul confine settentrionale nella campagna contro i dervisci. Nello stesso anno, i basci-buzuk vennero trasformati in \u00e0scari, ovvero in truppe regolari reclutate tra gli eritrei, ma anche tra yemeniti e sudanesi. Il 1\u00ba ottobre 1888 questi furono organizzati nei primi quattro battaglioni indigeni, ognuno su quattro compagnie, suddivise in mezze compagnie di quattro buluk. Il I Battaglione era di stanza a Saati, il II ad Archico, il III a Moncullo ed il IV a Massaua. Dopo la firma del trattato di Uccialli i battaglioni vennero riuniti in un Reggimento fanteria indigeni. Il 15 ottobre furono costituiti i primi due buluk di Zapti\u00e9, i carabinieri indigeni, inquadrati nella Compagnia carabinieri d'Africa. Il 29 ottobre venne costituito il primo reparto di artiglieria indigeno, la 2\u00aa Batteria artiglieria da montagna indigeni, su tre sezioni da due cannoni 7 BR Ret. Mont..\nIl 10 giugno 1889 i quattro battaglioni fanteria indigeni vennero riuniti in un Reggimento fanteria indigeni. Il 30 giugno venne sciolto definitivamente il Corpo dei Basci-buzuk, ad eccezione dell'Orda interna di presidio, ed il Reparto esploratori indigeni, costituito l'anno precedente, divenne prima Squadrone esploratori eritreo, poi, il 1\u00ba ottobre 1889, 1\u00ba Squadrone cavalleria eritrea \"Asmara\".\nIl 3 settembre 1890 il Reggimento fanteria indigeni venne sciolto e venne costituito il 2\u00ba Squadrone cavalleria eritrea \"Cheren\" che per via della penna sul tarbush sar\u00e0 conosciuto come \"Penne di falco\" e si coprir\u00e0 di gloria a Cassala. Il 1\u00ba novembre venne inoltre costituita la 1\u00aa Compagnia cannonieri indigeni, su tre sezioni da due pezzi ed il 19 maggio 1891 la 2\u00aa Batteria artiglieria da montagna indigeni.\nL'11 giugno 1891 finalmente le truppe coloniali nazionali e quelle indigeni vennero riunite nel Regio corpo delle truppe d'Africa, denominazione che tenne fino alla guerra italo-turca, quando per distinguerlo da quello della Tripolitania e da quello della Cirenaica venne ridenominato \"Regio Corpo Truppe Coloniale d'Eritrea\".\nL'11 novembre 1892 il RCTC entr\u00f2 ufficialmente a far parte del Regio Esercito italiano, con 4\u00a0600 effettivi nazionali e 4\u00a0400 ascari.\nIn gennaio 1894 venne sciolto il 1\u00ba Squadrone \"Asmara\", mentre il 9 marzo venne creata la Milizia mobile indigeni, con compiti presidiari, forte di 1\u00a0500 effettivi su sette compagnie (due ad Asmara, una a Cheren, una a Adi Ugri, una ad Agordat, una ad Archico, una a Saati).\nA Massaua il 23 novembre 1894 venne istituita la Compagnia milizia volontaria di Massaua su 4 plotoni, per un totale di 320 nazionali, impiegati in compiti di polizia interni alla citt\u00e0.\nNel febbraio 1895 furono costituiti il V Battaglione indigeni ed il VI Battaglione indigeni, seguiti a novembre dal VII e VIII Battaglione indigeni.\nDa notare che, quando venne ufficialmente costituita, nel 1908, la colonia della Somalia italiana con il proprio RCTC, per distinguere i \"battaglioni indigeni\" dei due corpi, essi assumevano rispettivamente la denominazione di \"Battaglione indigeni eritrei\" (o \"Battaglione eritreo\") e di \"Battaglione arabo-somalo\". Quando infine, dopo la conquista dell'Etiopia, venne proclamato l'Impero, tutti i battaglioni assunsero la denominazione di \"Battaglione coloniale\". In Libia a partire dal 1937, anno dell'annessione della colonia al territorio metropolitano italiano e della relativa estensione della cittadinanza a tutti i libici, la denominazione usata per i reparti di fanteria divent\u00f2 \"Battaglione fanteria libico\".\nIl 9 dicembre 1895, con lo scatenarsi della guerra d'Abissinia, il Regio corpo truppe coloniali d'Africa venne riordinato e potenziato, con 30 battaglioni di fanteria tre nazionali e 27 indigeni, 5 battaglioni di bersaglieri d'Africa, uno di alpini d'Africa, due batterie d'artiglieria a tiro rapido, 9 batterie artiglieria da montagna indigeni, una compagnia mortai, genio e sussistenza.\nIl 1\u00ba luglio 1896 a Cheren venne ricostituito il IV Battaglione indigeni \"Ambess\u00e0\", ovvero \"leoni\", in onore all'eroica resistenza del battaglione di Toselli sull'Amba Alagi. A dicembre venne costituito anche il 1\u00ba Nucleo meharisti, detto anche Plotone cammellieri, che per\u00f2 venne sciolto gi\u00e0 nel maggio dell'anno successivo. Solo nel 1911 vennero costituiti definitivamente i meharisti Guardie di frontiera, organizzati in un reparto cammellato ed in bande di commissariato del bassopiano occidentale.\nNel gennaio 1919 il RCTC eritreo sub\u00ec l'ultima grande riorganizzazione, su 5 zone militari, 8 battaglioni indigeni (ridotti a 6 nel 1920) ed una sezione mitragliatrici someggiata, uno squadrone cavalleria indigeni, tre batterie da montagna, due compagnie cannonieri, una compagnia costiera ed una del genio. L'organico venne fissato a 12\u00a0000 uomini.\nTale ordinamento ebbe tuttavia vita breve in quanto nel 1922 furono ricostituiti 11 battaglioni da inviare in Libia per le operazioni anti-guerriglia. Alla fine delle operazioni, nel 1931, quattro battaglioni rimasero comunque di presidio tra Tripolitania e Cirenaica.\nL'organico del battaglione nel 1931 si pass\u00f2 4 compagnie su 2 mezze compagnie e una sezione mitraglieri a tre compagnie ed una sezione mitraglieri. Il 17 dicembre fu inoltre costituita una terza compagnia cannonieri.\nNel 1935, in occasione della guerra d'Etiopia, il RCTC d'Eritrea forn\u00ec un intero corpo d'armata su due divisioni eritree, artiglieria, genio e cavalleria indigeni.\nAttivit\u00e0 operativa.\nGuerra d'Eritrea e rivolta Mahdista.\nGli scontri di confine con l'Impero etiope, che si opponeva alla continua espansione italiana, cominciati con l'assedio di Saati, erano continui e culminarono nella battaglia di Dogali, nella quale una colonna del \"Corpo speciale\", al comando del tenente colonnello Tommaso De Cristoforis, venne attaccata e decimata. Gli scontri continuarono fino al 1888, quando iniziarono i negoziati che avrebbero condotto, l'anno successivo, alla stipula del trattato di Uccialli.\nNel frattempo, la Guerra Mahdista che infuriava dal 1881 nel confinante Sudan tra Dervisci e anglo-egiziani, coinvolse anche l'Eritrea. Cacciati i reparti britannici ed egiziani, i ribelli mahdisti del Sudan iniziarono a cercare di aprirsi una via verso il Mar Rosso, penetrando nei confini colonia italiana. Il 27 giugno 1890 circa 2\u00a0000 dervisci, penetrati per una scorreria nel territorio del Beni Amer, vennero affrontati e sconfitti nella Prima battaglia di Agordat, presso il pozzo di Agordat, da due compagnie del I Battaglione indigeni.\nIl Regio corpo truppe coloniali (RCTC) ebbe il battesimo del fuoco gi\u00e0 cinque giorni dopo la sua costituzione. Il 16 giugno i mahdisti effettuarono un'incursione nella piana di Serobeti, a una giornata di marcia ad ovest di Agordat, territorio dei Barca, alleati dell'Italia e bacino di reclutamento di bande irregolari. Le forze italiane comandate dal capitano Stefano Hidalgo e dal tenente Michele Spreafico, che disponevano della 4\u00aa Compagnia del I Battaglione indigeni e 200 irregolari (soli 300 uomini in tutto), nella Battaglia di Serobeti sbaragliarono il nemico che ne aveva ben 900, comandati dall'emiro Ibrahim Massamil.\nNel dicembre del 1893 12\u00a0000 Dervisci marciarono nuovamente su Cassala. L'11 dicembre il colonnello Giuseppe Arimondi ordin\u00f2 che tutte le truppe del presidio di Cheren, due compagnie indigene del presidio di Asmara e la compagnia distaccata ad Az Teclesan, stessero pronte a partire. Mediante queste disposizioni, in meno di 3 giorni, si poterono riunire ad Agordat 7 compagnie di fanteria, i due squadroni, le due batterie, e le tre bande del Barca. Quando i mahdisti attaccarono il forte di Agordat (Seconda battaglia di Agordat), in tre ore furono messe in fuga dalle truppe di Arimondi, lasciando sul terreno oltre mille morti, tra i quali il loro comandante.\nNonostante la sconfitta ad Agordat, nel giugno 1894 i dervisci radunarono nuovamente intorno a Cassala circa 2\u00a0600 armati. Il 17 luglio il generale Oreste Baratieri, al comando di un Corpo d'operazione di 56 ufficiali, 41 nazionali di truppa, 16 jusbasci, 2\u00a0510 ascari, 146 cavalli, 248 muli e 183 cammelli, attacc\u00f2 la citt\u00e0 in mano ai dervisci (Battaglia di Cassala). Baratieri rinforz\u00f2 con due compagnie (la 2\u00aa e la 4\u00aa compagnia del III Battaglione) il II Battaglione con l'ordine di attaccare, che cos\u00ec pot\u00e9 sorprendere e rovesciare il nemico e gettarsi nell'accampamento e nella citt\u00e0. L'abitato venne occupato; gli ultimi combattimenti vennero effettuati tra le costruzioni, poi i dervisci rimasti si ritirarono velocemente, inseguiti dallo Squadrone \"Cheren\". Fu l'ultimo importante scontro della Guerra Mahdista, anche se le scaramucce di frontiera proseguirono costantemente negli anni seguenti, come il 22 febbraio 1896, quando il II Battaglione indigeni sconfisse 5\u00a0000 dervisci a Gulasit, a 20\u00a0km da Cassala, e il 3 aprile 1896 quando il II, III, VI, VII ed VIII Battaglione indigeni attaccarono per tre giorni consecutivi i dervisci presso Tucruf. Le operazioni contro i dervisci sarebbero terminate completamente solo il 19 dicembre 1897, dopo scontri a Sciagl\u00e8et e G\u00f9lsa, quando Cassala venne ceduta agli anglo-egiziani.\nIl ras Mangasci\u00e0 nel frattempo fomentava la rivolta delle trib\u00f9 eritree della regione dell'Acchel\u00e8-Guzai, che si ribellarono agli italiani sotto la guida del capo Batha Agos. I ribelli posero l'assedio al presidio italiano di Balai, ma vennero sconfitti da una colonna di soccorso guidata dal maggiore Pietro Toselli il 18 dicembre 1894, composta dalla 2\u00aa e 5\u00aa Compagnia del III Battaglione indigeni, 1\u00aa, 2\u00aa e 3\u00aa Compagnia del IV Battaglione indigeni e dalla Batteria artiglieria da montagna indigeni; nel breve combattimento Bath\u00e0 Agos rimase ucciso, e la rivolta venne presto domata. Baratieri ricevette quindi l'ordine di invadere la regione di Tigr\u00e8, feudo di Mangasci\u00e0, prendendo a pretesto l'appoggio da questi dato ai ribelli; nelle intenzioni del governo italiano, la conquista del Tigr\u00e8 avrebbe permesso di trattare da una posizione di forza con Menelik, oltre che ampliare i confini della colonia.\nIl Corpo di Spedizione di Barattieri era composto dal II, III e IV Battaglione indigeni, dalla 3\u00aa Compagnia milizia mobile indigeni, un plotone del 2\u00ba Squadrone cavalleria eritrea \"Cheren\" e dalle bande irregolari \"Okul\u00e8 Kusai\" e \"Sera\u00e8e\", supportati dalla 1\u00aa Batteria artiglieria da montagna indigeni. Il 12 gennaio 1895 le truppe italiane sconfissero i 12.000 guerrieri di Mangasci\u00e0 nella battaglia di Coatit, per poi inseguirli e disperderli nei pressi di Senaf\u00e8 il 14 gennaio seguente. Baratieri occup\u00f2 Adigrat tra il 25 e il 26 marzo, seguite dalle citt\u00e0 di Macall\u00e8 e Aksum; per l'aprile del 1895 gran parte del Tigr\u00e8 era ormai in mani italiane. Mangasci\u00e0 riusc\u00ec a sottrarsi alla cattura riparando presso Menelik ad Addis Abeba. A questo punto l'avanzata italiana si arrest\u00f2, e mentre le truppe si trinceravano sulle nuove posizioni.\nGuerra di Abissinia.\nL'invasione italiana del Tigr\u00e8, al di l\u00e0 delle conquiste territoriali, era andata a tutto vantaggio di Menelik: egli, che si era fatto incoronare negus dell'Abissinia con l'appoggio italiano (in cambio del trattato del 1889), ottenne cos\u00ec infatti la sottomissione di ras Mangasci\u00e0 e ras Alula. Questo diede a Menelik il pretesto per rompere il trattato di Uccialli e muovere guerra ai dispersi presidi italiani, dando cos\u00ec avvio alla guerra di Abissinia.\nIn ottobre il I ed il VI Battaglione indigeni avevano occupato l'Amba Alagi, rinforzati il mese successivo dal IV Battaglione indigeni, la 1\u00aa Batteria artiglieria da montagna indigeni e dalla Banda irregolare \"Sebhat\". Questa guarnigione di uomini, al comando del maggiore Pietro Toselli, il 7 dicembre 1895 venne attaccata (Battaglia dell'Amba Alagi) dalla colonna etiope di ras Mekonnen, forte di uomini, e quasi completamente annientata prima che potessero giungere i rinforzi di Arimondi.\nLa colonna di Arimondi e i superstiti dell'Amba Alagi rientrarono a Macall\u00e8, ma resosi conto della superiorit\u00e0 numerica degli etiopi, Arimondi decise di evacuare anche questa roccaforte e di ripiegare su Edag\u00e0 Amus, dove si stava riunendo il grosso delle forze italiane guidate dallo stesso Baratieri. A Macall\u00e8 venne lasciato il maggiore Giuseppe Galliano al comando di una guarnigione di 1.300 uomini tra ascari e nazionali, con il compito di tenere il pi\u00f9 a lungo possibile lo strategico forte di Enda Jesus. Pochi giorni dopo Macall\u00e8 venne occupata dell'esercito abissino guidato dallo stesso Menelik, che strinse d'assedio il forte; la posizione italiana era molto solida ma disponeva di scarse riserve di acqua, situazione aggravatasi dopo che il 7 gennaio 1896, gli etiopi assunsero il controllo anche del rifornimento d'acqua della piazzaforte rendendo cos\u00ec impossibile ogni ulteriore resistenza italiana. A quel punto venne indetta una tregua ed il ras Makonnen concesse, il 22 gennaio seguente, agli italiani di lasciare la fortificazione in armi, rientrando infine nelle linee italiane il 30 gennaio ad Aib\u00e0; Galliano ed i suoi ufficiali, trattenuti come ostaggi, vennero liberati quattro giorni dopo.\nDopo il fallimento di un tentativo di approccio diplomatico da parte del negus, l'esercito etiope si attest\u00f2 presso Adua, a pochi chilometri dalle posizioni italiane di Sauri\u00e0, rinforzato dalle bande irregolari \"Sebhat\" e \"Agos\" che disertarono e vennero ricacciate indietro da reparti del VI e VII Battaglione indigeni il 14 febbraio. In patria il capo del governo Francesco Crispi spingeva per una svolta nelle operazioni, inviando segretamente in colonia il generale Antonio Baldissera per sostituire Baratieri. Intanto quest'ultimo, pressato da Roma e su consiglio dei suoi generali, decise di muovere verso il campo etiope ad Adua con l'intenzione di obbligare il negus o a dare battaglia attaccando le truppe italiane schierate in posizione pi\u00f9 favorevole, o a cedere il campo e ritirarsi. La sera del 29 febbraio, le truppe italiane, divise in quattro brigate, si misero in marcia alla volta della conca di Adua. Il coordinamento e i collegamenti tra le varie unit\u00e0 erano pessimi, aggravati dalla scarsa conoscenza del terreno e dalla mancanza di mappe affidabili. All'alba del 1\u00ba marzo 1896, le brigate italiane si ritrovarono sparpagliate e scollegate tra di loro, offrendo all'esercito del negus l'opportunit\u00e0 di affrontarle una alla volta e di schiacciarle con il peso dei numeri. Nel pomeriggio la battaglia di Adua era terminata: l'esercito italiano era stato distrutto un pezzo alla volta, con la perdita di 6\u00a0000 uomini uccisi, 1\u00a0500 feriti e 3\u00a0000 presi prigionieri. I resti del corpo di spedizione vennero fatti ripiegare in Eritrea.\nGuerra italo-turca.\nFin dalle prime mosse della guerra di Libia, il generale Carlo Caneva, comandante del corpo di spedizione, aveva auspicato l'impiego di ascari eritrei, in virt\u00f9 delle caratteristiche del teatro libico Ci\u00f2 si concretizz\u00f2 dopo che gli italiani ebbero preso il controllo del Mar Rosso con la distruzione delle cannoniere turche a Kunfida. Il primo reparto eritreo sbarc\u00f2 a Tripoli il 9 febbraio 1912. I reparti giunti dall'Eritrea furono composti con i migliori elementi dei quattro storici battaglioni indigeni (il I Battaglione \"Turitto\", il II \"Hidalgo\", il III \"Galliano\" ed il IV Battaglione \"Toselli\"). Tra di essi vi era il maresciallo Hamed Mohamed, l'ascaro pi\u00f9 decorato del Regio Esercito.\nL'11 febbraio gli \u00e0scari eritrei e i meharisti libici del capitano Pollera sfilarono per le principali vie di Tripoli intonando il grido \"Allah! Italia!\" attirando una enorme folla di curiosi che si spieg\u00f2 sui lati della strada e che i carabinieri stentarono a trattenere.\nGli ascari fecero base nel campo trincerato di Ain Zara e da l\u00ec furono subito impiegati in ricognizioni a Tagiura e Gargamesh. Presto altri ascari furono arruolati anche tra i libici stessi anche se nel loro caso, almeno inizialmente, le famiglie furono trattenute \"come garanzia\" a Tripoli. Una delle azioni in cui maggiormente si specializzarono gli ascari eritrei era di raggiungere le posizioni turche ed individuata una vittima prenderla prigioniera e trasportarla entro le linee italiane.\nRiconquista della Libia.\nLa Libia divenne cos\u00ec colonia del Regno dal 1912. Tuttavia l'autorit\u00e0 italiana era ridotta ai centri urbani principali lungo la stretta fascia costiera. L'opera di \"riconquista\" dei territori libici formalmente italiani, ma di fatto in mano a gruppi locali autonomisti di varia natura, prese avvio nel 1922, dopo la conclusione della prima guerra mondiale, protraendosi poi fino al 1932. Nel 1922 furono quindi inviati in Libia ben 11 battaglioni indigeni eritrei, con una batteria di artiglieria da montagna indigena, in appoggio alle truppe del Regio Esercito ed alle Camicie Nere della Milizia Volontaria per la Sicurezza Nazionale.\nGuerra d'Etiopia: il Corpo d'Armata Eritreo.\nIl \"RCTC dell'Eritrea\" fu ovviamente in prima linea fin dai numerosi scontri di confine, preludio della guerra d'Etiopia. Quando il 3 ottobre 1935 inizi\u00f2 l'offensiva di De Bono, gli italiani schieravano 4 corpi d'armata nazionali ed un Corpo d'Armata Eritreo. Quest'ultimo, al comando del generale Alessandro Pirzio Biroli, era incentrato sulla 1\u00aa Divisione eritrea e la 2\u00aa Divisione eritrea, costituite all'uopo ognuna su due brigate di fanteria eritree, un raggruppamento di artiglieria eritreo, genio e servizi; a queste si aggiungevano due gruppi squadroni di \"Penne di falco\", artiglieria di corpo d'armata, mitraglieri e un battaglione nazionale di carri d'assalto.\nLe operazioni della guerra d'Etiopia furono le ultime del \"RCTC d'Eritrea\" in quanto tale, poich\u00e9 dopo la proclamazione dell'Impero fu fuso con quello della Somalia nelle Forze armate dell'Africa Orientale Italiana.\nUniformi e distintivi.\nL'uniforme degli ascari eritrei, dalla fondazione agli anni venti era composta dal tarbush in feltro con fiocco e fregio a seconda della specialit\u00e0 e ripetizione dei gradi; da un camicione bianco lungo fino al ginocchio; da un giubbetto a mezzavita in tela; pantaloni (\"senafil\u00f2\") stretti, al ginocchio; gambali in tela grezza chiusi lateralmente da 9 bottoncini; fascia distintiva (\"etag\u00e0\") di lana colorata, lunga 2,5 metri e larga 40\u00a0cm. Il colore della fascia, ripreso anche sul fiocco del tarbush, identificava i reparti: era rossa nel I Battaglione, azzurra nel II, cremisi nel III, nera nel IV, scozzese per il V, verde per il VI, bianco per il VII e giallo per l'VIII Battaglione. Con l'aumento dei reparti aumentarono le combinazioni di colori, a strisce verticali, orizzontali e, per gli squadroni cavalleria indigeni, scozzesi; per questi ultimi la fascia decorava anche il tarbush, insieme ad una penna di falco. Gli stessi colori erano ripresi sulla filettatura delle controspalline degli ufficiali nazionali che guidavano i reparti.\nDagli anni venti l'uniforme sub\u00ec un'evoluzione simile a quella coloniale di nazionali, in tela bianca o cachi, fermo restando il sistema delle fasce distintive. Le fasce mollettiere o i gambali erano spesso indossati sui piedi nudi: infatti, nel rispetto della tradizione, le calzature erano facoltative. Quando presenti potevano essere costituite sia da sandali che da scarponi o stivali d'ordinanza.\nI gradi ed i distintivi erano portati su un triangolo di panno nero sulla spalla e sul tarbush.\nOnorificenze.\nRegio Corpo Truppe Coloniali dell'Eritrea\nRegio Corpo Truppe Coloniali dell'Eritrea"}
{"id": "4718127", "revid": "1048993", "url": "https://it.wikipedia.org/wiki?curid=4718127", "title": "Maria Dominiani", "text": "Biografia.\nEsordisce sullo schermo nel film \"Joe il rosso\" diretto nel 1936 da Raffaello Matarazzo, nel quale ricopre il ruolo di Ziska, la \"pupa del gangster\". L'anno successivo recita nel film \"Lasciate ogni speranza\" diretto da Gennaro Righelli, nella parte di Assunta.\nNel 1938 appare nel film \"Chi \u00e8 pi\u00f9 felice di me?\" diretto da Guido Brignone nel ruolo di Lily. Il 1939 \u00e8 il suo anno pi\u00f9 prolifico: prende infatti parte a ben quattro pellicole, tra cui \"Piccolo hotel\" di Piero Ballerini, presentato anche alla Mostra di Venezia nell'agosto di quello stesso anno.\nNegli anni Quaranta appare in alcune pellicole, tra cui \"Finalmente soli\" di Giacomo Gentilomo del 1942 e \"Senza una donna\" di Alfredo Guarini nel 1943. Si dedica anche al teatro di variet\u00e0 e alla rivista, partecipando tra l'altro, nel 1941, a \"\u00c8 bello qualche volta andare a piedi\" di Michele Galdieri.\nNel periodo di breve, massimo successo dell'attrice, il quindicinale \"Cinema\" dedic\u00f2 alla Dominiani la copertina del numero 121 del 10 luglio 1941. Nel 1944 viene incarcerata per alcuni mesi assieme alla poetessa e scrittrice Cornelia Tanzi, accusate di aver collaborato con i tedeschi durante il regime fascista, ma scarcerate perch\u00e9 non c'erano prove a loro carico.\nNegli anni cinquanta si occupa di organizzare spettacoli teatrali, e prende anche parte, come soubrette, alla rivista \"Scale\". Recita inoltre in ruoli minori in qualche film fino al 1961, anno in cui parteciper\u00e0 al drammatico \"Giorno per giorno disperatamente\" di Alfredo Giannetti, ultima sua apparizione."}
{"id": "4718128", "revid": "599013", "url": "https://it.wikipedia.org/wiki?curid=4718128", "title": "Suore del Santo Angelo custode", "text": "Le Suore del Santo Angelo Custode (in spagnolo \"Hermanas del Angel de la Guarda\") sono un istituto religioso femminile di diritto pontificio: le suore di questa congregazione pospongono al loro nome la sigla S.A.C.\nStoria.\nLe origini della congregazione risalgono alla scuola aperta nel 1833 a Quillan dal sacerdote Louis-Antoine Ormi\u00e8res: chiese a Gabriel Deshayes di inviare una comunit\u00e0 di suore dell'istruzione cristiana, ma la richiesta non pot\u00e9 essere accolta immediatamente.\nIl 3 dicembre 1839 Julienne-Marie Lavrillouz, insieme con due compagne e con il consenso di Deshayes, lasci\u00f2 le suore dell'istruzione cristiana e part\u00ec per Quillan, dove diede inizio alla nuova congregazione.\nInizialmente la comunit\u00e0 di Quillan figur\u00f2 come filiale dell'istituto di Saint-Gildas-des-Bois, ma con decreto di Napoleone III dell'11 dicembre 1852 fu riconosciuta come congregazione autonoma; nel 1859 la casa-madre fu trasferita a Montauban.\nLe suore si diffusero rapidamente in tutto il Mezzogiorno della Francia assumendo la direzione di scuole e asili; nel 1861 fondarono la loro prima missione in Ecuador e nel 1863, insieme coi i missionari del seminario di Lione, raggiunsero il Dahomey.\nQuando le leggi anticongregazioniste non consentirono pi\u00f9 alle religiose di operare liberamente in Francia, l'istituto si trasfer\u00ec in Spagna, dove era presente dal 1864, e nel 1922 vi venne stabilita anche la casa generalizia.\nLa congregazione ricevette il pontificio decreto di lode il 10 maggio 1895 e l'approvazione definitiva da parte della Santa Sede il 27 agosto 1902; le sue costituzioni furono approvate temporaneamente il 18 dicembre 1934 e definitivamente l'11 maggio 1942.\nAttivit\u00e0 e diffusione.\nLe suore si dedicano all'istruzione e all'educazione cristiana della giovent\u00f9 e all'assistenza agli ammalati in ospedali e a domicilio.\nSono presenti in Europa (Francia, Germania, Italia, Spagna), nelle Americhe (Colombia, Ecuador, El Salvador, Messico, Nicaragua, Stati Uniti d'America, Venezuela), in Africa (Costa d'Avorio, Guinea Equatoriale, Mali) e in Giappone; la sede generalizia \u00e8 a Madrid.\nAlla fine del 2008 la congregazione contava 523 religiose in 90 case."}
{"id": "4718129", "revid": "300067", "url": "https://it.wikipedia.org/wiki?curid=4718129", "title": "Erving Walker", "text": ""}
{"id": "4718130", "revid": "62056436", "url": "https://it.wikipedia.org/wiki?curid=4718130", "title": "Locomotive MMO 1-4", "text": ""}
{"id": "4718131", "revid": "62056433", "url": "https://it.wikipedia.org/wiki?curid=4718131", "title": "Suore del Santo Angelo Custode", "text": ""}
{"id": "4718133", "revid": "62056478", "url": "https://it.wikipedia.org/wiki?curid=4718133", "title": "Locomotive MMO 21-23", "text": ""}
{"id": "4718137", "revid": "2036644", "url": "https://it.wikipedia.org/wiki?curid=4718137", "title": "Thai League 4", "text": "La Thai League 4 (\u0e40\u0e2d\u0e44\u0e2d\u0e40\u0e2d\u0e2a \u0e25\u0e35\u0e01\u0e20\u0e39\u0e21\u0e34\u0e20\u0e32\u0e04 \u0e14\u0e34\u0e27\u0e34\u0e0a\u0e31\u0e19 \u0e52) \u00e8 il quarto livello del calcio in Thailandia. Attualmente comprende 84 squadre suddivise in sei gironi su base geografica.\nLe prime di ogni girone alla fine del campionato partecipano ai play-off promozione divise in due gironi. Vengono promosse in Thai League 3 le prime due dei due gironi."}
{"id": "4718138", "revid": "62056565", "url": "https://it.wikipedia.org/wiki?curid=4718138", "title": "Sakhir", "text": ""}
{"id": "4718139", "revid": "1124164", "url": "https://it.wikipedia.org/wiki?curid=4718139", "title": "Santuario dell'Assunta (Morbegno)", "text": "Il santuario dell'Assunta sorge a Morbegno e rappresenta una felice matrimonio di arte rinascimentale (esterno) e arte barocca (interno).\nL'esterno - il cui aspetto si deve agli interventi operati intorno al 1503 da Giovanni Antonio Amadeo e dai suoi allievi (tra i quali Tommaso Rodari), che applicarono lo stile del rinascimento lombardo - si presenta in tutta la sua sobria eleganza; la facciata \u00e8 ingentilita dal portale del Rodari e dallo splendido rosone fiammato. Il campanile rialzato in epoca barocca con i suoi 51 metri di altezza \u00e8 il pi\u00f9 alto della citt\u00e0; ai piedi della torre campanaria trova posto il settecentesco ossario decorato con scene macabre nella seconda met\u00e0 del XVIII secolo. L'interno \u00e8 un vero scrigno. Trionfa su tutto la splendida ancona dedicata Assunta lignea degli anni 1516-1519, opera degli intagliatori Tiburzio Del Maino e Giovan Angelo e dei pittori Gaudenzio Ferrari e Fermo Stella, vero e proprio capolavoro di arte lignea a livello europeo vanta nella predella raffigurazioni direttamente tratte da alcune incisioni di Albrecht D\u00fcrer. Degni di nota sono poi l'altare delle Reliquie che conserva all'interno di un ricco reliquiario a teca le spoglie di San Prospero, una tela di Gaudenzio Ferrari raffigurante la \"Nativit\u00e0 della Vergine\" e un quadro secentesco copia da Luca Giordano. Il santuario presenta inoltre un diffuso ciclo di affreschi di squisito gusto barocchetto opera di Pietro Bianchi detto il Bustini, Giuseppe Prina (o Brina) e del morbegnese Giovan Pietro Romegialli. "}
{"id": "4718142", "revid": "1573940", "url": "https://it.wikipedia.org/wiki?curid=4718142", "title": "Agapanthia maculicornis", "text": "Agapanthia maculicornis () \u00e8 un coleottero appartenente alla famiglia Cerambycidae."}
{"id": "4718143", "revid": "580", "url": "https://it.wikipedia.org/wiki?curid=4718143", "title": "Pitagora e il pitagorismo", "text": ""}
{"id": "4718153", "revid": "62056854", "url": "https://it.wikipedia.org/wiki?curid=4718153", "title": "Locomotive FBC 11 e 12", "text": ""}
{"id": "4718154", "revid": "773636", "url": "https://it.wikipedia.org/wiki?curid=4718154", "title": "Desco", "text": ""}
{"id": "4718156", "revid": "1223843", "url": "https://it.wikipedia.org/wiki?curid=4718156", "title": "Il re (opera)", "text": "Il re \u00e8 un'opera di Umberto Giordano su libretto di Giovacchino Forzano. Fu rappresentata per la prima volta al Teatro alla Scala di Milano il 12 gennaio 1929. Lo spettacolo ebbe un successo \u00abpieno, caldo, vivissimo\u00bb.\nQuest'opera venne scritta espressamente per Toti Dal Monte, celebre soprano di coloratura. Dal Monte esegu\u00ec l'opera numerose volte nel corso della sua carriera, ma dopo il suo ritiro il lavoro cadde velocemente nell'oscurit\u00e0. Si ricordano anche le interpretazioni di Maria Caniglia e Lina Pagliughi Nel dicembre del 1949 Arturo Toscanini, che era stato direttore della premi\u00e8re, esegu\u00ec la breve \"Danza del moro\" durante un concerto radiofonico con la NBC Symphony Orchestra.\nTrama.\n\"Nel Settecento. - In un paese dove c'era un Re.\"\nRosalina \u00e8 fidanzata con Colombello, ma una credenza superstiziosa la convince che diventer\u00e0 regina. Rompe il fidanzamento e inutilmente tutti cercano di farla tornare in s\u00e9. Sar\u00e0 lo stesso re, in visita al villaggio di Rosalina, a ricongiungerla con Colombello, mostrandosi alla giovane nel suo vero aspetto di vecchio cadente e facendo rinascere in lei l'amore perduto."}
{"id": "4718161", "revid": "28592", "url": "https://it.wikipedia.org/wiki?curid=4718161", "title": "Caspano", "text": ""}
{"id": "4718162", "revid": "228587", "url": "https://it.wikipedia.org/wiki?curid=4718162", "title": "Repentigny", "text": ""}
{"id": "4718170", "revid": "1226", "url": "https://it.wikipedia.org/wiki?curid=4718170", "title": "Notorious! - L'amante perduta", "text": ""}
{"id": "4718174", "revid": "339392", "url": "https://it.wikipedia.org/wiki?curid=4718174", "title": "Fanti dell'aria", "text": ""}
{"id": "4718176", "revid": "415140", "url": "https://it.wikipedia.org/wiki?curid=4718176", "title": "Sbarco all'Anzac Cove", "text": ""}
{"id": "4718194", "revid": "149485", "url": "https://it.wikipedia.org/wiki?curid=4718194", "title": "Andrew Campbell", "text": "Andrew Campbell pu\u00f2 riferirsi a:"}
{"id": "4718195", "revid": "287204", "url": "https://it.wikipedia.org/wiki?curid=4718195", "title": "Stanley Lane-Poole", "text": "Suo zio era Edward William Lane.\nBiografia.\nLane-Poole ha lavorato dal 1874 al 1892 al British Museum, e in seguito \u00e8 andato in Egitto per effettuare ricerche di archeologia egizia. Dal 1897 al 1904 ha tenuto la cattedra di professore di studi arabici al Trinity College di Dublino.\n\u00c8 stato insignito nel 1900 con la medaglia della Royal Numismatic Society.\nLa sua opera principale, \"History of Egypt in the Middle Ages\" (Storia d'Egitto nel Medio Evo) del 1901 (ristampata pi\u00f9 volte), \u00e8 inclusa nella storia dell'Egitto (\"A History of Egypt\") a cura di William Matthew Flinders Petrie."}
{"id": "4718196", "revid": "217830", "url": "https://it.wikipedia.org/wiki?curid=4718196", "title": "Gran Premio motociclistico della Malesia 2013", "text": "Il Gran Premio motociclistico della Malesia 2013 \u00e8 stato il quindicesimo Gran Premio della stagione 2013. Le gare si sono disputate il 13 ottobre 2013 presso il circuito di Sepang. Nelle tre classi i vincitori sono stati: Dani Pedrosa in MotoGP, Esteve Rabat in Moto2 e Luis Salom in Moto3.\nMotoGP.\nDopo dieci gare consecutive senza salire sul gradino pi\u00f9 alto del podio, Dani Pedrosa con la Honda RC213V del team Repsol Honda ritorna a vincere, ottenendo in questo modo la sua personale terza vittoria stagionale, la venticinquesima in MotoGP e quarantottesima della sua carriera nel motomondiale.\nSecondo sul traguardo si classifica il compagno di squadra di Pedrosa, Marc M\u00e1rquez, con Jorge Lorenzo terzo, che completa l'ennesimo podio stagionale tutto composto da piloti di nazionalit\u00e0 spagnola. Aleix Espargar\u00f3 si conferma ancora una volta il miglior pilota della categoria CRT con la ART del team Power Electronics Aspar.\nCon i risultati di questo GP, M\u00e1rquez, primo in classifica piloti con 298 punti, consolida la sua leadership con 43 punti di vantaggio su Lorenzo (secondo in classifica con 255 punti) e 54 di vantaggio su Pedrosa.\nStefan Bradl non prende parte alla gara a causa della frattura della caviglia destra a seguito di una caduta avvenuta durante le prove libere.\nMoto2.\nCon la gara accorciata a soli 12 giri (rispetto ai 19 previsti), a causa dell'interruzione per la bandiera rossa esposta al primo giro per un incidente che ha visto coinvolti Axel Pons, Fadli Immammuddin, Ezequiel Iturrioz, Zaqhwan Zaidi e Decha Kraisart, lo spagnolo Esteve Rabat porta a compimento la terza vittoria stagionale ed in carriera nel motomondiale, dopo essere risultato il pi\u00f9 veloce anche nelle prove di qualificazione. Secondo in questa gara Pol Espargar\u00f3, compagno di squadra di Rabat nel team Tuenti HP 40, con Thomas L\u00fcthi terzo con la Suter MMX2 del team Interwetten Paddock.\nLa situazione nel campionato piloti vede Scott Redding del team Marc VDS Racing, primo in classifica con 224 punti ma solo settimo in questa gara, perdere 11 punti da Espargar\u00f3, con lo spagnolo che adesso si trova a 215 punti totali, quindi a sole nove lunghezze dal pilota britannico, con Rabat terzo ma lontano 28 punti dal primo posto.\nCon la vittoria ottenuta in questa gara da Rabat, la Kalex ottiene per la prima volta nella sua storia il titolo mondiale costruttori nella classe Moto2 con tre gare d'anticipo rispetto al termine del campionato, interrompendo una serie di tre titoli consecutivi della Suter.\nDa segnalare in questo GP la presenza di tre piloti sostitutivi che prendono il posto di colleghi infortunati, con Gino Rea, che in questa stagione ha gi\u00e0 corso in sette occasioni come wild card, che prende parte a questa gara sostituendo Alberto Moncayo, mentre \u00e8 Zaqhwan Zaidi il sostituto di Randy Krummenacher, con Fadli Immammuddin ingaggiato dal team JiR Moto2 per sostituire Mike Di Meglio. In occasione di questa gara vengono assegnate a Decha Kraisart e Hafizh Syahrin delle wildcard.\nAnthony West nel Gran Premio di Francia 2012 era risultato positivo a controlli antidoping, per tale motivo il 31 ottobre 2012 dopo il GP d'Australia \u00e8 stata presa la decisione di annullare il risultato ottenuto in Francia e di squalificarlo per un mese, cosa che non gli ha permesso di partecipare all'ultima tappa del campionato 2012, a valencia. In seguito, il 28 novembre 2013, vengono annullati tutti i suoi risultati ottenuti nei 17 mesi successivi al GP di Francia della stagione precedente, fra cui quello di questa gara.\nMoto3.\nLuis Salom con la KTM RC 250 GP del team Red Bull KTM Ajo ottiene la sua settima affermazione stagionale, nona della sua carriera nel motomondiale, ritornando in questo modo alla vittoria dopo le ultime due gare dove non era salito neanche sul podio.\nSecondo per soli 69 millesimi si classifica \u00c1lex Rins, con il portoghese Miguel Oliveira con la Mahindra MGP3O terzo, che realizza il suo primo podio stagionale ma anche il primo storico podio nel motomondiale per la casa costruttrice indiana Mahindra.\nPer quel che concerne il campionato mondiale piloti, Salom mantiene il primo posto portandosi a 284 punti totali, con Rins secondo a meno 14 lunghezze e terzo Maverick Vi\u00f1ales, 5\u00ba in questa gara, con 26 punti di distacco dal capo-classifica.\nPrimo punto della sua carriera nel motomondiale per la pilota spagnola Ana Carrasco, era da 12 anni che una donna non faceva segnare punti nel motomondiale, da quando la tedesca Katja Poensgen concluse 14\u00aa il GP d'Italia del 2001.\nAizat Malik e Hafiq Azmi corrono questa gara tramite l'assegnazione di wildcard."}
{"id": "4718199", "revid": "1305772", "url": "https://it.wikipedia.org/wiki?curid=4718199", "title": "Discografia di Ariana Grande", "text": "La discografia di Ariana Grande, cantautrice pop/R&amp;B statunitense, comprende sei album in studio, una raccolta, due EP, un album dal vivo, oltre cinquanta singoli e oltre trenta video musicali."}
{"id": "4718201", "revid": "1494169", "url": "https://it.wikipedia.org/wiki?curid=4718201", "title": "Ian Hamilton", "text": ""}
{"id": "4718203", "revid": "1543377", "url": "https://it.wikipedia.org/wiki?curid=4718203", "title": "Ectima contagioso", "text": "L'ectima contagioso (dal greco \"ekthyma\", \"pustola\"), noto anche come dermatite pustolare contagiosa, bocca crostosa, o Orf (\"bestiame\", in inglese antico), \u00e8 una malattia esantematica virale, causata dal virus Orf, che appartiene al genere Parapoxvirus della famiglia dei Poxvirus, che si verifica principalmente in ovini e caprini ma pu\u00f2 occasionalmente interessare l'uomo.\n\u00c8 quindi una zoonosi, che pu\u00f2 essere trasmessa in particolare alle persone che vengono in contatto con gli animali infetti (agnelli, pecore, montoni, capre), come pastori, veterinari. Il virus pu\u00f2 sopravvivere nel terreno per almeno sei mesi. Una volta contratta la malattia conferisce immunit\u00e0 permanente.\nEctima contagioso nell'uomo.\nL'Orf \u00e8 una tipica zoonosi, e l'essere umano pu\u00f2 contrarre questa malattia attraverso il contatto diretto con le pecore e le capre infette o con materiale contagiato (fomiti) con il virus Orf. La malattia \u00e8 stata riscontrata solo nell'uomo caucasico.\nStoria.\nLe prime segnalazioni della malattia nell'uomo risalgono al XVI secolo., ma \u00e8 stato solo verso la fine de XIX secolo e gli inizi del XX che alcuni dermatologi (Hansen (1879), Hatziolos (1929), Peterkin (1937), Schoch (1939)) descrivono accuratamente le lesioni e la condizione, ormai riconosciuta come molto comune, se non endemica, in molte localit\u00e0 rurali dedite alla pastorizia. Per quanto raramente, tuttavia vi sono segnalazioni della malattia anche in aree periferiche di grandi citt\u00e0.\nSegni e sintomi.\nDopo un periodo di incubazione variabile fra 3 e 7 giorni, l'infezione iniziale provoca localmente la comparsa di una papula indolore, di colore rosso scuro. La sede di comparsa pi\u00f9 frequente \u00e8 rappresentata dalle dita, essendo pi\u00f9 facile che sia questa zona corporea ad essere venuta in contatto con una lesione presente sulla bocca, oppure altrove, in un giovane animale.\nSuccessivamente, entro 14 giorni, si sviluppa un nodulo di circa 10\u00a0mm di diametro, che con il tempo pu\u00f2 crescere fino ad un massimo di 2-3 centimetri.\nLa zona centrale della lesione tende a essere depressa, talvolta coperta da una membrana biancastra.\nIn caso di rottura di questa membrana, ed in una lesione in fase iniziale, \u00e8 possibile notare la fuoriuscita di un liquido di aspetto sieroso. Nelle lesioni pi\u00f9 datate il contenuto appare di tipo caseoso. \nLe sedi infette possono includere le dita, mano, braccio, viso.\nCuriosamente sono state segnalate localizzazioni anche a livello del pene: con ogni probabilit\u00e0 si tratta di una trasmissione dell'infezione dalla mano, avvenuta durante la minzione.\nDi conseguenza, \u00e8 importante osservare una buona igiene personale e indossare i guanti quando si trattano animali infetti. \nIl nodulo-papula pu\u00f2 persistere per un periodo di tempo variabile dalle 7 alle 10 settimane e si risolve spontaneamente.\nLe lesioni possono essere singole o talvolta multiple, e spesso evolvono verso una forma localmente purulenta, ma tendenzialmente non si accompagnano a sintomi sistemici.\nOccasionalmente \u00e8 possibile riscontrare una linfoadenite associata, quasi sempre correlata ad infezione secondaria. \nEctima contagioso \u00e8 una condizione rara e per tale motivo pu\u00f2 essere difficile da diagnosticare. \nNon sono stati segnalati casi di trasmissione tra esseri umani.\nStoria naturale.\nMentre l'ectima contagioso nella stragrande maggioranza dei casi \u00e8 di solito una malattia benigna e autolimitante, nell'ospite immunocompromesso pu\u00f2 essere molto aggressiva, progressiva e addirittura mortale.\nL'eventuale interessamento oculare, anche in individui con un normale sistema immunitario, pu\u00f2 determinare lesioni gravi e permanenti.\nDiagnosi.\nI medici che hanno avuto occasione di vedere almeno una volta la condizione tendono a riconoscerla facilmente, soprattutto se la raccolta anamnestica mette in evidenza una storia di contatto con agnelli infetti, oppure \u00e8 possibile prendere direttamente visione dell'animale.\n\u00c8 possibile isolare il virus in specifiche colture tissutali. Il virus stesso pu\u00f2 essere rapidamente individuato facendo ricorso alla microscopia elettronica di lesioni crostose oppure di materiale bioptico.\nTrattamento.\nIl trattamento \u00e8 esclusivamente topico.\nCidofovir alla concentrazione dell'1% di principio attivo \u00e8 stato utilizzato con successo in alcuni pazienti con malattia progressiva e negli stessi animali.\nIl ricorso ad antibiotici, sulfamidici oppure beta lattamine ad ampio spettro, non ha alcun effetto sulla malattia di base, mentre pu\u00f2 rendersi necessario per il controllo delle infezioni secondarie.\nEctima contagioso negli ovini e caprini.\nLa malattia \u00e8 nota dalla fine del XIX secolo ed \u00e8 stata riportata in molte aree in cui si allevano ovini o caprini, in Europa, Medio Oriente, Stati Uniti, Africa, Asia, Sud America, Canada, Nuova Zelanda e Australia.\nL'orf si diffonde attraverso fomiti e contatto diretto. \nIn alcuni ambienti l'infezione pu\u00f2 propagarsi a causa dei graffi da cardi che affliggono gli animali.\nI sintomi includono papule e pustole sulle labbra e sul muso, meno comunemente nella bocca dei giovani agnelli e sulle palpebre. Possono essere colpite anche le zampe e le mammelle delle pecore. Le lesioni progrediscono verso spesse croste, che talvolta sanguinano. \nLe lesioni da orf nelle bocche di agnelli possono impedire l'allattamento e causare perdita di peso. Possono inoltre infettare la mammella della pecora madre, quindi, potenzialmente portare allo sviluppo di mastiti.\nLe pecore sono inclini alla reinfezione. A volte l'infezione pu\u00f2 essere estesa e persistente, in particolare se, per qualche motivo, l'animale non produce una risposta immunitaria.\nEsiste un vaccino vivo (codice ATC: QI04 AD01) composto da materiale proveniente dalle croste e, di solito, viene dato a pecore all'et\u00e0 di due mesi. Viene riservato solo agli agnelli ed unicamente in presenza di un focolaio epidemico.\nIl vaccino pu\u00f2 causare malattie negli esseri umani.\nNegli ovini e caprini le lesioni appaiono per lo pi\u00f9 in prossimit\u00e0 dell'attaccatura del pelo e altrove sulle labbra e sul muso.\nIn alcuni casi le lesioni appaiono all'interno e sulle narici, intorno agli occhi, sulla coscia, vulva, mammella e sull'ascella. \nIn rari casi, che coinvolgono soprattutto i giovani agnelli, le lesioni si trovano sulla lingua, gengive, palato e l'esofago. \nRaramente, ma esistono segnalazioni di lesioni del rumine. \nIn un caso, \u00e8 stato dimostrato che una grave forma di virus orf in corso di un focolaio epidemico aveva coinvolto il tratto gastrointestinale, i polmoni, il cuore, cos\u00ec come la cavit\u00e0 buccale, guance, lingua e le labbra.\nIn un altro caso particolarmente grave \u00e8 stato riportato l'interessamento del faringe, lesioni genitali ed infezione degli zoccoli: queste ultime hanno portato l'animale alla claudicazione e, in alcuni casi, allo sfaldamento dello zoccolo.\nTipicamente il disturbo nelle pecore si risolve entro una settimana o poco pi\u00f9, e la malattia fa il suo corso senza particolari problemi.\nI custodi delle pecore ed i pastori possono aiutare l'animale applicando uno spray antibiotico sulle croste di maggiori dimensioni, verificando che gli agnelli infettati ricevano latte a sufficienza dalla madre e separando gli animali infetti da quelli sani per rallentare la trasmissione della malattia.\n\u00c8 consigliabile che tutti coloro che debbono manipolare gli animali infetti indossino dei guanti monouso per evitare contaminazioni e di auto-infettarsi.\nSi deve richiedere la consulenza di un veterinario se vi \u00e8 il rischio di una diagnosi errata e si ha il sospetto che si tratti invece di una condizione pi\u00f9 grave."}
{"id": "4718204", "revid": "62057926", "url": "https://it.wikipedia.org/wiki?curid=4718204", "title": "The Yen", "text": ""}
{"id": "4718205", "revid": "1647404", "url": "https://it.wikipedia.org/wiki?curid=4718205", "title": "Essence", "text": ""}
{"id": "4718207", "revid": "62057951", "url": "https://it.wikipedia.org/wiki?curid=4718207", "title": "The Elizabethans", "text": ""}
{"id": "4718209", "revid": "1993636", "url": "https://it.wikipedia.org/wiki?curid=4718209", "title": "Henry Elliot", "text": "Biografia.\nNato a Ginevra dal politico inglese Gilbert Elliot-Murray-Kynynmound, II conte di Minto e da Maria Brydone, figlia di Patrick Brydone, Elliot ricevette un'educazione adatta al suo ceto sociale: studi\u00f2 infatti all'Eton College e al Trinity College di Cambridge, anche se non consegu\u00ec mai la laurea. Malgrado questo, Elliot lavor\u00f2 dal 1836 al 1839 come aiutante di campo e segretario privato si Sir John Franklin, governatore della Tasmania, mentre nel 1840 entr\u00f2 come impiegato al Foreign Office, presso il Ministero degli Esteri. Inizi\u00f2 la sua carriera diplomatica l'anno dopo, quando fu nominato addetto diplomatico presso l'ambasciata inglese a San Pietroburgo; segretario di legazione a L'Aia nel 1848 e a Vienna nel 1853, Elliot divenne ambasciatore del Regno Unito in Danimarca, stabilendosi a Copenaghen nel 1858. L'anno seguente fu nominato dal primo ministro Palmerston ambasciatore a Napoli, presso la corte del re delle Due Sicilie Francesco II. In questa veste, il diplomatico cerc\u00f2 di persuadere il sovrano a concedere riforme costituzionali e democratiche al fine di modernizzare il Regno e a metterlo a riparo dai venti rivoluzionari. Ma, quando nel 1860 sopraggiunse la Spedizione dei Mille, Elliot parteggi\u00f2 apertamente per Garibaldi, seguendo le direttive di Palmerston, grande fautore dell'unit\u00e0 d'Italia. Lo si vide quando, prima della partenza di Francesco II da Napoli il 6 ottobre 1860, a causa dell'avanzata garibaldina sulla capitale, al ricevimento di commiato delle rappresentanze diplomatiche, egli non presenzi\u00f2, insieme all'ambasciatore francese e piemontese. Quando Garibaldi entr\u00f2 nella citt\u00e0 partenopea, Elliot us\u00f2 tutta la sua influenza per indurre il generale a non marciare su Roma e a non esportare la rivoluzione fuori dai confini del Regno. Ambasciatore ad Atene nel 1862, l'anno dopo Elliot torn\u00f2 in Italia, venendo accreditato come ambasciatore presso il Regno d'Italia: in tale veste si stabil\u00ec prima a Torino, poi, nel 1865 a Firenze, dove la capitale fu spostata in seguito alla Convenzione di settembre con la Francia. Dopo l'esperienza italiana, Elliot fu nominato ambasciatore presso la Sublime Porta a Istanbul (1867), riprendo questo incarico per dieci anni. In questo periodo partecip\u00f2 alla Conferenza di Costantinopoli nel dicembre del 1876, voluta dalle potenze occidentali (Francia, Russia, Inghilterra, Germania, Austria e Italia) in merito alla questione della Bulgaria, dove i turchi avevano commesso delle atrocit\u00e0 contro la popolazione civile. Elliot sostenne una linea filo - turca, sostenendo, gi\u00e0 in un dispaccio inviato a Londra il 4 settembre 1876, che \"gli interessi inglesi nella prevenzione del cambiamento nell'Impero turco non sono stati influenzati dalla questione se erano 10.000 o 20.000 persone che perirono nella soppressione\". Come conseguenza di questo pragmatismo, Elliot divenne molto impopolare in patria, tanto che nel 1877 fu trasferito all'ambasciata inglese a Vienna, dove rimase fino al 1884. Rientrato in Inghilterra, Elliot si ritir\u00f2 a vita privata, morendo il 30 marzo 1907 nella sua casa di Ardigton House, a 89 anni."}
{"id": "4718210", "revid": "123786770", "url": "https://it.wikipedia.org/wiki?curid=4718210", "title": "\u00c1lvaro Arroyo", "text": "Carriera.\nClub.\nHa debuttato nella massima serie del campionato spagnolo con il . Il 3 giugno 2015 la societ\u00e0 iberica annuncia che non rinnover\u00e0 il contratto in scadenza del difensore, lasciandolo cos\u00ec svincolato."}
{"id": "4718212", "revid": "300067", "url": "https://it.wikipedia.org/wiki?curid=4718212", "title": "Breeze Milano", "text": ""}
{"id": "4718213", "revid": "287204", "url": "https://it.wikipedia.org/wiki?curid=4718213", "title": "Alvaro Arroyo", "text": ""}
{"id": "4718214", "revid": "288300", "url": "https://it.wikipedia.org/wiki?curid=4718214", "title": "\u00c1lvaro Arroyo Mart\u00ednez", "text": ""}
{"id": "4718216", "revid": "62058044", "url": "https://it.wikipedia.org/wiki?curid=4718216", "title": "Maschera di Anonymous", "text": ""}
{"id": "4718219", "revid": "767487", "url": "https://it.wikipedia.org/wiki?curid=4718219", "title": "Stefano Zirilli", "text": "Nel 1821 intraprende a Napoli nel Collegio di Caravaggio gli studi letterari, poi nel 1825 viene ammesso al Collegio Militare dell'Annunziatella. Nel 1832 diventa Ufficiale del Genio e nel 1840 \u00e8 promosso Luogotenente in 1\u00b0 nel Corpo del Genio. Nel 1844 gli viene conferita l'onorificenza di vice presidente dall'Istituto d'Africa di Parigi. \nNel 1846 diventa Sindaco di Milazzo e nella rivoluzione del 1848 viene proclamato Presidente del Comitato della guerra. Chiamato a Palermo, dal Governo di Sicilia, nel Ministero della Guerra riorganizz\u00f2 l'esercito nazionale e fond\u00f2 una Scuola Militare per Allievi Ufficiali di tutte le armi, cre\u00f2 e diresse un giornale militare. Nel dicembre del 1848 fu nominato Direttore del Genio e della Scuola Militare, nel 1849 fu nominato Colonnello Ispettore del Genio. \nDopo la fine della rivoluzione ritorna a Milazzo. Nel dicembre del 1849 viene arrestato a Messina e condotto in prigione nel forte del Salvatore, resta prigioniero a Milazzo fino al 1855. Dopo la sua scarcerazione fu nominato Ispettore Generale dei Ponti e delle Strade. \nIl 1\u00ba maggio del 1860 \u00e8 acclamato Presidente del Comitato segreto anti borbonico. Con l'arrivo di Garibaldi in Sicilia Giacomo Medici gli conferisce pieni poteri per trattare la resa della piazzaforte di Milazzo. Dopo l'avvenuta Unit\u00e0 d'Italia si dedica alla creazione della Biblioteca comunale per la quale lavora donando e ricercando testi e la rende il vanto della citt\u00e0. Nel 1882 viene nominato socio dell'Accademia Pitagorica . Muore nel 1884"}
{"id": "4718221", "revid": "110157", "url": "https://it.wikipedia.org/wiki?curid=4718221", "title": "Kamensk (Buriazia)", "text": "Kamensk (, in buriato: \u0425\u0430\u0430\u043c\u0438\u043d) \u00e8 un insediamento di tipo urbano della Russia, situato nella Repubblica di Buriazia, ai piedi dei monti Chamar-Daban.\nEconomia.\nL'economia si basa sullo sfruttamento del legname e sull'agricoltura; \u00e8 altres\u00ec presente una fabbrica di cemento.\nInfrastrutture e trasporti.\nL'insediamento \u00e8 servito dall'autostrada M55 e dalla ferrovia Transiberiana."}
{"id": "4718226", "revid": "3791", "url": "https://it.wikipedia.org/wiki?curid=4718226", "title": "Philippe Jules Mancini", "text": ""}
{"id": "4718233", "revid": "46291", "url": "https://it.wikipedia.org/wiki?curid=4718233", "title": "Beaucarnea", "text": "Beaucarnea \u00e8 un genere di piante angiosperme monocotiledoni della famiglia delle Asparagacee (sottofamiglia Nolinoideae), diffuse in Messico e in America centrale.\nDescrizione.\nSono piccoli alberi tropicali xerofiti, che crescono fino ad un'altezza da 6 a 10\u00a0m, con un tronco di 20\u201340\u00a0cm di diametro ed una base svasata; le piante giovani hanno un solo stelo, ramificando solo dopo la fioritura. Le foglie sono sempreverdi, lineari, a forma di linguetta, lunghe da 0.5 a 1.8\u00a0m e larghe da 1.5 a 2\u00a0cm, di tessuto coriaceo, con un margine lievemente seghettato. I fiori vengono prodotti solo dalle piante vecchie, formanti ampie pannocchie lunghe da 75 a 110\u00a0cm, i fiori individuali sono numerosi ma molto piccoli (1.5\u00a0mm di diametro), verdastri, con sei tepali.\nTassonomia.\nNella classificazione APG II il genere era attribuito alla famiglia delle Ruscaceae.\nIl genere comprende le seguenti specie:"}
{"id": "4718239", "revid": "300067", "url": "https://it.wikipedia.org/wiki?curid=4718239", "title": "Evladija Stefanova", "text": ""}
{"id": "4718243", "revid": "287204", "url": "https://it.wikipedia.org/wiki?curid=4718243", "title": "Evladija Slavceva", "text": ""}
{"id": "4718245", "revid": "300067", "url": "https://it.wikipedia.org/wiki?curid=4718245", "title": "Evladiya Slavcheva", "text": ""}
{"id": "4718248", "revid": "767487", "url": "https://it.wikipedia.org/wiki?curid=4718248", "title": "Dru Joyce", "text": "Curiosit\u00e0.\nJoyce recita in un cameo nel film documentario \"More Than a Game\"."}
{"id": "4718249", "revid": "323742", "url": "https://it.wikipedia.org/wiki?curid=4718249", "title": "Atamania", "text": ""}
{"id": "4718255", "revid": "1576011", "url": "https://it.wikipedia.org/wiki?curid=4718255", "title": "Derby dell'Enza", "text": "Il derby dell'Enza, conosciuto anche come \"derby del Parmigiano Reggiano\", \u00e8 la sfida calcistica che oppone le squadre di calcio emiliane del Parma e della . Nonostante non si tratti propriamente di una stracittadina vera e propria, rimane in assoluto la sfida pi\u00f9 sentita da entrambe le tifoserie ed uno dei \"derby\" regionali maggiormente sentito e problematico in termini di sicurezza ed ordine pubblico.\nLe due compagini si sono affrontate tra loro 78 volte, con un bilancio completamente piatto che vede 26 vittorie per il Parma, 26 pareggi e 26 vittorie per la Reggiana.\nIl nome del derby prende il nome dal torrente Enza che separa, per tutta la lunghezza del suo percorso, le province di Parma e Reggio Emilia. Il nome \"derby del Parmigiano Reggiano\", deriva dal celebre formaggio Parmigiano-Reggiano, la cui paternit\u00e0 le citt\u00e0 di Parma e Reggio nell'Emilia si contendono da anni. Teatri di queste accesissime partite furono lo stadio Ennio Tardini di Parma e lo stadio comunale Mirabello di Reggio nell'Emilia; l'ultimo derby in serie A disputato a Reggio venne giocato nello stadio Giglio (attuale Mapei Stadium - Citt\u00e0 del Tricolore).\nIl primo derby tra Parma e Reggiana venne disputato il 7 dicembre 1919 a Reggio nell'Emilia, e termin\u00f2 con il risultato di 2-1 in favore dei granata. L'ultimo derby nella massima serie venne disputato nella Serie A 1996-1997, ed \u00e8 terminato con il risultato di 0-0.\nStoria.\nLa rivalit\u00e0 che oppone le due citt\u00e0 di Parma e Reggio nell'Emilia va ben oltre il calcio. Fin dal medioevo, all'epoca dei Comuni, le due citt\u00e0 erano in lotta per questioni di confine. Perfino nei dialetti delle due citt\u00e0 esistono termini per indicare gli acerrimi rivali, se infatti i parmigiani, alla stregua dei modenesi, chiamano i reggiani \"t\u00e8sti quedri\" (teste quadre), a loro volta i parmigiani vengono spesso chiamati dai reggiani \"bagol\u00f2un\" (bagoloni), un termine dispregiativo che ha il significato di \"truffaldino, imbonitore, spaccone\". Inoltre secondo i Reggiani la rotondit\u00e0 della testa dei Parmigiani sarebbe da attribuirsi all'azione di sorci o pidocchi che avrebbero smussato la testa dei cugini d'Oltrenza.\nParma e Reggiana, fondate rispettivamente nel 1913 e nel 1919, s'incontrarono per la prima volta nel campionato di Promozione 1919-1920. Negli anni venti le due squadre s'incontrarono una decina di volte, sempre in Prima Divisione o Seconda Divisione. Nel corso degli anni '30 e '40 le due formazioni disputarono accaniti derby nelle categorie inferiori del calcio italiano come la Serie B e la Serie C.\nNella stagione 1952-1953, che entrambe le formazioni disputarono in Serie C, accadde un fatto che accentu\u00f2 ancora di pi\u00f9 la rivalit\u00e0 tra le due formazioni. Il 22 marzo 1953 si disput\u00f2 allo stadio Tardini l'incontro di ritorno del derby, gi\u00e0 vinto all'andata dalla Reggiana, che fu vinto dai granata per 2-1 nonostante arrancassero sul fondo della classifica. La gioia del pubblico reggiano per la doppia vittoria sui rivali dur\u00f2 solo per pochi giorni poich\u00e9 il 24 marzo il Parma denunci\u00f2 alla Lega, forte della posizione di vantaggio data dalla presenza nel Consiglio dell'alto dirigente parmense Alberto Rognoni (consigliere sia in Lega che nel Parma Calcio), un tentativo di corruzione operato da un alto di dirigente granata nei confronti del vicepresidente crociato Carrega. Si sarebbe trattato di una offerta di denaro ai dirigenti del Parma Calcio, 800.000 lire, per aggiudicarsi la vittoria di un sentitissimo ed importantissimo derby. \nIl 9 aprile venne pronunciato il fatidico verdetto dal Giudice sportivo: venti punti di penalizzazione alla Reggiana, che scivol\u00f2 cos\u00ec sul fondo della classifica e inibizione a vita da incarichi sociali o federali per il vicepresidente Degola. La partita tuttavia non venne fatta ripetere. A fine stagione la Reggiana si ritrov\u00f2 cos\u00ec, per decisione della Lega calcio e per la prima volta nella sua storia a dover giocare in IV Serie. A lungo al fatto, prima del un suo definitivo ridimensionamento, segu\u00ec una vera e propria campagna di boicottaggio dei prodotti parmensi sulle tavole dei reggiani e venne paventata anche una marcia di protesta dei tifosi granata a Parma. Da quel momento l'astio campanilistico tra le due citt\u00e0 si trasform\u00f2 in vero e proprio livore, spesso trascendendo l'ambito puramente sportivo.\nNella stagione Serie B 1958-1959 le due formazioni tornarono ad affrontarsi e ancora una volta l'affermazione fu duplice per i granata che si imposero a Mirabello per 1-0 e al Tardini per 1-2, guidati proprio da un parmigiano Luigi Del Grosso al trionfo. La soddisfazione per avere ritrovato la categoria sottratta dalla dubbia penalizzazione fu premiata oltre che dalla duplice vittoria nel derby anche dalla sofferta salvezza a cui il Parma calcio fu costretto nel finale di campionato. Negli anni sessanta, complice il fallimento del Parma e le numerose partecipazioni alla serie B dei granata, le squadre s'incontrarono solo nelle stagioni 1959-1960, 1960-1961, 1961-1962 e 1964-1965. Durante gli anni '70 le squadre, per lo pi\u00f9 in serie C, s'incontrarono una dozzina di volte. Tra la fine degli anni '70 e l'inizio degli anni '80, con la nascita del fenomeno ultras, il derby dell'Enza inizia ad essere teatro di numerosi scontri a volte anche gravi come quelli registratisi allo stadio Tardini il 4 maggio 1986 dopo la vittoria della Reggiana; infatti la pressoch\u00e9 concomitante nascita dei gruppi Boys Parma 1977 (tra i crociati) e Ultras Ghetto (tra i granata) contribu\u00ec a inasprire una gi\u00e0 netta ostilit\u00e0 tra le due tifoserie. Nel derby disputatosi a Reggio Emilia il 15 dicembre 1985 i giallobl\u00f9 s'impongono 1-3, espugnando cos\u00ec dopo oltre quarant'anni il terreno del Mirabello; a fine stagione verranno promossi in Serie B.\nLe due squadre si ritrovano anni dopo, precisamente nella stagione 1989-1990. Il destino volle che proprio contro l'acerrima rivale il Parma conquistasse per la prima volta nella sua storia la promozione in Serie A il 27 maggio 1990.\nNel 1993, con la promozione della Reggiana in Serie A il derby dell'Enza pot\u00e9 essere disputato nella massima serie del calcio italiano. Nella Serie A 1993-1994 le due formazioni si aggiudicarono un derby a testa, quello giocato nel proprio stadio. Nella stagione successiva, culminata con la retrocessione della Reggiana in Serie B, la partita disputata al Tardini venne vinta dai padroni di casa, mentre al Mirabello fin\u00ec in rimonta per i granata 2-2, con grande rammarico dei crociati che lasciarono preziosi punti scudetto a Reggio. Nella Serie A 1996-1997, l'ultima disputata dalla Reggiana nella massima serie, l'incontro di andata fin\u00ec 3-2 in favore del Parma e quello di ritorno 0-0. In quell'occasione, dopo oltre settant'anni, il derby non venne giocato allo storico Mirabello, ormai sostituito dal nuovo stadio Giglio. \nQuella gara fu teatro di un pericoloso lancio di rubinetti (divelti dai bagni della Curva Sud) sul campo da parte degli ultras della Reggiana. La partita, su pressione dei giocatori del Parma, minacciati dal lancio dei rubinetti, venne sospesa per alcuni minuti e alla fine la Reggiana venne punita con un turno di squalifica del campo. La successiva partita interna dei granata col venne infatti disputata sul campo neutro di Bologna.\nNel 2012, a seguito del violento terremoto che colp\u00ec l'Emilia, venne proposto, al fine di raccogliere fondi, di disputare il derby che tanto manca a molti sportivi parmensi e reggiani.\nPer vent'anni, a seguito della partecipazione delle due compagini a campionati diversi, il Derby dell'Enza non si \u00e8 pi\u00f9 giocato. Questa storica sfida si ripresenta nel Campionato di Lega Pro 2016-2017 rinverdendo la tradizione delle sentitissime sfide fra le due compagini delle opposte sponde dell'Enza. Dopo vent'anni di attesa, il 19 Dicembre 2016, in occasione della diciannovesima giornata del girone B di Lega Pro torna a disputarsi presso il Mapei Stadium il match tra le due compagini che culmina con la vittoria del Parma per 0-2 (gol di Giorgino e Baraye); anche il ritorno, giocatosi nello stadio Ennio Tardini il 7 maggio 2017, ha visto prevalere i ducali con il punteggio di 1-0, portando in perfetta parit\u00e0 il bilancio delle sfide tra le due squadre."}
{"id": "4718263", "revid": "1543377", "url": "https://it.wikipedia.org/wiki?curid=4718263", "title": "BMW R39", "text": "La BMW R39 \u00e8 una motocicletta da strada prodotta dalla casa tedesca BMW dal 1925 al 1927. Fu la prima motocicletta monocilindrica prodotta dalla casa bavarese.\nStoria.\nNel 1924 la BMW inizi\u00f2 lo sviluppo di una nuova motocicletta da 250 cm\u00b3. La R39 fu presentata a Berlino nel dicembre dello stesso anno. Ad eccezione del motore, la R39 non differiva significativamente dalla bicilindrica R37, e questo cre\u00f2 problemi di costi. Il prezzo al pubblico della R39 era di 1.870 Reichsmark, tanto che al termine della produzione, nel 1927, ne erano stati costruiti solo 855 esemplari.\nLa R 39 non ebbe una vera erede. Diversi anni dopo, nel 1931, la BMW present\u00f2 una nuova monocilindrica di piccola cilindrata, la R2. Si trattava per\u00f2 di un modello da 200 cm\u00b3 e della vocazione prettamente turistica, cos\u00ec come i modelli che sostituirono quest'ultima.\nLa R39 nelle competizioni.\nNel 1925, anno del debutto sul mercato, con Josef Stelzer alla guida la R39 conquist\u00f2 la vittoria nella classe 250 del Deutsche Motorrad-Stra\u00dfenmeisterschaft (campionato nazionale tedesco) organizzato dal DMV.\nCaratteristiche tecniche.\nLa R39 fu progettata, come la pi\u00f9 grande R37, pensando soprattutto alle prestazioni. Il motore, un monocilindrico verticale da 247 cm\u00b3, aveva misure \"quadre\". La distribuzione era a valvole in testa mentre l'alimentazione era affidata ad un carburatore BMW Spezial da 20 mm. La potenza erogata, 6,5 CV a 4.500 rpm, era sufficiente a far raggiungere i 100 km/h."}
{"id": "4718265", "revid": "742538", "url": "https://it.wikipedia.org/wiki?curid=4718265", "title": "Mille uragani", "text": "Mille uragani \u00e8 un singolo di Piero Pel\u00f9, scritto a quattro mani da Pelu' e Gaudi e pubblicato dalla Sony Music il 18 ottobre 2013, anticipando la raccolta \"Identikit\". \u00c8' il primo singolo di Piero Pel\u00f9 dopo la reunion coi Litfiba. Il brano vanta della collaborazione di Federico Poggipollini alle chitarre, Franco Li Causi (ex Negrita) al basso, Daniele Dupuis (aka Megahertz) alle tastiere, Luca Martelli alla batteria, e alcuni interventi di chitarre di Saverio Lanza.\nVideoclip.\nIl video di \"Mille uragani\" \u00e8 stato scritto e realizzato a quattro mani dallo stesso Piero Pel\u00f9 con la regista serba Ivana Smudja. Le scene sono state girate dentro un ex cinema a luci rosse di Berlino Est, scelto come location per la sua atmosfera intima e decadente.\nIn una delle inquadrature esterne, girate in notturna, si pu\u00f2 notare distintamente la Torre della televisione di Berlino, elemento caratteristico del quartiere Mitte."}
{"id": "4718267", "revid": "767487", "url": "https://it.wikipedia.org/wiki?curid=4718267", "title": "Sinagoga Jakob Glanzer di Leopoli", "text": "La sinagoga Jakob Glanzer di Leopoli, costruita nel 1842-1844, \u00e8 con la Sinagoga Beis Aharon V'Yisrael di Leopoli una delle sole due sinagoghe di Leopoli ad essere sopravvissuta alle distruzioni dell'Olocausto. Usata dalle truppe tedesche come deposito e stalla tra il 1941 e il 1944, fu l'unica sinagoga a riaprire al culto nel dopoguerra fino al 1961 quando fu anch'essa confiscata dalle autorit\u00e0 sovietiche e trasformata in palestra. Nel 1989 la propriet\u00e0 fu restituita alla comunit\u00e0 ebraica. \u00c8 oggi sede di un centro culturale ebraico.\nStoria e descrizione.\nA Leopoli, crocevia di popoli e religioni come indicato anche dai suoi nomi nelle lingue delle sue diverse etnie (Lviv, Lvov, Lemberg, \u041b\u044c\u0432\u0456\u0432, \u041b\u044c\u0432\u043e\u0432, Leopolis), si svilupp\u00f2 sin dal XVI secolo una delle maggiori comunit\u00e0 ebraiche d'Europa attorno alla sinagoga della Rosa d'Oro di Leopoli nel centro cittadino e alla sinagoga grande periferica di Leopoli nel quartiere suburbano di \"Cracovia\".\nLo sviluppo del movimento cassidico alla fine del Settecento spost\u00f2 gli equilibri tradizionali. Nel 1791 la comunit\u00e0 cassidica costru\u00ec una prima sinagoga in legno, che solo nel 1883 sarebbe stata quindi sostituita da un edificio in muratura, la sinagoga Beit Chasidim di Leopoli, distrutta nel 1941.\nLa sinagoga Jakob Glanzer, edificata nel 1841-1844 nel quartiere suburbano di \"Cracovia\", fu la seconda grande sinagoga cassidica costruita in citt\u00e0. Deve il suo nome al ricco mercante che ne finanzi\u00f2 la costruzione.\nPrima della seconda guerra mondiale esistevano a Leopoli decine di sinagoghe al servizio di una comunit\u00e0 locale di oltre 100.000 abitanti, un terzo dell'intera popolazione della citt\u00e0. Con lo scoppio della seconda guerra mondiale il numero raddoppi\u00f2 nel 1939-40 con l'arrivo di 100.000 rifugiati dalla Polonia occupata.\nL'invasione tedesca nel 1941 port\u00f2 con s\u00e9 la distruzione delle sinagoghe e lo sterminio dell'intera popolazione ebraica, di cui solo poche decine di persone sopravvissero.\nAnche la sinagoga Jakob Glanzer fu saccheggiata, ma non venne demolita, perch\u00e9 usata come deposito di munizioni e stalla per i cavalli durante tutto il periodo dell'occupazione tedesca, dal giugno 1941 al luglio 1944. Alla fine della guerra, delle oltre 50 sinagoghe di Leopoli erano rimasti solo gli edifici semidistrutti della sinagoga Jakob Glanzer e della Sinagoga Beis Aharon V'Yisrael.\nRiparata alla meglio, la sinagoga Jakob Glanzer fu dal 1945 al 1961 l'unica sinagoga operante in citt\u00e0, fino a quando fu anch'essa confiscata dalle autorit\u00e0 sovietiche, smantellata e trasformata in palestra. Solo nel 1989, con l'indipendenza dell'Ucraina, la sinagoga venne restituita alla propriet\u00e0 della comunit\u00e0 ebraica. Restaurata nel 1990, \u00e8 oggi sede del centro di cultura ebraica \"Sholom Aleichem\"."}
{"id": "4718269", "revid": "838137", "url": "https://it.wikipedia.org/wiki?curid=4718269", "title": "Filaggrina", "text": "La filaggrina \u00e8 una proteina filamento che si lega alle fibre di cheratina nelle cellule epiteliali.\nProfilaggrina.\nI monomeri di filaggrina sono raggruppati in una grande proteina precursore, di peso molecolare pari a 350k Dalton, nota come profilaggrina. Nell'epidermide, queste strutture sono presenti nei granuli cheratoialini delle cellule dello strato granuloso.&lt;br&gt;\nLa profilaggrina subisce un processamento proteolitico che porta alla formazione dei singoli monomeri di filaggrina, alla transizione tra lo strato granuloso e lo strato corneo. Questo processamento pu\u00f2 essere facilitato da alcuni enzimi calcio dipendenti.\nFunzioni.\nFilaggrina \u00e8 essenziale per la regolazione della omeostasi epidermica.\nAll'interno dello strato corneo, i monomeri di filaggrina possono essere incorporati nell'involucro lipidico, che \u00e8 responsabile della funzione barriera della pelle.\nIn alternativa, queste proteine possono interagire con filamenti intermedi di cheratina. La filaggrina subisce un'ulteriore trasformazione nella parte superiore dello strato corneo rilasciando aminoacidi liberi che aiutano la ritenzione idrica.\nVerosimilmente una disfunzione della funzione di barriera dell'epidermide (coinvolgente filaggrina) pu\u00f2 essere alla base dei diversi disturbi atopici (dermatite atopica, asma, rinite allergica ed allergie ai cibi).\nSignificato clinico.\nIndividui con mutazioni nel gene che codifica per filaggrina, sono fortemente predisposti ad una grave forma di pelle secca, l'ittiosi vulgaris, l'eczema e la dermatite atopica. Ulteriori scoperte inerenti alle funzioni di filaggrina potrebbero portare gli scienziati a sviluppare trattamenti pi\u00f9 efficaci per questo tipo di patologie.\nLe mutazioni R501X e 2284del4 sono le mutazioni pi\u00f9 comuni nella popolazione caucasica. Circa il 7-10 % della popolazione caucasica presenta almeno una copia di queste mutazioni.\n\u00c8 stato dimostrato che quasi il 50% di tutti i casi gravi di eczema pu\u00f2 avere almeno un gene mutato per filaggrina.\nR501X e 2284del4 non si trovano generalmente nei soggetti non caucasici, anche se nuovi tipi di mutazioni (3321delA e S2554X) sono stati riscontrati nelle popolazioni giapponesi.\nQueste ultime mutazioni producono effetti simili a quelle di R501X e 2284del4.\nGli autoanticorpi propri dell'artrite reumatoide che riconoscono un epitopo di peptidi citrullinati reagiscono in modo crociato con filaggrina.\nI segnalati difetti di filaggrina sembra possano anche comportare una maggiore suscettibilit\u00e0 verso tutta una serie di disordini allergici, comprendenti l'allergia ai cibi, la rinite allergica, l'asma bronchiale e le sue riacutizzazioni."}
{"id": "4718272", "revid": "767487", "url": "https://it.wikipedia.org/wiki?curid=4718272", "title": "Sunshine and Gold", "text": "Sunshine and Gold \u00e8 un film muto del 1917 scritto, interpretato e diretto da Henry King.\nTrama.\nDurante la festa per il suo quinto compleanno, la piccola Mary scappa dal ricevimento al momento della messa in scena di uno spettacolo teatrale e si mette a girovagare l\u00ec vicino, cadendo nelle mani di alcuni zingari. Sentendo il loro capo progettare di chiedere un riscatto per lei, Mary fugge dal campo rifugiandosi nei boschi. La mattina dopo, la bambina scopre un uomo anziano che vive l\u00ec in una vecchia capanna. \u00c8 James Andrews: anni prima, Andrews - dopo una furibonda lite con il figlio - aveva deciso di stare per sempre lontano dal consorzio sociale. La presenza della piccola Mary addolcisce il vecchio misantropo. All'arrivo dell'autista che si accusa della sparizione della bimba, Andrews si rende conto che quella \u00e8 proprio sua nipote, la bambina di suo figlio. Cos\u00ec, nonno e nipotina ritornano a casa insieme e la famiglia finalmente \u00e8 riunita.\nProduzione.\nIl film fu prodotto dalla Balboa Amusement Producing Company.\nDistribuzione.\nIl copyright del film, richiesto dalla Path\u00e9 Exchange, Inc., fu registrato il 24 aprile 1917 con il numero LU10624.\nDistribuito dalla Gold Rooster Play, il film usc\u00ec nelle sale cinematografiche statunitensi il 29 aprile 1917. Nello stesso anno, fu distribuito anche in Francia dalla Path\u00e9 Fr\u00e8res.\nCopie complete della pellicola sono conservate negli archivi della Cin\u00e9math\u00e8que Fran\u00e7aise di Parigi e in quelli del National Film, Television and Sound Archive of Canada di Ottawa."}
{"id": "4718273", "revid": "729019", "url": "https://it.wikipedia.org/wiki?curid=4718273", "title": "Michael Monsoor", "text": "Giovinezza e carriera militare.\nMichael Anthony Monsoor nacque il 5 aprile 1981 a Long Beach, in California, da George, ex-marine di origini libanesi, e Sally Boyle Monsoor, di origini irlandesi. Terzo di quattro figli, Monsoor sin da bambino era affetto da asma, ma riusc\u00ec a rafforzare i suoi polmoni nuotando con i suoi fratelli nella piscina.\nDopo aver frequentato il Dr. Walter C. Ralston Intermediate School e il Garden Grove High School di Garden Grove, dove si diplom\u00f2 nel 1999, il 21 marzo 2001 si arruol\u00f2 volontario nella Marina degli Stati Uniti e nel 2004 super\u00f2 il BUD/S presso San Diego.\nDopo il BUD/S prese parte ad altri corsi avanzati di formazione, tra cui quello di paracadutismo presso la Basic Airborne School e quello di combattimento tattico a Kodiak in Alaska, superando anche sei mesi di addestramento SQT presso Coronado. Ritenuto idoneo nel marzo 2005, venne assegnato al Plotone \"Delta\" del SEAL Team 3.\nGuerra in Iraq.\nInviato a Ramadi durante la guerra d'Iraq, Monsoor prese parte a diverse azioni militari e venne decorato con la Silver Star per essere tornato indietro a soccorrere un commilitone ferito.\nMorte e funerali.\nIl 29 settembre del 2006 Monsoor e altri tre compagni salirono su un tetto per controllare la situazione dall'alto e prevenire eventuali azioni nemiche: tuttavia una granata lanciata dalla strada riusc\u00ec ad arrivare sul tetto e rimbalz\u00f2 sul petto di Monsoor, il quale, accortosi del pericolo, si gett\u00f2 sulla bomba per salvare i commilitoni. Il corpo di Monsoor riusc\u00ec ad attutire l'esplosione e i compagni risultarono solo feriti, mentre lui venne investito gravemente dalla detonazione e mor\u00ec trenta minuti dopo. Poich\u00e9 la posizione di Monsoor sul tetto gli avrebbe consentito l'accesso migliore alla via di fuga, la sua azione risult\u00f2 ancor pi\u00f9 eroica e per questo motivo il governo statunitense decise di conferirgli la Medal of Honor, la massima onorificenza della nazione.\nIn onore di Monsoor la seconda nave in ordine di importanza della classe Zumwalt \u00e8 stata denominata USS Michael Monsoor (DDG-1001). Inoltre gli \u00e8 stato intitolato un battaglione del corpo dei cadetti con base a Camp Pendleton."}
{"id": "4718276", "revid": "28592", "url": "https://it.wikipedia.org/wiki?curid=4718276", "title": "Collegiata di San Giovanni", "text": ""}
{"id": "4718280", "revid": "481666", "url": "https://it.wikipedia.org/wiki?curid=4718280", "title": "Jacqueline Saunders", "text": ""}
{"id": "4718281", "revid": "450700", "url": "https://it.wikipedia.org/wiki?curid=4718281", "title": "Ipertensione renovascolare", "text": ""}
{"id": "4718283", "revid": "450700", "url": "https://it.wikipedia.org/wiki?curid=4718283", "title": "Ipertensione reno-vascolare", "text": ""}
{"id": "4718284", "revid": "585241", "url": "https://it.wikipedia.org/wiki?curid=4718284", "title": "Enclave serbe del Kosovo", "text": ""}
{"id": "4718288", "revid": "767487", "url": "https://it.wikipedia.org/wiki?curid=4718288", "title": "Alexandre Coeff", "text": "Carriera.\nClub.\nGiovanili.\nNato a Brest, Coeff ha vestito le maglie del Plouzane Athletic, Stade Brestois 29, Guilers e Cavale Blanche Brest.\nLens.\nCoeff \u00e8 entrato a far parte della formazione giovanile di RC Lens nel 2008, all'et\u00e0 di 16 anni. Il 10 ottobre 2008, ha firmato il suo primo contratto da professionista, accettando un contratto triennale con Lens. La rottura del legamento collaterale mediale e del legamento crociato anteriore in una delle sue ginocchia ha ritardato la sua carriera professionale e, dopo essersi sottoposto con successo alla riabilitazione, ha trascorso due anni giocando nella squadra riserve del club nel Championnat de France amateur, la quarta serie del campionato francese di calcio.\nIl 29 maggio 2011, Coeff ha fatto il suo debutto da professionista, apparendo come sostituto in una sconfitta in trasferta 0-4 contro l'AS Nancy. Dopo essere stato usato con parsimonia durante la stagione 2011-2012, \u00e8 apparso regolarmente in campo nel campionato 2012-2013, giocando 37 partite di campionato e segnando una volta.\nUdinese.\nIl 13 luglio 2013 Coeff ha firmato un contratto quinquennale con l'Udinese Calcio. Il giorno dopo, \u00e8 stato ceduto in prestito al Granada CF, con un contratto di una stagione. Successivamente \u00e8 stato nuovamente mandato in prestito, prima all'RCD Mallorca poi al Royal Mouscron. Il 4 agosto 2015, Coeff \u00e8 entrato a far parte del Gaz\u00e9lec Ajaccio, club della Ligue 1, sempre coon la formula del prestito. Nel luglio 2016, Coeff \u00e8 tornato in Francia e ha firmato un contratto di prestito di due anni con il Brest, squadra della Ligue 2.\nAEL.\nL'11 settembre 2018, allo scadere del contratto con l'Udinese, Coeff \u00e8 passato alla Souper Ligka Ellada, unendosi alla squadra dell'AEL con un contratto di due anni. Il 3 novembre 2018, ha segnato il suo primo gol per il club,nel pareggio ottenuto in trasferta per 1\u20131 contro il Levadiakos. Il 14 gennaio 2019, dopo nove partite giocate, ha risolto il contratto con il club greco.\nGaz\u00e9lec Ajaccio.\nIl 18 gennaio 2019 ha firmato un contratto biennale con Gaz\u00e9lec Ajaccio.\nAuxerre.\nIl 17 giugno 2019 si \u00e8 accasato all'AJ Auxerre nella Domino's Ligue 2. Per la sua prima stagione nello Yonne, ha giocato 25 delle 28 partite del campionato 2019-2020, iniziando tutte da titolare. Il 22 luglio 2020 \u00e8 stato prorogato per altre due stagioni, rimanendo cos\u00ec legato al club fino al 2023.\nNazionale.\nHa rappresentato la Francia con le selezioni dall'Under-16 all'Under-21."}
{"id": "4718290", "revid": "62059315", "url": "https://it.wikipedia.org/wiki?curid=4718290", "title": "Cirano di Bergerac (Rostand)", "text": ""}
{"id": "4718291", "revid": "62059330", "url": "https://it.wikipedia.org/wiki?curid=4718291", "title": "Cirano (Rostand)", "text": ""}
{"id": "4718294", "revid": "62059349", "url": "https://it.wikipedia.org/wiki?curid=4718294", "title": "Cyrano de Bergerac (film 1950)", "text": ""}
{"id": "4718297", "revid": "125146089", "url": "https://it.wikipedia.org/wiki?curid=4718297", "title": "Jeison Murillo", "text": "Caratteristiche tecniche.\nDifensore centrale dotato di buona tecnica, \u00e8 capace di giocare sia nella difesa a 4 che a 3. \u00c8 forte di testa e dotato di atletismo e personalit\u00e0. Il direttore sportivo dell'Inter Piero Ausilio lo ha paragonato, per caratteristiche, a Iv\u00e1n Ramiro C\u00f3rdoba.\nCarriera.\nClub.\nInizi.\nCresciuto nelle giovanili del Deportivo Cali, viene prelevato dall'Udinese che lo cede poi alle giovanili del Granada, altra societ\u00e0 della famiglia Pozzo. Dopo due anni in prestito al Cadice prima e al Las Palmas poi, dove debutta nel calcio professionistico, torna al Granada nel 2010, con cui debutta nella Liga un anno dopo. Gioca titolare a partire dalla stagione 2013-2014, collezionando 28 presenze. La sua consacrazione avviene il 12 aprile 2014, quando riesce a erigere una diga contro Lionel Messi nella vittoria per 1-0 contro il Barcellona. Nella stagione 2014-2015 disputa soltanto diciannove partite in Liga, bloccato da un'artrite con edema osseo al piede destro.\nInter.\nIl 3 luglio 2015, dopo essere stato bloccato a gennaio, viene ufficializzato il suo passaggio all'Inter di Roberto Mancini per 8 milioni di euro e 1 ulteriore milione di bonus. Esordisce in Serie A il 23 agosto, nella partita con l'Atalanta vinta 1-0. Segna il primo gol tre mesi dopo, nel 4-0 con il Frosinone. \u00c8 stato il calciatore pi\u00f9 espulso del campionato 2015-16, con 3 cartellini rossi a suo carico. Il 17 gennaio 2017 realizza, con una rovesciata, la prima rete in Coppa Italia contro il Bologna (battuto 3-2).\nValencia e Barcellona.\nIl 18 agosto 2017 viene annunciato il suo trasferimento, in prestito biennale con obbligo di riscatto, al . Esordisce con gli iberici il 27 agosto successivo, nel match di campionato contro il Real Madrid. Il 18 agosto 2018 viene riscattato dal club spagnolo per 13 milioni di euro. Il 19 settembre il colombiano fa il suo esordio in Champions League: il match, svoltosi contro la Juventus, lo vede protagonista di un diverbio con il portoghese Cristiano Ronaldo, che riceve il cartellino rosso per aver dato un calcetto e tirato i capelli allo stesso Murillo.\nIl 20 dicembre 2018 viene ufficializzato il suo passaggio in prestito al Barcellona; l'accordo prevede un'opzione di riscatto pari a 25 milioni di euro. Ha esordito con i catalani il 10 gennaio 2019, disputando il match di coppa del Re contro il Levante.\nSampdoria e prestito al Celta Vigo.\nIl 13 luglio 2019 viene ufficializzato il suo passaggio in prestito con obbligo di riscatto al club blucerchiato, con il quale firma un contratto fino al 30 giugno 2023. Inizialmente titolare, non rende all'altezza e dopo poche partite perde il posto nell'undici iniziale, tanto che viene riscattato anticipatamente dai blucerchiati ed il 15 gennaio 2020 passa in prestito con diritto di riscatto al . Nel Celta \u00e8 titolare sin da subito, e a fine stagione (in cui ha realizzato un gol nel successo per 6-0 contro l'), precisamente il 16 settembre 2020, il prestito viene prolungato.\nTornato alla Sampdoria, gioca una partita di Coppa Italia e il 31 agosto 2021 torna al Celta Vigo in prestito con opzione di riscatto.\nNazionale.\nNel 2009 ha partecipato al Mondiale Under-17 in Nigeria e nel 2011 ha giocato quattro partite al Mondiale Under-20 disputato in casa.\nHa ricevuto per la prima volta la convocazione da Jos\u00e9 N\u00e9stor Pekerman nella nazionale colombiana il 3 ottobre 2014 per le amichevoli contro El Salvador e Canada, nelle quali ha debuttato da titolare disputando delle buone partite.\nIl 17 giugno 2015, nella seconda partita di Copa Am\u00e9rica contro il Brasile, ha segnato il suo primo gol in Nazionale, permettendo ai \"Cafeteros\" di battere la \"Sele\u00e7\u00e3o\" per 1-0. Con quattro presenze e un gol viene premiato come miglior giovane della competizione. Le ottime prestazioni gli valgono il soprannome \"La Muralla\" (in italiano \"la muraglia\").\nViene convocato per la Copa Am\u00e9rica Centenario negli Stati Uniti, conquistando poi la medaglia di bronzo battendo i padroni di casa nella finale per il terzo posto.\nStatistiche.\nPresenze e reti nei club.\n\"Statistiche aggiornate al 17 gennaio 2022.\""}
{"id": "4718298", "revid": "3115", "url": "https://it.wikipedia.org/wiki?curid=4718298", "title": "Leg extension", "text": "La leg extension o knee extension (letteralmente \"estensione della gamba\" o \"del ginocchio\") \u00e8 un esercizio con sovraccarichi praticato all'omonima macchina specifica, mirato alla stimolazione dei muscoli quadricipiti.\nEsecuzione.\nLa \"leg extension\" \u00e8 un esercizio con sovraccarichi praticato all'apposita macchina specifica che impone il movimento \"monoarticolare\" di \"estensione\" della gamba sulla coscia o \"estensione\" del ginocchio. Il movimento \u00e8 finalizzato alla stimolazione specifica del muscolo quadricipite femorale, e risulta come l'unico esercizio che favorisce il massimo isolamento di questo gruppo escludendo il resto dei muscoli della coscia. L'esercizio viene praticato da seduti, posizionando la schiena aderente allo schienale, e il ginocchio adiacente al bordo della panca, possibilmente in linea col fulcro del macchinario, e l'imbottitura cilindrica leggermente al di sopra dell'articolazione della caviglia. Durante l'esecuzione si afferrano saldamente le apposite maniglie per mantenere immobile e stabile il busto ed \u00e8 necessario un controllo del movimento evitando sbalzi di inerzia. Si suggerisce di eseguire il movimento di ritorno in maniera controllata, mentre l'escursione articolare dovrebbe essere pi\u00f9 ampia possibile (oltre i 90\u00b0 di \"flessione\"), tranne in caso di patologie articolari o di altre problematiche. Viene segnalata da molti la possibilit\u00e0 di modificare il grado di flessione del busto per enfatizzare il lavoro sui vasti e ridurlo sul retto femorale o viceversa. Essendo l'unico capo biarticolare del quadricipite, \u00e8 stato proposto da diversi autori che il retto femorale possa effettivamente subire un maggiore reclutamento se il busto - tramite la mobilizzazione dell'articolazione dell'anca - viene portato in maggiore \"estensione\" (prestiramento/tensione passiva), cos\u00ec come possa subire un'inferiore attivazione in proporzione al grado di flessione (precontrazione/insufficienza attiva). I risultati delle analisi scientifiche mediante elettromiografia (EMG) sono controverse sotto questo aspetto, anche se alcune di esse danno ragione a questa ipotesi. Bisogna considerare che questo principio \u00e8 valido solo se la \"flessione\" o l\u2019\"estensione\" del busto avvengono mediante la mobilizzazione dell'articolazione dell'anca, e non tramite la mobilizzazione delle vertebre lombari (bassa schiena). Per tanto non basta che il busto venga portato in \"flessione\" o in \"estensione\", ma deve essere verificato che questi movimenti avvengano mediante la modifica dell'angolo dell'anca.\nLa \"leg extension\" \u00e8 uno degli esercizi pi\u00f9 comunemente citati come esempio per la definizione di esercizio a \"catena cinetica aperta\". Durante questo esercizio, il segmento distale (la gamba) \u00e8 libero di muoversi nello spazio, mentre i segmenti prossimali (la coscia e il tronco) rimangono fissi. In questa tipologia di esercizi, solitamente il movimento \u00e8 focalizzato sulla moblizzazione di una sola articolazione, come il movimento del ginocchio nel caso della \"leg extension\". Tipicamente, gli esercizi a catena cinetica aperta sono caratterizzati da un modello di stress rotatorio sull'articolazione. Usando il classico esempio dell'estensione del ginocchio da seduto, il modello di stress rotatorio a livello del ginocchio coinvolge principalmente la rotazione della tibia prossimale assieme al femore distale. Anche se si verificano altri movimenti accessori come la rotazione della tibia per permettere la rotazione, lo stress principale creato sull'articolazione \u00e8 dovuto alla rotazione.\nVarianti.\nLeg extension inclinata.\nLa \"leg extension\" inclinata prevede, se la macchina lo permette, che lo schienale venga inclinato per poter portare l'anca in maggiore \"estensione\". Questa modifica impone una variazione dell'angolo dell'anca, influendo su un prestiramento e su una tensione passiva del retto femorale mentre la lunghezza dei capi monoarticolari (i vasti) rimane inalterata. Alcune analisi hanno mostrato che tale variante consenta di aumentare il reclutamento del retto femorale e ridurre il reclutamento dei vasti. La \"leg extension\" tradizionale ha mostrato di provocare una maggiore attivit\u00e0 del retto femorale rispetto ad altri esercizi comuni come lo \"squat\" e la \"leg press\", e altre evidenze hanno dimostrato un maggiore intervento del retto femorale, una maggiore attivit\u00e0 generale e una maggiore forza generale del quadricipite sulla \"leg extension\" inclinata rispetto alla posizione seduta o supina. Molte analisi sulla \"leg extension\" inclinata hanno mostrato dei benefici nella modifica dell'angolo dell'anca, anche se il maggiore reclutamento relativo del retto femorale a scapito dei vasti in questa posizione non \u00e8 stato unanimemente confermato. Dai vari risultati scientifici, sembra che la \"leg extension\" inclinata si presenti come la variante pi\u00f9 vantaggiosa per molti dei motivi sopra elencati. Alcuni autori infine reputano la \"leg extension\" inclinata pi\u00f9 idonea per i soggetti con scarsa mobilit\u00e0 dei muscoli ischio-crurali, che potrebbero trovare una limitazione nella massima estensione della gamba da seduti a causa di un eccessivo accorciamento e rigidit\u00e0 di questi muscoli (insufficienza passiva).\nLeg extension supina.\nLa \"leg extension\" supina \u00e8 un'altra variante della macchina tradizionale senza lo schienale, oppure con uno schienale molto inclinato. Questa versione, poco comune e quasi estinta, in teoria permettebbe di esaltare ancora pi\u00f9 il reclutamento del retto femorale grazie alla posizione dell'anca ulteriormente estesa, la quale porta al maggior grado di prestiramento e di tensione passiva il fascio in questione. Sebbene queste ipotesi possano rivelarsi interessanti, molte analisi elettromiografiche hanno osservato una minore forza e una minore attivit\u00e0 generale del quadricipite nella posizione supina, e solo una tra le diverse ricerche ha dimostrato che in questa posizione il retto femorale prevalga sui vasti in maniera maggiore rispetto alla \"leg extension\" da seduti e inclinata (Kong e van Haselen, 2010). In sintesi, i risultati scientifici controversi spesso non hanno confermato l'utilit\u00e0 della \"leg extension\" supina per enfatizzare l'attivit\u00e0 del retto femorale e ridurre l'attivit\u00e0 dei vasti come spesso teorizzato, per tanto non vi \u00e8 la certezza che il suo utilizzo apporti dei benefici complementari a quelli di altre varianti. Considerata la difficile reperibilit\u00e0 della \"leg extension\" supina e l'incertezza riguardo alla sua funzionalit\u00e0, \u00e8 possibile suggerire la scelta della \"leg extension\" inclinata per ottenere degli stimoli differenti dalla variante classica dell'esercizio, visti anche i notevoli vantaggi rilevati.\nCable leg extension.\nLa \"cable leg extension\" \u00e8 la variante dell'esercizio eseguita al cavo in modalit\u00e0 monolaterale in posizione eretta. Una volta indossate le cavigliere, l'esecutore si pone in piedi di schiena rispetto all'origine del cavo, che pu\u00f2 essere alto o basso a seconda della variante scelta. Durante l'esecuzione \u00e8 necessario utilizzare un sostegno, come l'apposito supporto fissato sulla struttura della puleggia o una panca inclinata davanti al corpo, per fornire stabilit\u00e0 e consentire il movimento. Partendo con la gamba inattiva a mantenere i corpo eretto, se l'esercizio prevede l'esecuzione al cavo basso, si mantiene la coscia in posizione statica tra i 45 e i 90\u00b0, e si procede estendendo il ginocchio. \u00c8 altrimenti possibile eseguire l'esercizio al cavo alto mantenendo la coscia statica in posizione pi\u00f9 estesa, in modo da prestirare il retto femorale. Questa variante potrebbe essere anche pi\u00f9 adatta per i soggetti con una scarsa mobilit\u00e0 degli ischio-crurali, i quali potrebbero trovare difficolt\u00e0 nel mantenere la coscia in orizzontale a ginocchia completamente estese. Si suggerisce di evitare il movimento di flessione dell'anca durante l'esecuzione per focalizzare il lavoro solo sui fasci del quadricipite evitando di stimolare il gruppo dei flessori dell'anca. Tra questi flessori, in particolare la stimolazione del muscolo ileo-psoas pu\u00f2 rappresentare una forma di stress per la bassa schiena.\nPower leg extension.\nLa \"Power leg extension\" o \"Power Thingh Extension\" \u00e8 una variante della \"leg extension\" non molto popolare ideata negli anni cinquanta dal noto ex-culturista Vince Gironda. Come nella variante supina, anche questa deve essere praticata su una macchina priva di schienale, o con uno schienale molto inclinato, per poterne consentire l'esecuzione. La \"power leg extension\" prevede un movimento pi\u00f9 complesso e \"multiarticolare\", imponendo anche la \"flessione\" e l\u2019\"estensione\" del tronco. In partenza il soggetto si trova in posizione seduta con le ginocchia flesse, mentre nella fase concentrica avviene sia l\u2019\"estensione\" del ginocchio che l\u2019\"estensione\" del tronco fino a posizionarsi distesi supini. Viceversa nella fase eccentrica si torna a flettere il ginocchio e flettere il busto tornando nella posizione da seduti. Questa variante sembra essere stata ideata con l'intenzione di enfatizzare il lavoro del retto femorale, sebbene non sia stato considerato il fatto che la \"leg extension\" di per s\u00e9 abbia dimostrato di attivare maggiormente questo fascio rispetto ad altri esercizi a catena cinetica chiusa, come \"squat\" e \"leg press\". Essendo il retto femorale un flessore dell'anca, durante la fase eccentrica - in cui il ginocchio viene portato in flessione allungando i vasti - esso interviene nel ruolo di flessore del busto sulla coscia. Tuttavia, possono essere sollevati alcuni aspetti controversi che mettono fortemente in discussione la funzionalit\u00e0 e l'utilit\u00e0 della \"power leg extension\". In primo luogo, nella fase eccentrica viene imposto un movimento del busto riconoscibile come un classico \"sit-up\", un popolare esercizio per gli addominali che la letteratura scientifica sembra riconoscere come potenzialmente pericoloso e lesivo per la bassa schiena proprio a causa dell'iperstimolazione dei flessori dell'anca. Inoltre, la funzione del retto femorale \u00e8 di estendere il ginocchio e di flettere l'anca, ma in questa variante di Gironda la fase concentrica non impone questi due movimenti contemporaneamente, piuttosto porta a contrarre questo fascio da un'estremit\u00e0 e ad allungarlo dall'altra estremit\u00e0 in entrambe le fasi del movimento, senza consentirne la massima contrazione o il massimo allungamento in alcuna delle due fasi. La \"power leg extension\" enfatizza l'attivit\u00e0 del retto femorale perch\u00e9 esso si contrae sia nella fase concentrica (estendendo la gamba) sia in quella eccentrica (flettendo l'anca), svolgendo un doppio lavoro. Tuttavia, poich\u00e9 in entrambe le fasi il retto femorale si allunga da un'estremit\u00e0 e su allunga dall'altra, la sua lunghezza complessiva non varia. Comunque, considerata anche la gravosit\u00e0 potenziale del movimento simile al \"sit-up\" previsto nell'esecuzione, e il fatto che sia stato riconosciuto come il retto femorale intervenga comunque in maniera pi\u00f9 rilevante nella \"leg extension\" tradizionale rispetto ad esercizi a catena cinetica chiusa (come \"squat\" e \"leg press\"), l'utilit\u00e0 del \"power leg extension\" non sembra essere riscontrabile. Se si ricerca un'attivazione relativamente maggiore del retto femorale durante l'esecuzione della \"leg extension\" pu\u00f2 essere sufficiente portare l'anca in estensione inclinando lo schienale, evitando il sovraccarico sulla bassa schiena imposto dal \"sit-up\", e probabilmente reclutando il retto femorale in misura analoga o maggiore.\nModalit\u00e0 di esecuzione.\nRotazione dei piedi.\nDiversi autori hanno proposto la modifica della rotazione della gamba durante il movimento di estensione sulla \"leg extension\" con il fine di enfatizzare maggiormente il lavoro sul vasto laterale o sul vasto mediale del quadricipite. Per la precisione alcuni hanno teorizzato che la \"leg extension\" con rotazione interna della gamba (punte dei piedi orientate verso l'interno) porti ad enfatizzare il reclutamento del vasto laterale, mentre con la rotazione esterna (punte dei piedi orientate l'esterno) porti ad enfatizzare il lavoro del vasto mediale. Queste ipotesi sono presumibilmente basate sul fatto che la rotazione della gamba porterebbe rispettivamente in prestiramento o in precontrazione i vasti laterale e mediale, ma ci\u00f2 in origine non sembra verosimile perch\u00e9 i vasti non partecipano in alcun modo alla rotazione della gamba. Ad ogni modo tali supposizioni non sono state propriamente confermate dalle varie analisi scientifiche. Inoltre, sono stati espressi dei dubbi da parte di alcuni autori riguardo alla fisiologicit\u00e0 dei movimenti di \"estensione\" della gamba in rotazione. I movimenti di \"estensione\" della gamba in rotazione potrebbero effettivamente risultare innaturali, non fisiologici, e quindi potenzialmente lesivi per l'articolazione del ginocchio.\nSignorile et al. (1995a) analizzarono le differenze nell'attivit\u00e0 elettromiografica (EMG) dei diversi fasci del quadricipite (vasto mediale e laterale, e retto femorale) somministrando ai soggetti testati l'esecuzione di \"leg extension\" e \"squat\" con le punte dei piedi ruotate internamente, esternamente o in posizione neutra. I risultati indicarono che la \"leg extension\" con punte extrarotate produceva una generale maggiore attivit\u00e0 del quadricipite rispetto alle altre due modalit\u00e0. La stessa equip\u00e9 di Signorile (1995b) esegu\u00ec un'altra analisi simile esaminando l'attivit\u00e0 degli stessi 3 fasci sulla \"leg extension\" isocinetica (dinamometro isocinetico) durante delle contrazioni isometriche con diversi angoli del ginocchio e con le stesse 3 modalit\u00e0 di rotazione dei piedi. Venne osservato che quando le gambe venivano tenute quasi completamente estese (175\u00b0) - una posizione spesso usata per stabilizzare l'articolazione del ginocchio durante le prime fasi di riabilitazione - ruotare internamente le gambe produceva la maggiore attivit\u00e0 del quadricipite. Tuttavia, i ricercatori suggerirono che nelle fasi successive di riabilitazione, una posizione neutra del piede ad un angolo di 90\u00b0 avrebbe potuto fornire la condizione pi\u00f9 efficace per la riabilitazione a seguito di un infortunio al ginocchio, dal momento che questo angolo e questa posizione del piede producono la maggior attivazione del muscolo quadricipite. Chan et al. (2001) condussero uno studio simile a quello di Signorile misurando l'attivit\u00e0 EMG dei vasti laterale e mediale in risposta a contrazioni isometriche e dinamiche sulla \"leg extension\". Questi confermarono come non ci fossero differenze significative tra le 3 posizioni del piede durante l'esecuzione dell'esercizio in termini di reclutamento dei vasti mediale e laterale. Stoutenberg et al. (2005) rilevarono che la rotazione interna della gamba reclutasse i muscoli vasti laterale e mediale, mentre ruotarla esternamente aumentava l'attivit\u00e0 del retto femorale.\nConclusioni:\nLe rilevazioni elettromiografiche sull'analisi della rotazione della gamba e del conseguente stimolo dei diversi capi del quadricipite non sono univoche quanto piuttosto controverse. Alcuni autori hanno segnalato una maggiore attivit\u00e0 generale del quadricipite con gamba extrarotata, mentre gli stessi durante altre analisi hanno suggerito che durante la contrazione isometrica in massima estensione (contrazione) la rotazione interna della gamba produceva la maggiore attivit\u00e0 muscolare. Altri autori non hanno rilevato differenze tra la rotazione della gamba (esterna, interna e neutra) sull'attivit\u00e0 di vasti mediale e laterale. Infine, altre analisi su vasto laterale e mediale, e retto femorale, hanno trovato che, durante le contrazioni dinamiche, la rotazione interna produceva la maggiore attivit\u00e0 dei vasti, mentre quella esterna produceva la maggiore attivit\u00e0 del retto femorale. Sulla base di questi risultati controversi non sembra essere possibile riconoscere il grado di rotazione della gamba pi\u00f9 indicato per massimizzare il reclutamento generale del quadricipite o il maggiore isolamento di un capo rispetto ai restanti. Si pu\u00f2 semplicemente concludere che le comuni ipotesi dei vari autori non siano state confermate da queste analisi scientifiche. Inoltre, poich\u00e9 il movimento di \"estensione\" della gamba in intrarotazione o extrarotazione pare non essere fisiologico, non sembra esistano motivazioni concrete per giustificare i movimenti di rotazione durante l'esecuzione della \"leg extension\".\nInclinazione dello schienale (angolo dell'anca).\nLa modifica dell'angolo dell'anca, e quindi del grado di inclinazione del bacino rispetto alla coscia, \u00e8 un metodo proposto da alcuni autori per modificare il reclutamento del retto femorale e dei vasti. Come espresso precedentemente, \u00e8 stato suggerito che pi\u00f9 il busto viene portato in estensione (mediante un'inclinazione dello schienale), e pi\u00f9 aumenta l'attivit\u00e0 del retto femorale. Diversi sono stati i lavori che hanno analizzato tramite elettromiografia (EMG) il differente angolo dell'anca per stabilire le differenze nell'attivazione del quadricipite. L'angolo dell'anca in altri termini indica la variazione del grado di flessione o estensione del busto - mobilizzando l'articolazione dell'anca e non la cerniera lombare - modificando, ad esempio, l'inclinazione dello schienale nella \"leg extension\". Anche se \u00e8 ipotizzabile che l'angolo dell'anca influenzi solo l'attivit\u00e0 dell'unico capo biarticolare, cio\u00e8 il retto femorale, in realt\u00e0 le analisi EMG hanno rilevato che questa modifica influenzi anche l'attivit\u00e0 dei vasti. Salzman et al. (1993) osservarono una maggiore eccitazione del quadricipite nella posizione inclinata rispetto a quella seduta o supina. Per la precisione, l'attivit\u00e0 del quadricipite era maggiore del 17% con un angolo dell'anca intermedio rispetto alla posizione supina. Inoltre non fu trovata una relazione diretta tra l'eccitazione dei capi monoarticolari e l'angolo dell'anca. Hasler et al. (1994) dimostrarono inaspettatamente che, durante le contrazioni isometriche (MVIC), l'attivit\u00e0 dei vasti laterale e mediale venisse condizionata dall'angolo dell'anca al contrario del retto femorale. Secondo questi risultati, la forza del quadricipite aumentava dalla posizione seduta a quella inclinata, ma si riduceva nella posizione supina. Altri (Maffiuletti e Lepers, 2003) trovarono che la modifica dell'angolo dell'anca influenzasse tutti i capi analizzati, ovvero vasto laterale, vasto mediale e retto femorale. Questi notarono che l'attivazione dei fasci analizzati e la forza isometrica erano maggiori nella posizione seduta piuttosto che sdraiata supina. Kong e van Haselen (2010) osservarono che con l'aumento dell'angolo dell'anca l'attivit\u00e0 dei vasti si riduceva e aumentava l'attivit\u00e0 del retto femorale. L'attivit\u00e0 dei vasti era maggiore nella posizione da seduti, seguita dalla posizione inclinata e infine da quella supina. Diversamente da altri risultati, in questo studio l'angolo dell'anca (e quindi il livello di inclinazione del busto) non condizionava solo l'attivit\u00e0 del retto femorale ma anche dei vasti. Pi\u00f9 il busto era inclinato e pi\u00f9 aumentava l'attivit\u00e0 del retto femorale e pi\u00f9 si riduceva quella dei vasti.\nConclusioni:\nCome per l'aspetto della rotazione dei piedi, anche in questo caso non sembra esserci unanimit\u00e0 sulla questione della differente attivazione dei capi del quadricipite in base all'angolo dell'anca. Se da un lato poteva essere dato per scontato che maggiore sia il grado di \"estensione\" dell'anca e maggiore sia in proporzione il reclutamento del retto femorale (unico capo biarticolare la cui lunghezza \u00e8 appunto dipendente anche dall'angolo dell'anca) secondo i principi del prestiramento/precontrazione e dell'insufficienza attiva/tensione passiva, molte delle analisi sulla questione mostrano inaspettatamente che la posizione supina possa risultare la pi\u00f9 svantaggiosa in termini di attivazione muscolare generale e di forza generale del quadricipite. Alcune evidenze hanno suggerito che la posizione intermedia (inclinata) potesse essere la migliore tra le 3 modalit\u00e0, ma in assenza di risultati allineati, si potrebbe quantomeno ipotizzare che questa rappresenti un valido compromesso per un'ideale stimolazione generale del quadricipite. In alcuni casi l'angolo dell'anca ha dimostrato di non influire sull'attivit\u00e0 dei vasti, in altri ha dimostrato di non influire sull'attivit\u00e0 del retto femorale, ma le evidenze pi\u00f9 recenti sembrano al contrario stabilire che maggiore \u00e8 l\u2019\"estensione\" dell'anca, inferiore sar\u00e0 l'attivit\u00e0 dei vasti e maggiore sar\u00e0 quella del retto femorale. Data l'eventuale presenza di alcune limitazioni e di differenti disegni di studio utilizzati, sono necessarie ulteriori analisi per poter trarre delle conclusioni definitive.\nSpeed of movement.\nIl controllo e la variazione della velocit\u00e0 di movimento delle ripetizioni (\"speed of movement\" o \"tempo\") \u00e8 una strategia spesso suggerita per massimizzare i guadagni muscolari nell'arco della \"periodizzazione\" in un programma di allenamento con i pesi. Durante l'esecuzione della \"leg extension\" potrebbe essere ulteriormente giustificata la modulazione della velocit\u00e0 di movimento (\"speed of movement\") per variare la distribuzione del carico sui diversi capi del quadricipite e/o garantire una maggiore sicurezza in termini di sovraccarico articolare e di prevenzione dagli infortuni.\nChow (1999) esamin\u00f2 lo stress sul legamento rotuleo, sul tendine del quadricipite, e le forze di taglio femoro-rotulea e femoro-tibiale paragonando diverse velocit\u00e0 di esecuzione sulla \"leg extension\" isocinetica. Le forze di taglio sulla zona tibio-femorale dimostrarono che il legamento crociato anteriore (ACL) venisse sovraccaricato lungo tutto il ROM. Il dato interessante fu che con l'aumento della velocit\u00e0 durante le contrazioni isocinetiche si riducevano le forze di taglio sul ginocchio. Gli sforzi submassimali a velocit\u00e0 inferiori (come nei primi mesi di riabilitazione) riducevano il momento torcente del ginocchio. Ci\u00f2 potrebbe significare che la velocit\u00e0 moderata spesso usata nel culturismo sarebbe la pi\u00f9 pericolosa per l'articolazione del ginocchio. I ricercatori conclusero che per ridurre le forze di taglio sull'articolazione del ginocchio, gli sforzi submassimali dovrebbero essere eseguiti a velocit\u00e0 inferiori, mentre gli sforzi massimali a velocit\u00e0 pi\u00f9 elevate. Le limitazioni dello studio potrebbero tuttavia essere riconosciute nel fatto che fosse stata utilizzata una \"leg extension\" isocinetica, una variante da laboratorio che impone una velocit\u00e0 di movimento e una tensione sempre costante lungo tutto il ROM percorso. Questa condizione non \u00e8 ritrovabile con le normali macchine isotoniche in palestra.\nPincivero et al. (2006) analizzarono differente attivazione dei 3 capi del quadricipite analizzati. I soggetti testati eseguirono la \"leg extension\" con un carico relativo al 50% 1-RM a cedimento. L'esecuzione prevedeva una fase isometrica di 2 secondi in massima contrazione e la fase eccentrica controllata. Venne osservato un aumento dell'attivit\u00e0 EMG durante la fase concentrica. L'attivit\u00e0 del vasto laterale era maggiore rispetto a quella del vasto mediale e del retto femorale durante la fase isometrica, mentre non vennero rilevati significativi cambiamenti nei muscoli nel corso della durata dell'esercizio. Una significativa riduzione generale dell'attivit\u00e0 EMG venne osservata nella fase eccentrica, con una maggiore attivit\u00e0 del vasto laterale rispetto agli altri 2 fasci. In sintesi, l'attivit\u00e0 del vasto laterale prevaleva su quella del vasto mediale e del retto femorale nella fase isometrica in massima contrazione e durante la fase eccentrica.\nConclusioni:\nLe limitate analisi presentate sullo \"speed of movement\" durante l'esecuzione della \"leg extension\" sollevano alcune questioni degne di nota. Una ricerca segnala che con carichi massimali un andamento pi\u00f9 rapido riduce le forze di taglio sul ginocchio rispetto ad un andamento pi\u00f9 controllato. Al contrario, con carichi submassimali verrebbe suggerito un andamento pi\u00f9 controllato. Come segnalato in precedenza le limitazioni dello studio sono molteplici. In primo luogo l'analisi utilizzava una \"leg extension\" isocinetica, mentre nelle palestre viene utilizzata la \"leg extension\" dinamica. La natura della contrazione isocinetica \u00e8 nettamente distinta da quella del movimento dinamico, in quanto nel primo caso la tensione e la velocit\u00e0 rimangono costanti lungo tutto il ROM, cosa non permessa dalle contrazioni dinamiche. In secondo luogo \u00e8 improbabile che un atleta utilizzi carichi massimali sulla \"leg extension\" (100% 1-RM), poich\u00e9 il movimento monoarticolare e vincolato causerebbe un eccessivo stress articolare e non \u00e8 adeguato ad un allenamento coi pesi finalizzato allo sviluppo della forza massimale. Tuttavia questi risultati sembrerebbero intendere che pi\u00f9 viene aumentato il carico sulla \"leg extension\" e pi\u00f9 dovrebbe essere aumentata in proporzione la velocit\u00e0 del movimento per ridurre le forze di taglio sul ginocchio. A causa delle limitate analisi e del disegno di studio poco vicino alle condizioni di allenamento reali, pu\u00f2 essere prematuro trarre delle conclusioni definitive da queste evidenze.\nAltri risultati scientifici indicano che l'attivit\u00e0 EMG del vasto laterale sia maggiore rispetto a quella del retto femorale e del vasto mediale durante la fase isometrica in massima contrazione e durante la fase eccentrica. Considerando che durante la \"leg extension\" l'attivit\u00e0 dei vasti \u00e8 risultata, secondo diverse analisi, inferiore a quella del retto femorale se paragonata agli esercizi a catena cinetica chiusa, sarebbe possibile suggerire in base a questi dati che enfatizzare la sosta isometrica in contrazione e la fase eccentrica rallentando il movimento risulti generalmente in un maggiore reclutamento del vasto laterale sugli altri due capi. Viste le limitate analisi sul caso, queste rimangono conclusioni indicative.\nTime Under Tension (TUT) e ripetizioni.\nUna teoria piuttosto comune sostiene che un muscolo sia meglio stimolato applicando delle strategie di allenamento specifiche in base alla sua composizione: se prevalgono le fibre lente o di tipo 1, esso sar\u00e0 meglio stimolato con basse intensit\u00e0 (bassi carichi) e alte ripetizioni, mentre se prevalgono le fibre rapide o di tipo 2, questo sar\u00e0 meglio stimolato con alte intensit\u00e0 (alti carichi) e basse ripetizioni. \u00c8 necessario considerare che le serie eseguite con bassi carichi, se portate al cedimento, implicheranno una durata della serie (\"Time Under Tension\", TUT) pi\u00f9 protratta, tendendo alla prestazione di \"endurance muscolare\"; viceversa se eseguite con alti carichi porteranno ad un TUT breve, tipico della prestazione di forza. Un muscolo composto per la maggior parte da fibre di tipo 2 \u00e8 pi\u00f9 dotato di forza e meno di resistenza, mentre al contrario una maggiore prevalenza di fibre di tipo 1 conferisce al muscolo maggiori prestazioni di resistenza e meno di forza. Per quanto riguarda la composizione delle fibre muscolari del quadricipite femorale, i dati non sono propriamente allineati. Alcuni testi di anatomia parlano di una composizione 50:50 (50% tipo 1: 50% tipo 2) con maggiori unit\u00e0 motorie ed elementi contrattili, e quindi con un maggiore potenziale per la prestazione sportiva. Alcune ricerche scientifiche hanno stabilito risultati simili, facendo per\u00f2 una distinzione tra i capi che lo compongono: per il vasto mediale e il vasto intermedio 50% IIb, 15% IIa, 35% I; per il vasto laterale 45% IIb, 20% IIa, 35% I; per il retto femorale 45% IIb, 15% IIa, 40 I (Pierrynowski e Morrison, 1985).\nAltri dati in letteratura hanno riconosciuto che nei soggetti non allenati il vasto laterale \u00e8 caratterizzato da una grande percentuale di fibre di tipo I (45-59%), una percentuale moderata di tipo IIa (30-39%), e una ridotta percentuale di tipo IIb (11-15%). Tuttavia, \u00e8 stata riconosciuta anche una grande variabilit\u00e0 tra gli individui nelle proporzioni tra fibre di tipo I, di tipo IIa e tipo IIb, e queste sono state osservate in un \"range\" compreso rispettivamente tra il 15-79%, il 13-77%, e il 0,44%. Altri hanno osservato che i vasti mediale e laterale contengono percentuali simili di fibre di tipo I, il 52,1% e il 51,4%, rispettivamente.\nConclusioni:\nSvariati autori sostengono che la proporzione tra fibre rapide (tipo 2) e fibre lente (tipo 1) nel quadricipite sia mediamente equilibrata. Nonostante i riferimenti e gli autori non si trovino propriamente in accordo sulla precisa distribuzione delle fibre, pare esistere anche una certa variabilit\u00e0 individuale, una differenza tra soggetti allenati e non allenati (e presumibilmente tra il tipo di sport praticato), e una differenza tra i diversi capi che compongono il quadricipite. La tendenza tuttavia \u00e8 quella di riconoscere un equilibrio tra fibre di tipo 1 e di tipo 2 approssimativamente attorno al 50%. Sulla base di queste evidenze non \u00e8 possibile individuare precisamente il tipo di prestazione pi\u00f9 idonea per lo stimolo del quadricipite sulla \"leg extension\". Si potrebbe suggerire una periodica variet\u00e0 dello stimolo, o una maggiore tendenza a sviluppare le prestazioni di forza o di resistenza a seconda della finalit\u00e0 specifica. Questo pur considerando che l'esercizio in questione pone sotto particolare stress il legamento crociato anteriore (ACL), ed \u00e8 suggeribile non sovraccaricare eccessivamente l'articolazione del ginocchio con alti carichi e basse ripetizioni (basso TUT a cedimento), vista soprattutto la natura monoarticolare del movimento.\nRischio infortuni.\nDopo la bassa schiena, il ginocchio \u00e8, assieme alla spalla, la zona pi\u00f9 frequentemente esposta ad infortuni durante un programma di allenamento coi pesi. Il dolore al ginocchio causato dall'esercizio coi pesi \u00e8 spesso il risultato di lesioni da usura che coinvolgono l'articolazione patello-femorale o il tendine patellare. La sicurezza della \"leg extension\" nelle fasi precoci del recupero funzionale \u00e8 una questione dibattuta, ed alcuni autori suggeriscono che anche questa possa essere causa di infortuni al ginocchio, sebbene il suo potenziale lesivo sia inferiore a quello di altri esercizi come ad esempio l\u2019\"hack squat\". Ci\u00f2 nonostante, la \"leg extension\" \u00e8 stata spesso proposta dai ricercatori per l'utilizzo durante la fase di riabilitazione da infortuni al ginocchio.\nAlcune ricerche (Steinkamp et al., 1993) dimostrarono che i soggetti con artrite patello-femorale possono tollerare la riabilitazione meglio con la \"leg press\" rispetto alla \"leg extension\" lungo il \"range\" di movimento funzionale per via di un inferiore stress all'articolazione patello-femorale. Si evidenzi\u00f2 che tutti i parametri di stress articolare risultassero maggiori tra 0 e 30\u00b0 di \"estensione\" della gamba, che nelle fasi riabilitative risulta il range pi\u00f9 indicato. Hirokawa et al. (1992) conclusero che la contrazione del quadricipite durante la \"leg extension\" avesse un impatto sul discolamento anteriore, sulla rotazione della tibia e quindi sullo stress del legamento crociato anteriore (ACL), aumentandolo di pari passo con l'aumento della forza durante l'estensione del ginocchio. Le stesse osservazioni furono concluse da Yack et al. (1993), suggerendo lo \"squat\" parallelo come sostituzione alla \"leg extension\" per minimzzare lo stress sul legamento crociato anteriore. Grood et al. (1984) notarono un aumento del dislocamento anteriore della tibia nel \"range\" da 30 a 0\u00b0 di \"estensione\", suggerendo che il legamento crociato anteriore fosse particolarmente sovraccaricato lungo questo arco di movimento. Essi conclusero che usare carichi importanti sulla \"leg extension\" potesse produrre delle grandi forze di taglio patello-femorale e tibio-femorale. Poich\u00e9 la forza del quadricipite aumentava poco durante l\u2019\"estensione\" compresa nel \"range\" tra i 50 e i 15\u00b0, i pazienti affetti da condrite patello-femorale, per i quali un arco di movimento ampio non \u00e8 suggerito, potessero limitare gli esercizi per il quadricipite senza ridurne la forza. Altre analisi (Escamilla et al., 1998) hanno stabilito che la forza di compressione tibiofemorale durante la \"leg extension\" sia maggiore vicino alla massima \"estensione\", mentre la forza di compressione patellofemorale sia maggiore a met\u00e0 del range nella fase di \"estensione\". Se paragonata allo \"squat\" e alla \"leg press\", solo la \"leg extension\" ha dimostrato di provocare tensione sul legamento crociato anteriore, la quale avviene in prossimit\u00e0 della massima \"estensione\". Tuttavia, la tensione sul legamento crociato posteriore (PCL) era maggiore del doppio con lo \"squat\" e con la \"leg press\". Le analisi di questa ricerca mostrarono inoltre che il reclutamento dei muscoli ischio-crurali fosse maggiore del doppio con lo \"squat\" rispetto alla \"leg press\" e alla \"leg extension\". Questo pu\u00f2 rappresentare un ulteriore svantaggio nelle fasi riabilitative a seguito di lesioni del legamento crociato anteriore, in quanto gli ischio-crurali esercitano un ruolo importante nella stabilit\u00e0 del ginocchio, favorendo un maggiore sviluppo della forza e della capacit\u00e0 funzionale con l'estensione dell'anca.\nAnche il posizionamento dell'imbottitura pu\u00f2 avere un ruolo sullo stress articolare, in particolare sul legamento crociato anteriore. Nisell et al. (1989) paragonarono le forze di taglio e di compressione ottenute dal posizionamento dell'imbottitura nella posizione prossimale o distale della gamba durante la \"leg extension\" isocinetica. Essi rilevarono che le forze di taglio dirette anteriormente venivano ridotte significativamente collocando l'imbottitura in una posizione prossimale sulla gamba, suggerendo questa modifica per controllare lo stress sul ACL, come nel periodo riabilitativo. In altri termini, lo \"stress\" articolare sul ginocchio pu\u00f2 essere modulato anche a seconda del posizionamento dell'imbottitura. Pi\u00f9 questa viene posta distale rispetto al ginocchio, e pi\u00f9 si sollecita l'articolazione. Questo avviene perch\u00e9 aumentando la distanza dei cuscinetti col fulcro, aumenta il braccio di leva provocando maggiore stress articolare.\nNelle prime fasi riabilitative potrebbe essere prescritta la \"leg extension\" a carico libero, ovvero con sovraccarico minimo, per non sovraccaricare l'articolazione in assenza di un adeguato tono muscolare. Questa strategia non sembra per\u00f2 essere adatta per persone con sublussazione laterale della patella. Powers et al. (2003) rilevarono infatti che lo spostamento laterale della rotula \u00e8 pi\u00f9 pronunciato durante la \"leg extension\" senza carichi rispetto alla stessa con carichi per i soggetti con sublussazione laterale della rotula. Secondo le loro conclusioni, la cinematica femoro-rotulea durante l'esecuzione senza peso potrebbe essere definita come \"la rotula che ruota sul femore\", mentre la cinematica femoro-rotulea durante l'esecuzione con carico potrebbe essere definita come il \"femore che ruota al di sotto della rotula\".\n\u00c8 stato osservato che la \"leg extension\" produca un elevato sovraccarico sul retto femorale a scapito dei vasti, e questo sovraccarico pu\u00f2 aumentare sulla variante inclinata. Tuttavia, l'eccessivo accorciamento del retto femorale pu\u00f2 causare uno squilibrio posturale, in quanto il corpo deve compensare questa eccessiva rigidit\u00e0 allungando altri muscoli antagonisti, e questo accade con l'anteroversione del bacino in modo da consentire la posizione eretta. Questo squilibrio, osservato negli atleti, pu\u00f2 portare ad un'alterazione delle curve fisiologiche con un inarcamento della curva lombare e una potenziale manifestazione di dolore alla bassa schiena.\nInfine, svariate ricerche hanno osservato che la \"leg extension\" enfatizzi maggiormente l'attivit\u00e0 del retto femorale rispetto a quella dei vasti, in particolare il vasto mediale. Bisogna considerare che il vasto mediale ha un'importante funzione nella stabilit\u00e0 della rotula e nella prevenzione della sua sublussazione laterale durante l'estensione del ginocchio. Il vasto mediale esercita una trazione mediale sulla rotula contro la forza laterale del vasto laterale. La corretta sincronizzazione della contrazione muscolare coordinata del vasto mediale e del vasto laterale \u00e8 essenziale per il corretto allineamento dell'articolazione femoro-rotulea. Disfunzioni tra il vasto mediale e vasto laterale nella tempistica, negli squilibri di forza, o in entrambi, a seguito dell'inibizione del vasto laterale, possono portare a sublussazione laterale della rotula, maggiore contatto femoro-rotuleo, dolore retropatellare e degenerazione della cartilagine articolare. \u00c8 importante considerare che l'uso della \"leg extension\" deve essere compensato dall'utilizzo di esercizi complementari a catena cinetica chiusa (\"squat\", \"leg press\") per garantire un corretto equilibrio nella tonicit\u00e0 dei capi che compongono il quadricipite, in particolare il vasto mediale, meno coinvolto durante l'esecuzione del macchinario.\nConclusioni:\nIn presenza di dolore patello-femorale, la \"leg extension\" dovrebbe essere eseguita focalizzando il movimento sugli ultimi 10-15\u00b0, mentre altri ne sconsigliano l'utilizzo in presenza di questo infortunio. In caso di lesioni al legamento crociato anteriore, viene suggerito di evitare la \"leg extension\" (specie da 70\u00b0 di \"flessione\" alla piena \"estensione\"), e sostituirla con esercizi a catena cinetica chiusa come lo \"squat\" a ripetizioni parziali e la \"leg press\". Al contrario, in caso di lesioni al legamento crociato posteriore, la successiva riabilitazione dovrebbe prevedere il rafforzamento del quadricipite minimizzando la traslazione postero tibiale, e la \"leg extension\" \u00e8 suggerita nel ROM tra 0 e 70\u00b0 di \"flessione\", in quanto adatta a questo scopo. In conclusione, sembra che l'utilizzo della \"leg extension\" in un contesto infortunistico e riabilitativo sia suggerita in particolar modo nei casi di lesione del legamento crociato posteriore, mentre al contrario ne venga sconsigliato l'utilizzo in presenza di lesioni di altro genere.\nSintesi:\nUtilit\u00e0 e controversie della \"Leg extension\".\nLa \"leg extension\" \u00e8 un esercizio molto popolare nel culturismo e nel fitness, nonch\u00e9 uno dei pi\u00f9 popolari macchinari con sovraccarichi utilizzati nei centri benessere, nelle palestre delle scuole e nelle cliniche dedicate alla terapia riabilitativa. Una delle principali qualit\u00e0 dell'esercizio \u00e8 probabilmente il massimo isolamento del quadricipite, altrimenti impossibile con altri esercizi dedicati allo sviluppo dei muscoli della coscia. La \"leg extension\" \u00e8 stata anche proposta da molti ricercatori per una fase riabilitativa da infortuni al ginocchio, anche se questo utilizzo \u00e8 stato da alcuni discusso, e pu\u00f2 dipendere dal tipo di trauma articolare. Le controversie sull'utilit\u00e0 della \"leg extension\" comunque non riguardano solo l'aspetto traumatico e riabilitativo. Diversi popolari \"coach\" e preparatori infatti non hanno espresso pareri positivi riguardo alle potenzialit\u00e0 del macchinario. Uno dei motivi plausibili secondo alcuni di questi, \u00e8 che, negli allenamenti mirati alla preparazione atletica, essa non migliora il gesto atletico degli sport praticati (come potrebbero essere lo scatto, il salto, la coordinazione o l'equilibrio). In altri termini la \"leg extension\" non darebbe alcun contributo nel migliorare la \"performance\" sportiva.\nLe critiche dei \"coach\" sono orientate soprattutto sull'aspetto funzionale, il cui sviluppo dall'esecuzione della \"leg extension\" risulta carente poich\u00e9 il gesto non si avvicina minimamente ai movimenti degli arti inferiori compiuti nella vita reale o nelle prestazioni sportive. Alcune ricerche sembrano dare conferma alle posizioni dei preparatori atletici. Stiene et al. (1996) esaminarono i differenti effetti degli esercizi a catena cinetica aperta (\"leg extension\") con quelli a catena cinetica chiusa (\"squat\") sul picco di forza (\"peak torque\") e sulla capacit\u00e0 funzionale in 23 pazienti con dolore femoro-rotuleo. Tutti i pazienti sono stati sottoposti ad un test su \"step-up\" (catena cinetica chiusa e pi\u00f9 funzionale nel mondo reale) e su \"leg extension\" (catena cinetica aperta e meno funzionale) sul picco di forza. I ricercatori rilevarono che, sebbene entrambi i gruppi avessero ottenuto significativi miglioramenti sul test a catena cinetica aperta, solo il gruppo a catena cinetica chiusa miglior\u00f2 sul test \"step-up\" e, soprattutto, miglior\u00f2 lo stato funzionale percepito. In altre parole, un allenamento a catena cinetica chiusa migliora la prestazione sia sugli esercizi a catena aperta che a catena chiusa, sia la capacit\u00e0 funzionale, ma l'allenamento a catena cinetica aperta (\"leg extension\") migliora solo la prestazione sulla catena aperta, senza influire sulla catena chiusa o sulla capacit\u00e0 funzionale. Comunque, altre ricerche hanno verificato che, al contrario, un allenamento alla \"leg extension\" con 3 serie da 8 ripetizioni, per 3 giorni a settimana, per 8 settimane, avesse permesso ad anziani di 90 anni di migliorare in maniera importante la capacit\u00e0 funzionale degli arti inferiori nei test di equilibrio e deambulazione del 48%, e di aumentare la forza degli arti inferiori del 175%. Due dei soggetti sottoposti allo studio ripresero a camminare abbandonando l'utilizzo del bastone. Questi risultati fanno riflettere sull'effettiva utilit\u00e0 del macchinario in certe condizioni.\nCome si \u00e8 visto, svariate ricerche hanno reputato la \"leg extension\" idonea ed efficace nelle fasi riabilitative e nel recupero funzionale. Ad esempio Brindle et al. (2002) conclusero: \"Le estensioni isocinetiche del ginocchio sono considerate appropriate per la prima parte della riabilitazione per i pazienti con disfunzioni del ginocchio a causa della minore richiesta di coordinazione\". L'utilit\u00e0 della \"leg extension\" pare essere piuttosto controversa. Sebbene risulti di facile utilizzo e l'unico macchinario in grado di isolare l'attivit\u00e0 del muscolo quadricipite, queste caratteristiche potrebbero renderlo ideale per lo sviluppo dell'ipertrofia muscolare selettiva nell'ambito del culturismo, ma di scarso potenziale nella preparazione atletica e nel miglioramento della prestazione fisica. Nella riabilitazione e nel recupero funzionale essa \u00e8 stata utilizzata con successo e suggerita da diversi ricercatori, ma non pare essere ideale in presenza di svariate lesioni articolari del ginocchio.\nAspetti anatomici e biomeccanici.\nIl muscolo quadricipite compone la parte anteriore della coscia, ed \u00e8 formato da un fascio biarticolare (che attraversa 2 articolazioni) e tre fasci monoarticolari (attraversano un articolare). L'unico fascio biarticolare, il retto femorale, attraversa le articolazioni dell'anca e del ginocchio e agisce sia come flessore dell'anca che come estensore del ginocchio. I tre muscoli monoarticolari del quadricipite, vasto laterale, vasto mediale e vasto intermedio, attraversano solo l'articolazione del ginocchio e agiscono solo per estendere il ginocchio. Un altro muscolo poco citato nell'azione di \"estensione\" del ginocchio \u00e8 il tensore della fascia lata, la cui azione principale \u00e8 quella di mantenere la postura eretta stabilizzando la pelvi sulla testa del femore e il femore sulla tibia. Un'azione secondaria del tensore della fascia lata \u00e8 appunto quella di estendere la gamba, la quale per\u00f2 sembra essere poco rilevante, a maggior ragione per la posizione precontratta (insufficienza attiva) imposta dalla flessione della coscia.\nIl movimento previsto dalla \"leg extension\" \u00e8 l\u2019\"estensione\" della gamba sulla coscia. Secondo le analisi di Grood et al. (1984), durante l'esecuzione della \"leg extension\" la forza quadricipite \u00e8 minima alla partenza a gamba flessa, cresce durante la fase iniziale dell\u2019\"estensione\" del ginocchio e rimane quasi costante tra 50 e 15\u00b0. Con l\u2019\"estensione\" oltre i 15\u00b0 la forza sale rapidamente, raggiungendo una media di circa il doppio della forza a 0\u00b0 di \"estensione\", continuando ad aumentare con l\u2019\"iperestensione\". L'effettivo momento torcente determinato dal meccanismo di \"estensione\" aumenta con l'estensione del ginocchio, trova un picco a 20\u00b0, e si riduce rapidamente con l'ulteriore \"estensione\". Altre analisi hanno confermato che l'attivit\u00e0 del quadricipite sia maggiore vicino alla massima estensione. La differente attivit\u00e0 dei muscoli estensori del ginocchio lungo il \"range\" di movimento percorso \u00e8 dovuta ad una variazione della curva della forza, un modello matematico che determina quanta forza pu\u00f2 essere prodotta a specifici angoli articolari. \"La grandezza di peso che un atleta pu\u00f2 sollevare in un dato movimento \u00e8 limitata dalla resistenza ottenibile nel punto pi\u00f9 debole del range di movimento articolare completo\" (Vladimir M. Zatsiorsky). Da quanto rilevato dalle varie analisi, durante il movimento di estensione del ginocchio alla \"leg extension\" la resistenza aumenta in maniera quasi proporzionale all\u2019\"estensione\" stessa, ma la vera differenza della resistenza viene ritrovata superati i 15\u00b0, ovvero gli ultimi gradi prima della massima estensione. Come \u00e8 stato riportato dai risultati di Grood (1984), durante una buona parte del ROM articolare, tra 50 e 15\u00b0, la tensione rimane quasi costante, e solo superato questo livello di \"estensione\" la forza aumenta. Altri mostrarono dei risultati leggermente differenti, rilevando che i parametri di \"stress\" articolare risultassero maggiori tra 0 e 30\u00b0 di \"estensione\" della gamba. I risultati incrociati dei vari studi mostrano comunque che la massima tensione (\"peak torque\") muscolare del quadricipite e il massimo stress articolare del ginocchio avvengono in un range compreso tra 15-30\u00b0 e 0\u00b0 di \"estensione\" della gamba.\nPoich\u00e9 il retto femorale durante la \"leg extension\" tradizionale da seduti si trova in una posizione precontratta, alcuni autori hanno dato per scontato che l'esercizio provochi una minore sollecitazione di questo fascio rispetto ad altri esercizi per le cosce. In altri termini \u00e8 stato teorizzato che la posizione ad anca flessa (da seduti) riduca di pari passo l'attivazione del retto femorale a causa della precontrazione e dell'insufficienza attiva. In realt\u00e0 la \"leg extension\" tradizionale ha mostrato di provocare una maggiore attivit\u00e0 del retto femorale rispetto ad altri esercizi comuni catena cinetica chiusa come lo \"squat\" e la \"leg press\". Per tanto l'ipotesi che vede la \"leg extension\" come un esercizio inadeguato per stimolare il retto femorale non sembra trovare un concreto fondamento. A maggior ragione, altre analisi hanno notato che la \"leg extension\" con schienale inclinato aumenti ulteriormente l'attivit\u00e0 del retto femorale rispetto alla variante tradizionale da seduti. In base a queste evidenze si potrebbe avanzare l'ipotesi che la \"leg extension\" inclinata sia uno degli esercizi che pi\u00f9 recluta il retto femorale in assoluto. Tuttavia, per quanto riguarda i risultati cronici sull'ipertrofia, Narici et al. (1996) dimostrarono che dopo sei mesi di leg extension, i soggetti dimostrarono un aumento dell'ipertrofia del 19% nelle regioni superiori e inferiori del quadricipite, ma un aumento di solo il 13% nella parte centrale del muscolo.\nPer la precisione, alcune ricerche (Escamilla et al., 1998) hanno osservato che la \"leg extension\" produca una maggiore attivit\u00e0 del retto femorale rispetto ai vasti, mentre lo \"squat\" e la \"leg press\" sollecitino maggiormente i vasti rispetto al retto femorale. Questi risultati sono stati confermati anche da altri studi (Brindle et al., 2002), in cui \u00e8 stato visto che l'attivit\u00e0 del vasto mediale era maggiore durante l'esecuzione degli esercizi a catena cinetica chiusa (come \"squat\" o \"leg press\") rispetto alla \"leg extension\". Infine, Stensdotter et al. (2003) confermarono questi risultati osservando anche le precise tempistiche del reclutamento nel dettaglio. Durante l'estensione del ginocchio negli esercizi a catena cinetica chiusa, l'inizio dell'attivit\u00e0 EMG dei quattro capi del quadricipite era pi\u00f9 simultaneo rispetto a quanto avveniva sulla \"leg extension\". In quest'ultimo caso, i tempi di attivazione del retto femorale erano pi\u00f9 rapidi, mentre il vasto mediale veniva attivato successivamente e in maniera inferiore rispetto agli esercizi a catena cinetica chiusa.\nMuscoli coinvolti nell' estensione della gamba:"}
{"id": "4718311", "revid": "63756", "url": "https://it.wikipedia.org/wiki?curid=4718311", "title": "Persib Bandung", "text": ""}
{"id": "4718312", "revid": "1154737", "url": "https://it.wikipedia.org/wiki?curid=4718312", "title": "Gruppo della Rocca Bernauda", "text": "Il Gruppo della Rocca Bernauda (\"Massif de la Roche Bernaude\" in francese) \u00e8 un gruppo montuoso delle Alpi del Moncenisio nelle Alpi Cozie. Si trova in Francia (dipartimenti delle Alte Alpi e della Savoia) ed in Italia (provincia di Torino). Prende il nome dalla montagna pi\u00f9 significativa del gruppo, la Rocca Bernauda.\nCollocazione.\nSeguendo le definizioni della SOIUSA esso si trova tra il Colle di Valle Stretta ed il Colle del Fr\u00e9jus.\nNel dettagli, ruotando in senso orario, i limiti geografici sono: Colle di Valle Stretta, \"Ruisseau du Charmaix\", Colle del Fr\u00e9jus, Bardonecchia, Valle Stretta, Colle di Valle Stretta.\nClassificazione.\nLa SOIUSA definisce il Gruppo della Rocca Bernauda come un gruppo alpino e vi attribuisce la seguente classificazione:\nSuddivisione.\nIl gruppo viene suddiviso in due sottogruppi:\nMontagne.\nLe montagne principali del gruppo sono:"}
{"id": "4718315", "revid": "93179184", "url": "https://it.wikipedia.org/wiki?curid=4718315", "title": "Nitroxolina", "text": "Nitroxolina \u00e8 un antibiotico, un agente chimicamente simile ai derivati ossochinolinici, dotato di propriet\u00e0 antibatterica ed antifungina. Il farmaco \u00e8 stato in uso in Europa per circa cinquant'anni, e ha dimostrato di essere molto efficace nel combattere le infezioni da biofilm. Il farmaco \u00e8 stato utilizzato prevalentemente per il trattamento delle infezioni delle vie urinarie.\nChimica.\nIl composto si presenta come una polvere cristallina di colore giallo. Nitroxolina \u00e8 moderatamente solubile nell'etanolo e nell'etere mentre \u00e8 invece molto solubile negli alcali e nell'acido cloridrico a caldo.\nFarmacodinamica.\nNitroxolina \u00e8 in caso di causare una diminuzione della densit\u00e0 del biofilm di P.aeruginosa, similmente a quanto accade con EDTA, e questa modificazione in vivo consente il controllo ed il debellamento dell'infezione da parte del sistema immunitario.&lt;br&gt;\nSi ritiene che la molecola funzioni da chelante degli ioni Fe++ e Zn++ dalla matrice del biofilm.&lt;br&gt;\nLo spettro d'azione di nitroxolina comprende diversi microrganismi patogeni come, per esempio, Escherichia coli, Ureaplasma urealyticum, Mycoplasma hominis, Candida albicans. Molti ceppi di Staphylococcus e Proteus non sempre sono sensibili al farmaco, oppure hanno sviluppato resistenza. Pseudomonas, Serratia, Klebsiella, Providencia spp. e gli anaerobi, in genere, risultano sempre resistenti.\nFarmacocinetica.\nA seguito di somministrazione per via orale la molecola viene ampiamente assorbita dal tratto gastrointestinale. La biodisponibilit\u00e0 si aggira intorno al 90%. La concentrazione plasmatica massima (Cmax) si ottiene 1,5-2 ore dopo assunzione orale di una dose di 200\u00a0mg e determina un picco di concentrazione plasmatica di 4-4,7\u00a0\u00b5g/ml. L'emivita risulta approssimativamente di 2 ore. Il composto si lega alle proteine plasmatiche in quantit\u00e0 modesta (circa il 10%). \nNell'organismo nitroxolina viene metabolizzata prevalentemente a livello epatico ove viene convertita in alcuni derivati coniugati con acido glucuronico e con solfati.&lt;br&gt;\nL'eliminazione avviene attraverso l'emuntorio renale, principalmente per filtrazione glomerulare: il 5% viene escreto come molecola immodificata ed il 95% in forma coniugata. \nA distanza di circa 2-4 ore dalla somministrazione di una singola dose di 200\u00a0mg le concentrazioni urinarie raggiungono valori medi di 200\u00a0\u00b5g/ml e restano superiori a 30\u00a0\u00b5g/ml per almeno 12 ore.\nUsi clinici.\nNitroxolina \u00e8 indicata nel trattamento delle infezioni del tratto urinario (cistiti, uretriti ed ureteriti) sostenute da batteri o funghi sensibili.\nDosi terapeutiche.\nNel soggetto adulto il farmaco viene somministrato per via orale, al dosaggio usuale di una compressa (compresse da 150 e 250\u00a0mg) 2-3 volte al giorno per un dosaggio totale variabile da 300 a 750\u00a0mg/die. La molecola \u00e8 spesso somministrata in associazione con sulfametizolo.\nEffetti collaterali e indesiderati.\nIn corso di trattamento con nitroxolina si possono manifestare effetti avversi di natura gastrointestinale quali dispepsia, nausea, vomito, dolore addominale ed epigastrico, diarrea. Questi fenomeni non sono preoccupanti, si manifestano con maggiore facilit\u00e0 nelle terapie prolungate nel tempo e normalmente non richiedono l'interruzione del trattamento.\nIn alcuni pazienti sono state segnalate reazioni avverse neurologiche come cefalea, vertigine, disturbi del sonno, tremore, confusione mentale, disorientamento, reazione ansiosa, alterazioni dell'umore e depressione.\nRaramente si possono manifestare reazioni da ipersensibilit\u00e0 ed in particolare prurito, rash cutaneo, orticaria.\nControindicazioni.\nIl composto \u00e8 controindicato nei soggetti con ipersensibilit\u00e0 nota al principio attivo, oppure ad uno qualsiasi degli eccipienti presenti nella formulazione farmacologica. Controindicato anche in caso di insufficienza renale o epatica. \nNitroxolina non deve essere somministrata in concomitanza con altri composti derivati idrossichinolinici.\nAvvertenze.\nIl trattamento con nitroxolina non deve essere protratto per un periodo di tempo superiore alle quattro settimane.\nAttivit\u00e0 antitumorale.\nLe attivit\u00e0 chelanti di nitroxolina sono stati indagate anche in campo oncologico. Nitroxolina ha dimostrato di essere pi\u00f9 citotossica rispetto a clioquinolo e altri derivati della 8-idrossichinolina su linee cellulari HL60, DHL-4, Panc-1, e A2780.\nHa anche dimostrato un aumento della produzione di molecole ROS (specie reattive dell'ossigeno) rispetto ai controlli, specialmente quando \u00e8 stato aggiunto Cu++. \nI livelli di ROS hanno superato il 350% rispetto ai controlli con l'aggiunta di CuCl2."}
{"id": "4718317", "revid": "111723614", "url": "https://it.wikipedia.org/wiki?curid=4718317", "title": "Persatuan Sepak Bola Indonesia Bandung", "text": "Il Persib, acronimo di Persatuan Sepak Bola Indonesia Bandung, \u00e8 un club di calcio indonesiano appartenente al gruppo dell'ex proprietario dell', Erick Thohir.\nIl club ha sede a Bandung, nella zona dell'Ovest Giava.\nOrganico.\nRosa 2019.\n\"Aggiornata al 7 maggio 2019.\""}
{"id": "4718323", "revid": "228587", "url": "https://it.wikipedia.org/wiki?curid=4718323", "title": "The Karate Kid (videogioco)", "text": "The Karate Kid \u00e8 un videogioco ispirato alla famosa saga di film iniziata con \"Per vincere domani - The Karate Kid\". \u00c8 stato sviluppato per NES uscito nel novembre del 1987.\nModalit\u00e0 di gioco.\nCi sono quattro livelli del gioco, che si sviluppano come il film. Nella conclusione, Pat Morita strizza l'occhio al giocatore dallo schermo.\nLivello 1.\nIl gioco inizia con Daniel LaRusso che combatte nel torneo All Valley Karate Tournament (il punto finale del primo film). Egli dovr\u00e0 sconfiggere quattro avversari, per avanzare alla fase successiva. La barra di energia degli avversari aumenta progressivamente. La lotta finale \u00e8 presumibilmente con Johnny Lawrence, come nel film.\nLivello 2.\nDaniel inizia il secondo livello, che si trova a Okinawa (l'impostazione principale del secondo film). L\u00ec, egli deve affrontare teppisti casuali, che muoiono in un colpo solo, fino ad arrivare a Chozen al termine del livello. Per ogni tot di nemici affrontati, Daniel pu\u00f2 raccogliere piccoli simboli \"C\" e \"D\", che gli permettono di utilizzare le mosse del calcio della gru e il pugno forte. Inoltre ricostituiscono una piccola quantit\u00e0 di energia di Daniel. Ci sono anche un paio di ingressi, evidenti e meno evidenti, dove Daniel pu\u00f2 guadagnare mosse rompendo blocchi di ghiaccio, catturando mosche con le bacchette o schivando un martello oscillante.\nLivello 3.\nLa terza fase di gioco \u00e8 \u00e8 quasi identico alla prima (con alcuni salti difficili) durante un tifone. Il tifone provoca un forte vento, che interferisce con i salti del giocatore e fa volare vari oggetti (bastoni, uccelli) che minacciano l'energia del giocatore. Possono essere colpiti per guadagnare punti extra, per\u00f2. Il boss \u00e8 ancora Chozen e questa volta c'\u00e8 una ragazza su un palo che Daniel deve salvare. Non \u00e8 necessario battere Chozen, solo salvare la ragazza.\nLivello 4.\nLa fase finale \u00e8 la festa dopo il tifone. Daniel indossa un nuovo vestito per questa fase e i nemici casuali sono ora pi\u00f9 difficili e richiedono due colpi per essere abbattuti. Ci sono anche i nemici con lance che richiedono anche pi\u00f9 colpi da sconfiggere. Il boss finale \u00e8 ancora una volta Chozen, ma con un nuovo risvolto. Ora ha Kumiko a terra accanto a lui e se Daniel non entrano in contatto con lei a intervalli regolari, lei scivoler\u00e0 fuori dalla piattaforma e annegher\u00e0. Questo si tradurr\u00e0 in una vita perduta. Se Daniel riesce sconfiggere il boss finale senza far annegare Kumiko, il giocatore sar\u00e0 ricompensato con un finale piuttosto breve. La testa del signor Miyagi appare dicendo: \"Tu hai guidato con successo Daniel-san in tutte le sfide e sei diventato un maestro di arti marziali!\""}
{"id": "4718328", "revid": "599013", "url": "https://it.wikipedia.org/wiki?curid=4718328", "title": "Pieve dei Santi Nazario e Celso", "text": "La pieve dei Santi Nazario e Celso \u00e8 un luogo di culto cattolico situato nel comune di Borgomaro, in strada Santi Nazario e Celso, in provincia di Imperia.\nStoria e descrizione.\nPrima chiesa matrice della comunit\u00e0 borgomarese, la pieve \u00e8 citata in alcuni documenti databili tra il VIII e il IX secolo e ricostruita, secondo una tradizione locale, sulle fondamenta di un tempio d'epoca ligure-romana. Inizialmente e per tutto il periodo medievale unica sede battesimale della zona del Maro, come confermato dal vicario della diocesi di Albenga, nonch\u00e9 abate del monastero di San Martino dell'isola Gallinara, padre Silvestro, l'edificio fu ricostruito nel corso del XII secolo.\nA causa di un incendio scoppiato al suo interno nel 1490, la pieve fu ancora trasformata in questo periodo (i lavori si conclusero nel 1498) e una terza volta nelle forme e stile attuali: tre navate, colonne con basi in pietra nera cubiche e arcate leggermente ogivali. Sempre al Quattrocento dovrebbe risalire l'apertura a porticato sul lato sinistro dove \u00e8 presente un architrave scolpita con il monogramma di Ges\u00f9 Cristo, lo stemma nobiliare di Renato di Savoia e un\"'Annunciazione\" datata al 1498.\nFu nel corso del XVII secolo che il tempio religioso sub\u00ec l'allungamento della zona absidale, l'ingrandimento del presbiterio, la sistemazione della sacrestia e la realizzazione di tre altari in marmo policromo. Restauri effettuati tra il 1970 e il 1971 hanno permesso la riscoperta delle antiche affrescature delle fasce bianche e nere, queste ultime databili al XV secolo.\nAl suo interno, tra gli elementi di pregio artistico e architettonico, un tabernacolo in pietra nera realizzato nel 1531 e conservato ora nel presbiterio; lavorato con la tecnica del bassorilievo raffigura scene di vita di Cristo e di santi. In fondo alla navata sinistra \u00e8 collocato un dipinto della \"Vergine con il Bambino\" e ancora un architrave raffigurante lo stemma dei conti di Ventimiglia, primi signori di Borgomaro e della valle del Maro."}
{"id": "4718329", "revid": "599013", "url": "https://it.wikipedia.org/wiki?curid=4718329", "title": "Giovanni Gandelli", "text": "Carriera.\nGiocatore.\nNel primo campionato disputato dalla Cremonese, allora in maglia biancolilla, con stemma a forma di litro di vino, quella che giocava nel campo a San Rocco, Gandelli \u00e8 stato l'allenatore-giocatore, subendo un incidente nel primo storico incontro disputato e perso a Varese il 7 dicembre 1913; in precedenza aveva giocato nel Servette in Svizzera.\nAllenatore.\nHa allenato la Cremonese coadiuvato dal dirigente Enzo Gaetani."}
{"id": "4718332", "revid": "1610933", "url": "https://it.wikipedia.org/wiki?curid=4718332", "title": "Misura vettoriale", "text": "In matematica, una misura vettoriale \u00e8 una generalizzazione del concetto di misura.\nDefinizione.\nData un'algebra di insiemi formula_1 ed uno spazio di Banach formula_2, una misura vettoriale \"finitamente additiva\" (talvolta detta semplicemente \"misura\") \u00e8 una funzione formula_3 tale che per ogni coppia di insiemi disgiunti formula_4 e formula_5 in formula_6 si verifica:\nUna misura vettoriale formula_8 \u00e8 detta \"numerabilmente additiva\" se per ogni successione formula_9 di insiemi disgiunti in formula_10 tale che la loro unione sia in formula_10 si ha:\ndove la serie al membro di destra converge nella norma di formula_2.\nSi pu\u00f2 mostrare che una misura vettoriale additiva formula_8 \u00e8 numerabilmente additiva se e solo se per ogni successione formula_9 definita come sopra si verifica:\ndove formula_17 \u00e8 la norma su formula_2.\nLe misure vettoriali numerabilmente additive definite su sigma-algebre sono pi\u00f9 generali delle nozioni di misura, misura con segno e misura complessa, che sono funzioni numerabilmente additive che mappano rispettivamente sulla retta reale estesa formula_19, formula_20 e formula_21.\nVariazione di una misura vettoriale.\nDa una misura vettoriale formula_22, la \"variazione\" formula_23 di formula_8 \u00e8 definita come:\ndove l'estremo superiore \u00e8 preso considerando tutte le partizioni:\ndi formula_4 in un numero finito di insiemi disgiunti, per ogni formula_4 in formula_6, e la norma formula_17 \u00e8 la norma su formula_31\nLa variazione di formula_8 \u00e8 una funzione finitamente additiva che mappa su formula_19. Si ha inoltre:\nper ogni formula_4 in formula_6. Se formula_37 \u00e8 finita, la misura formula_8 \u00e8 detta essere \"a variazione limitata\". Si pu\u00f2 mostrare che se formula_8 \u00e8 una misura vettoriale a variazione limitata allora formula_8 \u00e8 numerabilmente additiva se e solo se formula_23 \u00e8 numerabilmente additiva."}
{"id": "4718337", "revid": "1728", "url": "https://it.wikipedia.org/wiki?curid=4718337", "title": "William Matthew Flinders Petrie", "text": ""}
{"id": "4718340", "revid": "3791", "url": "https://it.wikipedia.org/wiki?curid=4718340", "title": "Philippe Jules Fran\u00e7ois Mancini", "text": ""}
{"id": "4718349", "revid": "62060328", "url": "https://it.wikipedia.org/wiki?curid=4718349", "title": "Birkhat Hachamah", "text": ""}
{"id": "4718351", "revid": "247222", "url": "https://it.wikipedia.org/wiki?curid=4718351", "title": "Na bruta banda", "text": ""}
{"id": "4718352", "revid": "209456", "url": "https://it.wikipedia.org/wiki?curid=4718352", "title": "Arte ASCII", "text": ""}
{"id": "4718356", "revid": "38120", "url": "https://it.wikipedia.org/wiki?curid=4718356", "title": "Amoroso (teatro)", "text": "L'amoroso e la controparte femminile amorosa sono, nel teatro comico, uno dei ruoli classici. Corrisponde ad una continuazione del ruolo dell'innamorato della commedia classica e poi della commedia dell'arte e goldoniana: primo amoroso, prima amorosa, parti che sopravvivono nel teatro dialettale, mentre nella commedia normale si sono trasformate in quelle di primo attore giovane e prima attrice giovane."}
{"id": "4718364", "revid": "481666", "url": "https://it.wikipedia.org/wiki?curid=4718364", "title": "Balboa Amusement Producing Company", "text": "La Balboa Amusement Producing Company fu una casa cinematografica statunitense fondata in California nel 1913. La sua attivit\u00e0 di produzione dur\u00f2 solo pochi anni: dal 1913 al 1918, la compagnia produsse oltre un migliaio di pellicole, il 90% delle quali sono andate perdute.\nLa sede principale della compagnia, conosciuta anche con il nome Balboa Studios, si trovava a Long Beach, nella Sixth Street e Alamitos Avenue. La casa di produzione spost\u00f2 i suoi studi per le riprese in esterni in un'area di undici acri (45.000\u00a0m\u00b2) a Signal Hill (California).\nTra le star che lavorarono per lo studio vanno ricordati Fatty Arbuckle e Buster Keaton. Henry King che, in seguito, sarebbe diventato uno dei pi\u00f9 popolari registi di Hollywood, mosse i suoi primi passi alla Balboa, dirigendo la piccola Baby Osborne, diva bambina del cinema muto. Vi lavorarono anche Ruth Roland, regina dei serial, e Lillian Lorraine, diva delle Ziegfeld Follies.\nAttori.\nAttori e registi che lavorarono alla Balboa:"}
{"id": "4718365", "revid": "486946", "url": "https://it.wikipedia.org/wiki?curid=4718365", "title": "Reggimento fanteria d'Africa", "text": ""}
{"id": "4718367", "revid": "3791", "url": "https://it.wikipedia.org/wiki?curid=4718367", "title": "Louis-Jules Mancini-Mazarini", "text": ""}
{"id": "4718368", "revid": "481666", "url": "https://it.wikipedia.org/wiki?curid=4718368", "title": "Balboa Films", "text": ""}
{"id": "4718369", "revid": "499020", "url": "https://it.wikipedia.org/wiki?curid=4718369", "title": "Stadio comunale di Piacenza", "text": "Lo stadio comunale fu un impianto sportivo multifunzione italiano di Piacenza.\nCostruito nel 1920, fu attivo per quasi mezzo secolo e fu noto anche come campo Alessandro Casali nonch\u00e9, dal 1937 al 1945, come stadio comunale del Littorio bench\u00e9 informalmente fosse chiamato \"Barriera Genova\" dal nome della viciniore ex porta daziaria sulla strada che conduce al capoluogo ligure.\nTra il 1920 e il 1969 fu sede interna degli incontri di calcio del e, tra il 1947 e il 1966, di quelli di rugby dell'omonimo club.\nStoria.\nLa costruzione e i successivi ampliamenti.\nNel 1920 il Piacenza neopromosso in Prima Categoria dovette abbandonare il campo di Porta Cavallotti.\nFu individuato quindi un terreno adatto all'allora periferia della citt\u00e0, formato da due prati divisi da un fossato.\nIl terreno fu rizollato in tempi brevi, per l'imminenza del campionato, e perci\u00f2 non fu effettuato il drenaggio, con conseguenti cronici problemi di impraticabilit\u00e0 del campo nella stagione invernale.\nAnche le strutture (recinzioni, spogliatoi, servizi igienici) furono ridotte al minimo quando non addirittura assenti in un primo momento.\nL'impianto fu inaugurato nel settembre 1920 con un'amichevole di calcio tra il Piacenza e il terminata 2-2.\nInizialmente dotato di una semplice tribuna in legno (rimasta in uso fino al 1930), lo stadio sub\u00ec un primo ampliamento nel 1933, con la costruzione di una tribuna coperta in muratura, che port\u00f2 la capienza complessiva a circa posti.\nDue anni pi\u00f9 tardi, nel 1935, furono create anche le strutture per la pratica dell'atletica leggera, tra cui la pista che circondava il perimetro del terreno di gioco.\nGrazie a tali modifiche lo stadio fu in grado di ospitare diverse manifestazioni nazionali organizzate dalle societ\u00e0 atletiche piacentine a partire dagli anni trenta e quaranta, soprattutto per quanto riguarda la corsa.\nDurante la seconda guerra mondiale fu adibito a base militare dalle truppe tedesche di stanza in citt\u00e0; la permanenza di soldati e cavalli provoc\u00f2 danni alla pista di atletica e al manto erboso. Terminato il conflitto, lo stadio fu ristrutturato con la costruzione della gradinata opposta alla tribuna coperta e di una sola curva, tra il 1945 e il 1950, che conferirono all'impianto l'aspetto definitivo. Venne inoltre costruito un muro di cinta, piuttosto basso, che non impediva ai portoghesi di assistere abusivamente alle partite arrampicandosi sul muro stesso.\nProblematiche e dismissione.\nGi\u00e0 sul finire degli anni quaranta era stato steso un progetto per un nuovo, avveniristico impianto da posti, destinato a sostituire il campo di Barriera Genova; tale progetto, tuttavia, non ebbe alcun seguito. Lo stadio iniziava ad accusare diversi problemi: il Piacenza si trovava a dover condividere il campo con il , seconda squadra cittadina impegnata nei campionati dilettantistici, e con il Piacenza Rugby, fino all'inaugurazione dello stadio Beltrametti nel 1966.\nInoltre, con il boom edilizio degli sessanta, l'impianto si trovava ormai in una zona densamente popolata e rendeva problematico l'afflusso e il deflusso degli spettatori dai due ingressi principali.\nA tutto ci\u00f2 si sommava una capienza limitata (nelle partite di maggior richiamo venivano talvolta aggiunte tribune supplementari, raggiungendo picchi di oltre presenze) e, a partire dagli anni Sessanta, la fatiscenza delle strutture in cemento armato, che provoc\u00f2 un grave incidente il 31 gennaio 1965, prima dell'inizio del derby del Po con la : il distacco di un pezzo di cornicione del muro di cinta fer\u00ec quattro persone, di cui una mortalmente.\nPer tutti questi motivi, nonostante un ultimo intervento di ammodernamento (l'impianto di illuminazione, inaugurato nel 1967), furono avviati i lavori per la costruzione del nuovo stadio Comunale, situato nel quartiere Galleana, sotto la spinta del costruttore edile Vincenzo Romagnoli, presidente del Piacenza.\nL'ultima partita disputata a Barriera Genova fu la vittoria per 4-1 sul Sottomarina, il 15 giugno 1969, nella quale fu festeggiata la promozione dei biancorossi di Alberto Molina nella serie cadetta; a partire dalla stagione successiva il Piacenza si trasfer\u00ec nel nuovo stadio, mentre il vecchio impianto fu demolito in breve tempo per far posto a nuovi edifici abitativi.\nIncontri internazionali.\nL'unico incontro internazionale mai ospitato dal Comunale riguarda la nazionale di rugby che, il 15 gennaio 1961, ospit\u00f2 la battendola 19-0 con mete di Bellinazzo trasformata da Martini, Sguario trasformata da Busson, Luise e Del Bono e un calcio di punizione del citato Martini.\nA titolo statistico fu anche il primo incontro teletrasmesso dalla Rai, alle 14:30.\nPer quanto riguarda il calcio lo stadio ospit\u00f2 la nazionale ma solo per due incontri d'allenamento, il 25 aprile 1929 contro una mista composta da giocatori del Piacenza e riserve della Nazionale e il 5 novembre 1931 contro il Piacenza in formazione tipo sconfitto 3-2."}
{"id": "4718371", "revid": "729019", "url": "https://it.wikipedia.org/wiki?curid=4718371", "title": "Michail Dmitrievi\u010d Skobelev", "text": "Biografia.\nFormazione e inizio della carriera militare.\nMichail Dmitrievi\u010d era figlio del generale Dmitrij Ivanovi\u010d Skobelev e di Ol'ga Nikolaevna, fu educato da un precettore tedesco; fu poi mandato in collegio a Parigi, alla pensione Girardet. Quando il giovane Skobelev torn\u00f2 in Russia, lo segu\u00ec Girardet, che si prese cura della sua educazione. Tra il 1858 e il 1860, si prepar\u00f2 per entrare nell'Universit\u00e0 di San Pietroburgo, prendendo lezioni dall'accademico Aleksandr Nikitenko; Skobelev pass\u00f2 gli esami, ma l'universit\u00e0 fu chiusa a causa dei disordini studenteschi.\nDal 22 novembre 1861 Skobelev inizi\u00f2 a servire nel reggimento di cavalleria della Guardia; nel 1862 fu nominato \"junker\" e nel 1863 \"cornette\". Nel febbraio 1864, per ordine del generale Baranov, fu mandato a servire a Varsavia, ma dopo poco chiese di essere trasferito al reggimento degli ussari della Guardia imperiale di Grodno, per combattere cos\u00ec l'insurrezione polacca (1863-1865). Trascorse parte del suo permesso per osservare la guerra prussiano-danese (1864). In agosto Skobelev fu promosso al grado di tenente. Nell'autunno del 1866, entr\u00f2 nella Scuola di Stato Maggiore intitolata allo zar Nicola I (1825-1855) (in russo \u0418\u043c\u043f\u0435\u0440\u0430\u0442\u043e\u0440\u0441\u043a\u0430\u044f \u041d\u0438\u043a\u043e\u043b\u0430\u0435\u0432\u0441\u043a\u0430\u044f \u0432\u043e\u0435\u043d\u043d\u0430\u044f \u0430\u043a\u0430\u0434\u0435\u043c\u0438\u044f, \"Imperatorskaja Nikolaevskaja Voennaja Akademija\"), riservata agli ufficiali per completare la loro formazione; dopo la laurea nel 1868, si classific\u00f2 tredicesimo sui ventisei agenti selezionati per accedere allo Stato Maggiore generale.\nPrime azioni in Asia centrale.\nNel novembre 1868 Skobelev fu inviato in Turkestan, in un primo momento si insedi\u00f2 a Tashkent, dove poteva vedere come combattevano le popolazioni locali e raccogliere informazioni. Trascorse l'inverno 1873-1874 in congedo nel sud della Francia e nella costa basca, dove si interess\u00f2 e sostenne appassionatamente la causa carlista. Il 22 febbraio fu promosso colonnello. A settembre fu nominato governatore di Perm'.\nNel 1874 Skobelev comand\u00f2 una colonna dell'avanguardia del colonnello Lomakine, con cui si diresse verso il Mar Caspio, dove si incroci\u00f2 con le truppe del generale Verevkine in marcia verso Orenburg; fu molto dura la marcia nel lungo deserto (marzo), i russi giunsero ad assediare Khiva, capitale del Khanato di Khiva. Skobelev si mise in mostra grazie al suo coraggio: coi suoi uomini, travestiti da turcomanni, and\u00f2 in ricognizione sulla strada da Khiva a Igdy e lungo il vecchio letto dell'Oxus.\nNell'aprile 1875 Skobelev torn\u00f2 a Tashkent dove fu nominato Addetto militare per l'ambasciata che doveva costituirsi a Kashi, dove avrebbe avuto il compito di capire quali fossero le potenzialit\u00e0 militari della regione, che era popolata da uiguri. Prese parte alla spedizione contro il khanato di Kokand sotto il comando del generale Konstantin Petrovi\u010d von Kaufmann, dove si distinse particolarmente durante la presa della fortezza di Makhram (agosto) dove sgomin\u00f2 il nemico che era in maggioranza numerica e cattur\u00f2 58 cannoni, e durante un attacco notturno ad Andijan (oggi in Uzbekistan), quando ancora in netta minoranza numerica, vinse con un pugno di cavalieri. \nIl 19 febbraio 1876 il khanato di Kokand fu incorporato all'Impero russo e divenne l'oblast di Ferghana, di cui il 2 marzo Skobelev fu nominato governatore militare e promosso al grado di maggiore generale, fu decorato con l'ordine di San Vladimiro di III classe e dell'Ordine di San Giorgio di III classe con spade e brillanti.\nSkobelev in veste di governatore, riusc\u00ec a guadagnarsi la fiducia delle trib\u00f9 locali pi\u00f9 bellicose, gli Sartes e i Kip\u010daki, che gli promisero di non ribellarsi. Costru\u00ec fortificazioni difensive contro le incursioni dei Kirghisi.\nLa guerra russo-turca.\nNegli ultimi anni la questione d'Oriente si era fatta scottante, soprattutto a causa della rivolta d'aprile (1876) dei bulgari contro gli Ottomani. Nel 1877 scoppi\u00f2 la guerra russo-turca (1877-1878), a cui Skobelev prese parte, inizialmente impiegato in operazioni minori, al comandato della brigata di cosacchi caucasici, che anche suo padre aveva comandato. In aprile sequestr\u00f2 il ponte sul Siret a Barbo\u0219i (oggi un quartiere di Gala\u021bi, dove il Siret sfocia nel Danubio). Tra il 14 e il 15 giugno attravers\u00f2 il Danubio con l'8\u00ba corpo, insieme al generale Michail Dragomirov e attacc\u00f2 i turchi sul loro fianco sulle colline verdi durante la seconda battaglia di Pleven: la fanteria di Skobelev assalt\u00f2 il fortino di Grivitsa a nord. Schakofsky riusc\u00ec a prendere due avamposti, ma sul finire della giornata le forze ottomane riuscirono a respingere tutti gli attacchi russi e ad riconquistare le postazioni perdute; i russi avevano perso 7\u00a0300 uomini, gli ottomani 2.000.\nPrese la citt\u00e0 di Bela, e dopo la battaglia di \u0160ipka attacc\u00f2 Love\u010d in direzione di Pleven, che prese il 3 settembre. Si distinse nuovamente nella terza battaglia di Pleven: Skobelev prese due avamposti meridionali; la 4\u00aa divisione romena guidata dal generale Giorgio Manu preso il fortino di Grivitsa dopo quattro sanguinosi assalti, personalmente assistiti dal principe Carlo I (1866-1914). Il giorno dopo i turchi ripresero i fortini del sud, ma non riuscirono a cacciare i romeni che respinsero tre contrattacchi. All'inizio di settembre le perdite russe ammontavano a 20\u00a0000 uomini circa, mentre gli ottomani avevano perso 5.000 soldati.\nSkobelev fu promosso al grado di Tenente generale e gli fu affidato il comando della 16\u00aa divisione, con cui prese parte all'assedio finale di Pleven che cadde il 9 dicembre, con la resa di Osman Nuri Pasci\u00e0; il merito fu di Skobelev che prese Love\u010d - nonostante l'opposizione del generale \u0116duard Ivanovi\u010d Totleben - distinguendosi nuovamente per il suo coraggio. Nel gennaio 1878 sotto il comando del generale Radetsky, Skobelev attravers\u00f2 la penisola balcanica durante una tempesta di neve; sconfisse pesantemente le truppe di Veisel Pasci\u00e0, a \u0160ejnovo, nei pressi di \u0160ipka, cattur\u00f2 36.000 uomini e 90 cannoni turchi. Allora i russi puntarono su Costantinopoli e sconfissero i turchi ad Adrianopoli, ci\u00f2 port\u00f2 alla fine della guerra. Skobelev pass\u00f2 un po' di tempo nella neonata Bulgaria.\nUltimi anni.\nGrazie alle vittorie ottenute nei Balcani, Skobelev divenne estremamente popolare e conosciuto in tutta Europa. Nel 1880-1881 Skobelev partecip\u00f2 a una spedizione per l'oasi di Ahal Tekin (Al-Teke), nell'attuale Turkmenistan, con 11.000 uomini, 16.000 cammelli e 3.000 cavalli. Nel gennaio 1881 la fortezza di Geok Teke fu strappata ai turcomanni, circa 8.000 soldati e civili turkmeni - tra cui donne e bambini - furono uccisi durante l'assedio, morirono inoltre 6.500 civili all'interno della fortezza. I russi uccisero tutti i maschi turkmeni della fortezza, che non erano fuggiti, ma risparmiando circa 5.000 donne e bambini e liberarono 600 schiavi persiani. La presa di Geok Tepe e il successivo massacro ruppe la resistenza turkmena e decise il destino della Transcaspia e ridusse il paese di Akhal-Tekke in sottomissione, che fu annesso all'impero, con la regione di Merv. Skobelev fu rimosso dal suo incarico a causa del massacro, mentre stava avanzando su A\u015fgabat e Kalat i-Nadiri. Fu inviato a Minsk per riorganizzare l'esercito, il motivo ufficiale del suo trasferimento era per placare l'opinione pubblica europea, che fu indignata dalla strage di Geok Tepe. Secondo alcuni Skobelev era affetto da manie di grandezza e mostrava segni di ambizione politica.\nDopo la guerra russo-turca Skobelev inizi\u00f2 ad interessarsi di politica, si avvicin\u00f2 ai circoli slavofili, appoggiando le idee di nazionalismo russo e di panslavismo; viene considerato uno dei primi promotori del concetto di \"Russia ai russi\". Si trov\u00f2 affrontare l'ostilit\u00e0 di parte dello stato maggiore russo, perch\u00e9 aveva messo in guardia i suoi pari contro il nuovo impero tedesco, il cui esercito era potente e ben organizzato; era preoccupato per la comparsa nella letteratura e nei giornali dell'epoca, della chiamata da parte di alcuni scrittori germanofili, di distruggere la Russia come potenza, togliendogli il granducato di Finlandia, la Piccola Russia, l'Armenia, ecc. All'inizio del 1882 fece discorsi a Parigi e Mosca, dicendo che egli prevedeva una lotta disperata tra slavi e tedeschi, fu per questo subito richiamato a San Pietroburgo.\nQuando poteva usufruire di un permesso, Skobelev si andava a riposare nei suoi domini a Rjazan', dove aveva buoni rapporti con i contadini; ma la sua salute si incrin\u00f2 a causa della sua infelice vita privata: l'assassinio di sua madre che gli cre\u00f2 un immenso dolore, l'assassinio dello zar Alessandro II (1855-1881), che si fidava del generale, ed il suo disaccordo con la moglie, la principessa Gagarin, che port\u00f2 alla separazione.\nIl 4 luglio 1882 Skobelev ottenne un permesso di un mese, lasci\u00f2 Minsk per andare a Mosca. Fu accompagnato da alcuni ufficiali, tra cui il barone von Rosen. And\u00f2 dal famoso giornalista Ivan Sergeevi\u010d Aksakov, chiedendogli di conservare suoi documenti, perch\u00e9 temeva che gli potessero essere rubati. Il 7 luglio, dopo una cena data in suo onore dal barone von Rosen, torn\u00f2 all'albergo dove alloggiava (\"Anglia\") che era di sua propriet\u00e0, e si trovava all'angolo della via Stolechnikov e della via Petrovka. Qui Skobelev mor\u00ec a causa di un attacco di cuore all'et\u00e0 di trentotto anni. Ma Frank Harris nelle sue memorie scrive che un ufficiale russo gli rifer\u00ec che Skobelev in realt\u00e0 pass\u00f2 la serata in un bordello con una donna di facili costumi austro-ungarica, Charlotte Altenrosa, che alloggiava in una suite nota ai frequentatori di circoli e alle persone di mondo. Il suo corpo sarebbe dunque stato spostato nel suo albergo per cos\u00ec evitare lo scandalo. Comunque la sua morte suscit\u00f2 molti sospetti, anche perch\u00e9 Skobelev era relativamente giovane e un uomo vigoroso: alcuni dissero che si era suicidato, altri affermarono che era stato ucciso; i giornali europei si interessarono alla faccenda, in Francia i giornalisti videro sulla morte di Skobelev la mano di Otto von Bismarck. Fu sepolto nei suoi domini di Spassko-Zaborovskij, vicino a Rjazan'. La morte prematura di Skobelev priv\u00f2 la Russia di un grande generale, lo zar Alessandro III (1881-1894) scrisse: \"La sua perdita per l'esercito russo \u00e8 una delle pi\u00f9 difficili da rimpiazzare, e deve essere profondamente deplorato da tutti i veri soldati. \u00c8 triste, molto triste, perdere uomini cos\u00ec utili e cos\u00ec dediti alla loro missione.\" Il che fu particolarmente evidente durante la guerra russo-giapponese (1904-1905), in cui i generali russi erano della stessa generazione di Skobelev, ma nessuno aveva il suo genio militare o il suo carisma.\nLa memoria di Skobelev.\nDopo la morte di Skobelev, nel 1912 a Mosca fu eretto un monumento in suo onore in un grande piazza sulla via Tverskaja (di fronte al municipio, dove oggi sorge la statua di Jurij Dolgorukij, il fondatore di Mosca), a cui fu data il suo nome, la statua and\u00f2 distrutta dopo la rivoluzione d'ottobre nel 1918. La citt\u00e0 di Fergana in Uzbekistan \u00e8 stata ribattezzata Skobelev.\nOggi, il suo nome vive ancora, anche al di l\u00e0 della Federazione Russa: poco dopo la fine della guerra russo-turca, i bulgari costruirono parco Skobelev a Pleven, su una delle colline dove ebbero luogo le grandi battaglie per la conquista della citt\u00e0. Il parco \u00e8 anche luogo del memoriale, il Panorama dell'Epopea di Pleven 1877, dove in una delle scene del gigantesco dipinto panoramico a 360 gradi, c'\u00e8 il Generale bianco che cavalca con la spada sguainata, che conduce l'attacco russo contro le posizioni turche. Poco dopo l'ingresso nel parco, il busto del generale veglia sulla citt\u00e0; il parco contiene altri monumenti con i nomi dei soldati russi e romeni che persero la vita per la presa di Pleven, ed \u00e8 decorato con armi fuori uso donate dalla Russia: cannoni, palle di cannone, cannoni gatling, fucili e baionette.\nL'opera comica parodistica \"Abdallah Bulbul Ameer\", scritta nel 1877 dal musicista irlandese Percy French, e in seguito intonata da varie generazioni di soldati, racconta del corri-corri generale per vedere una rissa tra un russo e l'eroe turco: \"Anche Sko'belev accorse - sulla carrozza dell'Imperatore! Ma tutto quello che riuscirono a fare fu gridare 'Daz v'dan-yu,' per Ivan Potschjinski Skiv'dar.\""}
{"id": "4718377", "revid": "147489", "url": "https://it.wikipedia.org/wiki?curid=4718377", "title": "Batman vs Superman", "text": ""}
{"id": "4718379", "revid": "767487", "url": "https://it.wikipedia.org/wiki?curid=4718379", "title": "Sinagoga Beis Aharon V'Yisrael di Leopoli", "text": "La sinagoga Tsori Gilod di Leopoli (o sinagoga Beis Aharon V'Israel di Leopoli), costruita nel 1924-1925, \u00e8 con la Sinagoga Jakob Glanzer di Leopoli una delle sole due sinagoghe di Leopoli ad essere sopravvissuta alle distruzioni dell'Olocausto. Usata dalle truppe tedesche come stalla per i cavalli tra il 1941 e il 1944, nel dopoguerra non fu riaperta al culto dalle autorit\u00e0 sovietiche, che continuarono ad utilizzarla come deposito. Solo nel 1989 la propriet\u00e0 fu restituita alla comunit\u00e0 ebraica. Accurati lavori di restauro hanno riportato l'edificio al suo aspetto originario. \u00c8 oggi l'unica sinagoga operante a Leopoli.\nStoria e descrizione.\nA Leopoli, crocevia di popoli e religioni come indicato anche dai suoi nomi nelle lingue delle sue diverse etnie (Lviv, Lvov, Lemberg, \u041b\u044c\u0432\u0456\u0432, \u041b\u044c\u0432\u043e\u0432, Leopolis), si svilupp\u00f2 sin dal XVI secolo una delle maggiori comunit\u00e0 ebraiche d'Europa attorno alla sinagoga della Rosa d'Oro, nel centro cittadino, e alla sinagoga grande periferica nel quartiere suburbano di \"Cracovia\".\nNell'Ottocento e primo Novecento numerose altre sinagoghe furono costruite al servizio di una comunit\u00e0 che alla vigila della seconda guerra mondiale arriv\u00f2 a contava pi\u00f9 di 100.000 abitanti, un terzo dell'intera popolazione della citt\u00e0.\nIn questo contesto si colloca anche l'edificazione della \"sinagoga Beis Aharon V'Yisrael\", che fu promossa nel 1925 dall'associazione caritativa \"Tsori Gilead\". Per la costruzione degli esterni l'architetto Aba Kornbluth si ispir\u00f2 a semplici e tradizionali forme neobarocche. L'interno invece \u00e8 riccamente decorata secondo il gusto dell'art d\u00e9co del primo Novecento.\nL'invasione tedesca nel 1941 port\u00f2 con s\u00e9 la distruzione delle sinagoghe e lo sterminio dell'intera popolazione ebraica, di cui solo poche decine di persone sopravvissero.\nAnche la \"sinagoga Beis Aharon V'Yisrael\" fu saccheggiata, ma non venne demolita, perch\u00e9 usata come stalla per i cavalli durante tutto il periodo dell'occupazione tedesca, dal giugno 1941 al luglio 1944. Alla fine della guerra, delle 50 sinagoghe di Leopoli erano rimasti solo gli edifici semidistrutti della \"sinagoga Beis Aharon V'Yisrael\" e della sinagoga Jakob Glanzer.\nNel dopoguerra le autorit\u00e0 sovietiche continuarono a utilizzare la \"sinagoga Beis Aharon V'Yisrael\" come magazzino, mentre la sinagoga Jakob Glanzer di Leopoli fu autorizzata a riaprire al culto ma solo fino al 1961, quando anch'essa fu confiscata e trasformata in palestra. Dal 1962 in poi, quindi, nessuna sinagoga fu operante a Leopoli. La situazione cambi\u00f2 nel 1989, quando con l'indipendenza dell'Ucraina le due sinagoghe furono restituita alla propriet\u00e0 della comunit\u00e0 ebraica. Restaurata nel 1990, la sinagoga Jakob Glanzer di Leopoli \u00e8 oggi sede del centro di cultura ebraica \"Sholom Aleichem\", mentre la \"sinagoga Beis Aharon V'Yisrael\" \u00e8 divenuta l'unica sinagoga oggi operante a Leopoli. L'edificio \u00e8 stato sottoposto a importanti lavori di restauro, nel 1995-97 e ancora nel 1999-2000, che l'hanno restituito a suo aspetto originario. Nel 2004-05, grazie all'intervento di fondazioni inglesi e americani, nuovi lavori di restauro sono stati compiuti sotto la direzione dell'architetto Aron Ostreicher, che hanno ripristinato le decorazioni ad affresco sulle pareti e le volte del soffitto."}
{"id": "4718382", "revid": "22475", "url": "https://it.wikipedia.org/wiki?curid=4718382", "title": "E-reader", "text": ""}
{"id": "4718384", "revid": "599013", "url": "https://it.wikipedia.org/wiki?curid=4718384", "title": "Chiesa di Sant'Antonio Abate (Borgomaro)", "text": "La chiesa di Sant'Antonio Abate \u00e8 un luogo di culto cattolico situato nel comune di Borgomaro, in piazza Felice Cascione, in provincia di Imperia. La chiesa \u00e8 sede della parrocchia di Sant'Antonio e di San Bernardino da Siena (quest'ultima comprendente la comunit\u00e0 frazionaria di Candeasco) della zona pastorale di Pontedassio della diocesi di Albenga-Imperia.\nStoria e descrizione.\nGi\u00e0 sede di un edificio religioso del tardo medioevo, ubicato nella piazza principale del centro borgomarese, l'attuale struttura fu edificata nel XVII secolo su un progetto degli architetti locali Marvaldi; l'inizio dei lavori \u00e8 datato al 1674.\nSolamente nel 1842 la chiesa di Borgomaro eredit\u00f2 il titolo di parrocchiale della comunit\u00e0 dalla pieve dei Santi Nazario e Celso, come da decreto vescovile di monsignor Raffaele Biale della diocesi di Albenga.\nL'attuale struttura si presenta in stile architettonico barocco, ad unica navata e con due cappelle laterali dedicate alla Madonna delle Grazie e alla Madonna del Suffragio; la facciata esterna, invece, dopo il rifacimento nel 1847 ad opera dell'architetto Giuseppe Lalley \u00e8 in stile neoclassico.\nGli affreschi della volta raffigurano la \"Fede e le quattro virt\u00f9 cardinali\", mentre ai lati della stessa figurano le riproduzioni dei quattro evangelisti: \"san Matteo, san Marco, san Luca e san Giovanni\".\nTra le opere di pregio artistico e architettonico si conservano: il dipinto settecentesco della \"Madonna con Bambino e i santi Giuseppe, Antonio da Padova, Carlo Borromeo e Francesco Saverio\"; il polittico dei \"Santi Nazario e Celso\" del pittore Pietro Guidi da Ranzo nella parete a destra dell'altare maggiore; il polittico di Raffaele De Rossi (aiutato pure dal figlio Giulio) raffigurante \"L'incontro di Ges\u00f9 con la Veronica\"; il quadro della \"Trasfigurazione\" nell'archivolto; la statua di \"San Rocco\" e di \"Sant'Antonio abate\", entrambe dello scultore Giambattista Drago del XIX secolo; un ostensorio attribuito ad Anton Maria Maragliano.\nDell'antica struttura trecentesca rimane la testimonianza dell'attiguo campanile."}
{"id": "4718386", "revid": "830939", "url": "https://it.wikipedia.org/wiki?curid=4718386", "title": "De Saraca", "text": ""}
{"id": "4718387", "revid": "486946", "url": "https://it.wikipedia.org/wiki?curid=4718387", "title": "Regio Corpo Truppe Coloniali", "text": ""}
{"id": "4718391", "revid": "253269", "url": "https://it.wikipedia.org/wiki?curid=4718391", "title": "Charles Seel", "text": "Ha recitato in oltre 30 film dal 1938 al 1974 ed \u00e8 apparso in oltre cento titoli per la televisione dal 1952 al 1974. \u00c8 stato accreditato anche con i nomi Charles Seal e Charles F. Seel.\nBiografia.\nCharles Seel nacque a New York, nel Bronx, il 29 aprile 1897. Da giovane lavor\u00f2 per la Biograph Studios come tuttofare al seguito delle troupe. In seguito cominci\u00f2 a recitare a teatro nel vaudeville, poi a Broadway, quindi in radio per poi approdare a Hollywood nel 1937.\nRecit\u00f2 nel 1971 nel film \"Duel\" nel ruolo del signore anziano. Per la televisione, interpret\u00f2, tra gli altri, il ruolo di Otis in cinque episodi della serie televisiva \"Tombstone Territory\" dal 1957 al 1958, di Doc Miller in due episodi della serie \"The Deputy\" nel 1960, di Mr. Krinkie in nove episodi della serie \"Dennis the Menace\" dal 1960 al 1963, di Barney Danches in 10 episodi della serie \"Gunsmoke\" dal 1965 al 1972 (pi\u00f9 altri 8 episodi con altri ruoli) e di Tom Pride in 29 episodi della serie \"I sentieri del west\" dal 1966 al 1967.\nLa sua ultima apparizione sul piccolo schermo avvenne nell'episodio \"The Christmas Party\" della serie televisiva \"Apple's Way\", andato in onda il 22 dicembre 1974, che lo vede nel ruolo di MacPherson, mentre per il grande schermo l'ultima interpretazione risale al film \"Airport 75\" del 1974 in cui interpreta il passeggero che festeggia l'anniversario.\nMor\u00ec a Los Angeles, in California, il 19 aprile 1980 e fu seppellito al Forest Lawn Memorial Park di Hollywood Hills."}
{"id": "4718393", "revid": "729019", "url": "https://it.wikipedia.org/wiki?curid=4718393", "title": "Prima guerra siriaca", "text": "La prima guerra siriaca fu un conflitto combattuto tra il Regno tolemaico di Tolomeo II ed il Regno seleucide di Antioco I e tra il 274 e il 271 a.C. Lo scontro vide la vittoria del regno d'Egitto, che torn\u00f2 in possesso dei possedimenti in Asia minore persi nelle fasi iniziali del conflitto e conquist\u00f2 ulteriori territori nella stessa regione.\nAntefatto.\nDopo la conclusione delle cosiddette guerre dei Diadochi tra i successori di Alessandro Magno, che si erano spartiti il suo impero, si assestarono alcuni regni ellenistici, tra i quali emersero il Regno tolemaico, in Egitto, fondato da Tolomeo I, ed il Regno di Siria, fondato da Seleuco tra la Siria e la regione di Babilonia.\nLe numerose contese tra i due regni, detti \"guerre siriache\" erano motivate dalla contesa territoriale sulla Celesiria, regione situata nell'area dell'odierno Libano.\nLa guerra.\nLe fonti su questo primo conflitto tra l'impero seleucide e il regno d'Egitto sono purtroppo frammentarie. Pausania si limita ad annotare un conflitto tra Antioco I e Magas, alleato e fratellastro di Tolomeo II (era infatti figlio di Berenice I, madre del re, e del suo precedente marito Filippo). Tale conflitto si risolse con un maggior potere di Magas su Cirene.\nSappiamo dall'iscrizione della stele di Pithom che la guerra si risolse con una completa vittoria del regno d'Egitto. In particolare, la stessa stele riporta che la regina Arsinoe II accompagn\u00f2 il marito e fratello Tolomeo II ad Heroonpolis/Pithom, nei pressi dell'Istmo di Suez, che si trovava ai confini occidentali del regno, per ispezionare e rincuorare le truppe egiziane, precedentemente sconfitte in battaglia durante le fasi iniziali della guerra.\nLo storico William W. Tarn valuta il contributo di Arsinoe II nella prima guerra siriaca tanto importante da attribuire gli insuccessi militari di Tolomeo II nelle successive guerre contro l'impero seleucide all'improvvisa morte della regina (268 a.C. circa). Secondo lo stesso storico, Arsinoe aveva infatti architettato un machiavellico progetto per aumentare la potenza del regno d'Egitto in Asia minore e contemporaneamente, attraverso il finanziamento della guerra cremonidea, minare il potere del regno di Macedonia, con l'obiettivo finale di mettere il figlio Tolomeo sul trono di Pella. La filologa Silvia Barbatani sottolinea che questo tipo di storiografia \"fantapolitica\" considera impropriamente la regina ellenistica come la \"dea ex machina\" dell'intero scacchiere del Mediterraneo e che la figura di Arsinoe, pur molto importante nella politica estera e militare del regno d'Egitto, non \u00e8 stata probabilmente cos\u00ec fondamentale da condizionare l'intera storia dei regni ellenistici."}
{"id": "4718406", "revid": "547034", "url": "https://it.wikipedia.org/wiki?curid=4718406", "title": "Policresulene", "text": "Policresulene \u00e8 un prodotto colloidale a peso molecolare relativamente elevato, preparato per condensazione del m-cresolo solfonato e della formaldeide. Si presenta come una miscela di diversi composti (polimeri) con catene di varie lunghezze. \u00c8 utilizzato come emostatico ed antisettico, anche in ambito veterinario. In commercio, il policresulene esiste sotto forma di soluzione concentrata al 40% di principio attivo (per toccature, irrigazioni vaginali e lavaggi), ovuli da 100\u00a0mg e pomata al 4%. In Italia \u00e8 venduto dai laboratori farmaceutici Giovanni Ogna &amp; Figli con il nome commerciale di \"Emaftol\" nella forma di soluzione orale e dalla societ\u00e0 farmacologica Takeda con il nome commerciale di \"Negatol\" nella forma di ovuli vaginali.\nChimica.\nSi scioglie in acqua formando soluzioni colloidali. Il pH di una soluzione acquosa al 5% \u00e8 pari a 1.\nFarmacodinamica.\nL'azione terapeutica di policresulene \u00e8 legata a tre diversi effetti tra loro interdipendenti.\nIl composto grazie alla sua acidit\u00e0 pronunciata (pH 1) presenta azione antimicrobica su diversi batteri, miceti e protozoi. La coagulazione delle proteine comporta una denaturazione dei tessuti alterati patologicamente o necrotici, i quali vengono staccati. Infine la stessa coagulazione delle proteine del sangue e la forte vasocostrizione indotta comporta un effetto emostatico.\nFarmacocinetica.\nIl composto, un polimero, \u00e8 destinato ad un uso topico ed \u00e8 caratterizzato da un'elevata polarit\u00e0. A seguito della applicazione su cute e mucose non \u00e8 nota la quota di farmaco assorbita.\nTossicologia.\nLa DL50 nel topo \u00e8 di 5,07 ml/kg peso corporeo quando somministrata per os, di 0,5 ml/kg per via intraperitoneale e 0,06 ml/kg per via endovenosa. Nel ratto le rispettive DL50 sono 4,85, 0,7 e 0,23 ml/kg.&lt;br&gt;\nIl composto non \u00e8 risultato mutageno, mentre non \u00e8 noto se sia carcinogeno.\nUsi clinici.\nLe preparazioni contenenti policresulene si caratterizzano per un pH molto basso.&lt;br&gt;\nVengono usate per via topica a scopo antisettico (contro batteri, miceti e Trichomonas), astringente ed emostatico, in particolare nel trattamento di diversi disturbi ginecologici come erosioni cervicali, cervico-vaginiti, leucorrea.&lt;br&gt;\nComune \u00e8 anche l'uso a carico di affezioni della cute e mucose in genere: ulcere varicose, ragadi e pruriti anali, ragadi al seno, pruriti vulvari, eczemi, screpolature, geloni, verruche, piaghe e ferite.&lt;br&gt;\nUtilizzate anche per la disinfezione della mucosa orale e del tessuto alveolare, specialmente se si rende necessaria anche l'emostasi.\nEffetti collaterali e indesiderati.\nL'utilizzo protratto pu\u00f2 dare luogo a fenomeni di sensibilizzazione con insorgenza di orticaria, angioedema, reazioni anafilattiche.&lt;br&gt; \nIn rari casi \u00e8 anche possibile che si verifichi intolleranza con bruciore od irritazione locale. In genere questo disturbo non richiede alcuna modifica del trattamento.&lt;br&gt;\nLa formulazione in ovuli pu\u00f2 associarsi alla presenza di sensazione di fastidio, prurito vulvare, perdita di frammenti di membrana mucosa, secchezza vaginale, candidiasi vaginale.\nDosi terapeutiche.\nIl dosaggio dipende dalla forma farmaceutica impiegata e dal quadro morboso in atto. Nella disinfezione del cavo orale dopo aver attentamente asciugato con una garza sterile il tessuto alveolare (a seguito di estrazione dentale) oppure la mucosa infetta (nel caso di afte o ulcere della mucosa) si procede a tamponare la parte interessata un paio di volte con un cotoncino imbevuto della soluzione collolidale."}
{"id": "4718424", "revid": "62062273", "url": "https://it.wikipedia.org/wiki?curid=4718424", "title": "Petikhat Eliyahu Hanav\u00ec", "text": ""}
{"id": "4718426", "revid": "62062356", "url": "https://it.wikipedia.org/wiki?curid=4718426", "title": "Petichat Eliyahu Hanav\u00ec", "text": ""}
{"id": "4718431", "revid": "62062412", "url": "https://it.wikipedia.org/wiki?curid=4718431", "title": "Recanati (Rabbino)", "text": ""}
{"id": "4718441", "revid": "37401", "url": "https://it.wikipedia.org/wiki?curid=4718441", "title": "Grimmelshausen", "text": ""}
{"id": "4718443", "revid": "1442080", "url": "https://it.wikipedia.org/wiki?curid=4718443", "title": "Karl Wahlm\u00fcller", "text": "Biografia.\nAustriaco e poi cittadino tedesco dopo l'anschluss nel 1938, mor\u00ec in Estonia a Toila durante la seconda guerra mondiale.\nCarriera.\nClub.\nHa militato nel Urfahr, societ\u00e0 di Linz.\nNazionale.\nCon la nazionale di calcio dell'Austria partecip\u00f2 nel 1936 al torneo di calcio della XI Olimpiade, raggiungendo la finale della competizione, persa per 2 a 1 contro l'Italia."}
{"id": "4718444", "revid": "339392", "url": "https://it.wikipedia.org/wiki?curid=4718444", "title": "Regni combattenti", "text": ""}
{"id": "4718446", "revid": "394", "url": "https://it.wikipedia.org/wiki?curid=4718446", "title": "Edward Colmans", "text": "Ha recitato in oltre 40 film dal 1949 al 1968 ed \u00e8 apparso in oltre cento produzioni televisive dal 1951 al 1974. \u00c8 stato accreditato anche con i nomi Edward Coleman, Edward Colemans, Ed Colman e Ed Colmans.\nBiografia.\nEdward Colmans nacque a Londra il 31 agosto 1908.\nRecit\u00f2 nel 1951, non accreditato, nel film \"Damasco '25\" nel ruolo del colonnello Corville (precedentemente aveva solo prestato la voce in \"Musica per i tuoi sogni\") e in televisione nell'episodio \"A Ticket to Mexico\" della serie televisiva \"The Adventures of Kit Carson\", andato in onda il 24 novembre 1951, nel ruolo di Navarro. Dopo questi esordi, collezion\u00f2 una lunga serie di apparizioni in episodi di serie televisive come guest star o come personaggio secondario. Recit\u00f2 in particolare in film e serie televisive del genere western come personaggio di supporto.\nLa sua ultima apparizione sul piccolo schermo avvenne nell'episodio \"Negative Reaction\" della serie televisiva \"Colombo\", andato in onda il 15 ottobre 1974 mentre per il grande schermo l'ultima interpretazione risale al film \"Uomini d'amianto contro l'inferno\" del 1968 in cui interpreta Caldez.\nMor\u00ec a Los Angeles, in California, il 25 maggio 1977 e fu seppellito al Los Angeles National Cemetery."}
{"id": "4718454", "revid": "62062675", "url": "https://it.wikipedia.org/wiki?curid=4718454", "title": "Bachya ben Asher", "text": ""}
{"id": "4718457", "revid": "119531098", "url": "https://it.wikipedia.org/wiki?curid=4718457", "title": "Hello Kitty - Il teatrino delle fiabe", "text": " \u00e8 una serie anime prodotta dalla Sanrio, in 26 episodi da 11 minuti ciascuno, per il mercato home video giapponese nel 2004.\nIn Italia l'anime, distribuito da Dynit, \u00e8 stato trasmesso per la prima volta sul canale satellitare Boomerang dal 10 novembre 2007 in 13 puntate da 2 episodi ciascuna. Le repliche sono andate in onda in chiaro su Boing da luglio 2008 e su Cartoonito nell'estate 2012.\nTrama.\nVengono riproposte le fiabe pi\u00f9 popolari interpretate dai vari personaggi del franchise di Hello Kitty. Avendo pochi minuti a disposizione vengono narrate solo le scene pi\u00f9 importanti a discapito della storia."}
{"id": "4718459", "revid": "599013", "url": "https://it.wikipedia.org/wiki?curid=4718459", "title": "The Counterfeit", "text": ""}
{"id": "4718460", "revid": "767487", "url": "https://it.wikipedia.org/wiki?curid=4718460", "title": "John Haughm", "text": "Biografia.\nLa sua carriera inizia nei primi anni 90: si muove fin dall'inizio nel metal estremo pubblicando vari nastri demo con la band progressive death metal Pessimyst e formando diversi progetti solisti come la one man band avant-garde metal Uncomposing (che ha pubblicato solamente un demo nel 1994) e i progetti Lotus 78 e A Den of Wolves, dei quali si sa poco o nulla. fonda gli Agalloch nel 1995 in veste di vocalist, chitarrista, bassista (fino al 1997) e batterista (fino al 2004). Sin dai primi passi la band mostra subito una grande personalit\u00e0 e una formazione molto compatta e ispirata, inoltre si guadagner\u00e0 negli anni uno spazio molto importante nell'ambito del metal moderno. Dopo la fondazione degli Agalloch Haughm si \u00e8 concentrato appieno sul progetto concedendosi solamente uno spazio negli Sculptured in veste di batterista nel 2000 e una breve collaborazione con i Nothing di Jason Walton. \u00e8 stato per questo per molti anni l'unico degli Agalloch senza alcun side project, per l'esattezza fino al 2011 quando comincer\u00e0 una carriera solista dando alla luce diversi EP e album di musica sperimentale."}
{"id": "4718462", "revid": "287204", "url": "https://it.wikipedia.org/wiki?curid=4718462", "title": "Jori M\u00f8rkve", "text": "Biografia.\nIn Coppa del Mondo ha esordito il 20 gennaio 2005 ad Anterselva (49\u00aa) e ha ottenuto il primo podio il 10 dicembre 2006 a Hochfilzen (3\u00aa).\nIn carriera ha preso parte a tre edizioni dei Campionati mondiali, vincendo una medaglia."}
{"id": "4718464", "revid": "287204", "url": "https://it.wikipedia.org/wiki?curid=4718464", "title": "Jori Morkve", "text": ""}
{"id": "4718465", "revid": "104458", "url": "https://it.wikipedia.org/wiki?curid=4718465", "title": "Jori Moerkve", "text": ""}
{"id": "4718469", "revid": "729019", "url": "https://it.wikipedia.org/wiki?curid=4718469", "title": "Peter Shmock", "text": "Biografia.\n\u00c8 stato sposato con la ostacolista Patrice Donnelly."}
{"id": "4718470", "revid": "111319", "url": "https://it.wikipedia.org/wiki?curid=4718470", "title": "Tat'jana Moiseeva", "text": "Biografia.\nIn Coppa del Mondo esord\u00ec il 15 febbraio 2003 a Oslo Holmenkollen (45\u00aa) e ottenne il primo podio il 17 dicembre 2006 a Hochfilzen (2\u00aa).\nIn carriera prese parte a due edizioni dei Campionati mondiali (4\u00aa nella staffetta a \u00d6stersund 2008 il miglior piazzamento).\nA un controllo antidoping effettuato durante i Mondiali di \u00d6stersund risult\u00f2 positiva al desametasone; le successive indagini appurarono che la sostanza era contenuta in un medicinale usato dalla Moiseeva per curare un disturbo oculistico e l'atleta non sub\u00ec penalizzazioni. Si ritir\u00f2 al termine di quella stessa stagione."}
{"id": "4718473", "revid": "104458", "url": "https://it.wikipedia.org/wiki?curid=4718473", "title": "Tatjana Moiseeva", "text": ""}
{"id": "4718474", "revid": "104458", "url": "https://it.wikipedia.org/wiki?curid=4718474", "title": "Tatyana Moiseyeva", "text": ""}
{"id": "4718478", "revid": "474175", "url": "https://it.wikipedia.org/wiki?curid=4718478", "title": "Salvador Montes de Oca", "text": "Biografia.\nI primi anni.\nSalvador Montes de Oca nacque nella cittadina di Carora, nel comune di Torres, a poca distanza da Barquisimeto, capoluogo dello Stato di Lara in Venezuela, il 21 ottobre 1895; era uno dei cinque figli di Andr\u00e9s Montes de Oca Zubillaga e di Rosario Montes de Oca Perera.\nDopo gli studi primari nella citt\u00e0 natale, allievo di Lucio Montes de Oca, entr\u00e0 nel seminario di Barquisimeto e, dopo essere stato notato per le notevoli qualit\u00e0 sia personali che di studio dal proprio vescovo diocesano Aguedo Felipe Alvarado Liscano, nel 1914 fu accompagnato proprio dal suo vescovo a Roma per continuare la propria preparazione presso il Pontificio Collegio Pio Latino Americano. Si trattenne in Italia diversi anni per poi fare ritorno in Venezuela, e terminare i propri studi presso il Seminario arcivescovile \"Santa Rosa da Lima\" di Caracas.\nFu ordinato sacerdote il 14 maggio 1922 a Barquisimeto dal vescovo Alvarado Liscano e cant\u00f2 la prima Santa Messa a Carora, sua citt\u00e0 natale. A Barquisimeto divenne segretario del vescovo, direttore spirituale del seminario diocesano \"della Pastora\" e cappellano del Santuario della Paz.\nVescovo di Valencia.\nAlla morte del primo vescovo di Valencia, Francisco Antonio Granadillo, avvenuta il 23 gennaio 1927, il Congresso venezuelano inser\u00ec il nome di Salvator Montes de Oca nella terna di nomi presentata al papa, nonostante fosse ancora trentaduenne e fossero trasco,rsi appena cinque anni dalla sua ordinazione a sacerdote; fu quindi nominato dal papa Pio XI il 20 giugno di quell'anno secondo vescovo di Valencia, capitale dello Stato di Caraboto e terza citt\u00e0 del Venezuela. La consacrazione avvenne il successivo 23 ottobre per mano del nunzio apostolico Fernando Cento, arcivescovo titolare di Seleucia Pieria e futuro cardinale, assistito da Marcos Sergio Godoy, vescovo di Zulia, e da Enrique Mar\u00eda Dubuc Moreno, vescovo di Barquisimeto.\nNei due anni successivi Montes de Oca assunse delle nette posizioni di difesa dei perseguitati politici e dei carcerati per gli stessi motivi, scontrandosi con le autorit\u00e0 sia locali che nazionali. Il 4 ottobre 1929 fece leggere in tutte le parrocchie della propria diocesi un suo scritto, \"Istruzione sul matrimonio\", nella quale ricordava la posizione della Chiesa sull'indissolubilit\u00e0 dello stesso, che viene anche pubblicata sul giornale diocesano \"El Observador\". Tale scritto provoc\u00f2 uno scontro frontale con il governo venezuelano presieduto da Juan Bautista P\u00e9rez, insediatosi il 30 maggio 1929 ma considerato un governo fantoccio in realt\u00e0 controllato dal ventennale potere dittatoriale di Juan Vicente G\u00f3mez, comandante in capo dell'esercito e gi\u00e0 presidente della Repubblica. Tale scontro port\u00f2 all'espulsione di Montes de Oca, con atto firmato da P\u00e9rez l'11 ottobre successivo, con l'accusa di ribellione contro la sovranit\u00e0 nazionale.\nIl vescovo, che aveva portato una copia del suo scritto al quotidiano \"La Religi\u00f3n\" di Caracas affinch\u00e9 fosse pubblicato ed avesse cos\u00ec una pi\u00f9 ampia diffusione, fu arrestato a Los Teques e obbligato a imbarcarsi nel porto di La Guaira su un vapore diretto a Port of Spain, nell'isola di Trinidad, all'epoca una colonia appartenente al Regno Unito. Qui fu accolto fraternamente dall'arcivescovo di Port of Spain, il domenicano irlandese John Pius Dowling, e dai Padri Domenicani dell'isola, e prese la decisione di occuparsi dell'assistenza spirituale dei circa quattromila cattolici di lingua spagnola residenti a Trinidad; successivamente per\u00f2 fu costretto a partire per l'Europa.\nL'espulsione del vescovo di Valencia cre\u00f2 una forte tensione tra il governo e l'episcopato del Venezuela: il nunzio apostolico, Fernando Cento, present\u00f2 al presidente della Repubblica una nota di protesta il 12 ottobre, giorno successivo al decreto di espulsione, cui segu\u00ec il 16 ottobre quella dell'arcivescovo di Caracas Felipe Rinc\u00f3n Gonz\u00e1lez. A tal proposito ebbe inizio una lunga serie di incontri tra le parti nel tentativo di trovare una soluzione al problema, che risultava estremamente scomodo per il governo venezuelano. La questione fu risolta soltanto quando, rimosso dalla presidenza P\u00e9rez, torn\u00f2 al potere il 13 luglio 1931 il generale Juan Vicente G\u00f3mez che, sotto forti pressioni interne, il successivo 3 agosto revoc\u00f2 l'espulsione di Montes de Ocae lo autorizz\u00f2 a tornare in patria. Il 10 ottobre 1931 Salvador Montes de Oca sbarc\u00f2 quindi nel porto di La Guaira per poi riprendere la propria attivit\u00e0 pastorale.\nIl 18 marzo 1934 part\u00ec per Roma per la visita \"ad limina\" a papa Pio XI, ma soffr\u00ec di un violento attacco di peritonite. Nel frattempo iniziarono a giungere in Vaticano una serie di calunnie contro di lui, aventi origine nella stessa Valencia, che lo portarono il 22 dicembre 1934 a lasciare, da Roma, il governo della diocesi, che rimase vacante per quasi tre anni fino al 29 agosto 1937, quando viene nominato come suo successore Gregorio Adam Dalmau; fu tuttavia nominato vescovo titolare di Bilta.\nIn Italia entr\u00f2 prima nella Congregazione del Santissimo Sacramento, meglio conosciuta come Padri Sacramentini, ma successivamente, desiderando una vita pi\u00f9 austera dedicata alla preghiera e alla solitudine e al silenzio, opt\u00f2 per l'ordine certosino. Nel 1940 rinunzi\u00f2 anche al titolo vescovile di Bilta.\nLa morte.\nNel 1943 divent\u00f2 novizio con il nome di padre Bernardo presso la Certosa dello Spirito Santo a Farneta, a sette chilometri da Lucca.\nIn quel periodo, nei pressi della Certosa si venne a trovare un reparto di rifornimento della 16. SS-Panzergrenadier-Division \"Reichsf\u00fchrer-SS\" e spesso i soldati tedeschi si recavano dai monaci per chiedere del cibo; inoltre si servivano saltuariamente del contributo come interprete del maestro dei novizi, dom Pio Egger, svizzero di lingua tedesca, anche al di fuori del monastero. Durante gli anni della seconda guerra mondiale i monaci della Certosa non esitavano ad aprire le porte del monastero a sfollati, ebrei e perseguitati politici, senza distinzione di partiti, di nazionalit\u00e0 e di religione; i tedeschi si insospettirono per alcune presenze ritenute \"non permesse dalle leggi germaniche\" all'interno del cenobio.\nAlle 23:15 della notte tra il 1\u00ba e il 2 settembre 1944, mentre i monaci si apprestavano a cantare il mattutino, buss\u00f2 al portone della Certosa il sergente Eduard Florin, conosciuto dall'anziano fratello converso portinaio Michele Nota; con la scusa di consegnare un pacco urgente si fece aprire, e subito un drappello di una ventina di soldati fece irruzione perquisendo l'intero complesso e radunando i monaci e i civili, che non riuscirono a fuggire o a nascondersi, in una stanza della portineria. Il mattino seguente i militari tedeschi obbligarono i religiosi a togliersi il saio e ad indossare abiti civili; quindi un gruppo, composto dal priore don Martino Binz e da padre Egger, viene trasferito con un camion a Nocchi di Camaiore, nel capannone di un vecchio frantoio, dove, la sera stessa, furono raggiunti dagli altri prigionieri provenienti dalla certosa.\nPer alcuni giorni i reclusi furono sottoposti ad atti di violenza nel vecchio frantoio, e solo la mattina del 6 settembre il gruppo dei monaci certosini venne diviso in due gruppi: quelli \"abili al lavoro\", da deportare in Germania, e gli invalidi, da eliminare. Il padre priore, il maestro dei novizi, oltre al procuratore don Antonio Costa e al novizio Bernardo Salvador Montes de Oca, furono condotti alla Rocca Malaspina di Massa, usata all'epoca come carcere. Il giorno seguente, 7 settembre, i prigionieri furono costretti ad affrontare un lungo percorso a piedi, nel corso del quale il priore Binz e don Bernardo, con i polsi legati dal fil di ferro, furono uccisi a colpi di mitra alle spalle perch\u00e9 incapaci di camminare: i loro corpi furono cosparsi di benzina e dati alle fiamme, poi gettati in un fosso e coperti da poche palate di terra.\nGli altri dieci certosini, in et\u00e0 compresa tra i 39 e i 74 anni, furono trucidati la mattina del 10 settembre in quello che \u00e8 conosciuto come la strage di Farneta, parte di una pi\u00f9 ampia operazione di sterminio dei prigionieri denominata strage delle Fosse del Frigido che avvenne proprio nei giorni 10 e 16 settembre: in gruppetti di due o tre per volta furono prelevati con una camionetta e trasportati nel luogo designato, fatti scendere e uccisi con un colpo alla testa dopo essere stati impiccati con del filo spinato.\nI certosini presenti a Farneta al momento dell'irruzione tedesca erano 28. Di essi 16, riconosciuti validi al lavoro, dopo essere stati rinchiusi nella caserma Dogali di Carrara dove furono sottoposti a violenze, furono poi avviati al campo di concentramento di Fossoli. Il vescovo di Carpi, il cappuccino Vigilio Federico Dalla Zuanna, ottenne dal comando tedesco che partissero per la Germania solamente i dieci \"fratelli laici\", pratici del lavoro manuale, i quali furono deportati a Berlino per essere liberati solamente nel febbraio del 1945; gli altri, sacerdoti o studenti, furono affidati in custodia al vescovo e quindi salvati.\nIl sergente Florin, processato dal Tribunale militare di Bologna nel 1948, fu assolto per non aver commesso il fatto; medesima sorte fu per il suo diretto superiore, Hermann Langer, assolto dal Tribunale militare di La Spezia il 10 dicembre 2004.\nNel 1954, a dieci anni dai tragici avvenimenti di Farneta, il Comune di Lucca fece apporre una lapide alla porta principale della Certosa con il seguente testo:\n\u201cNei tristi giorni della servit\u00f9, vi fu chi cerc\u00f2 salvezza dalla incombente minaccia di morte fra queste mura, che solo conoscono la piet\u00e0 e la vita dello spirito, ma ogni speranza fu travolta e alla cecit\u00e0 della violenza si aggiunse la beffa del lusinghevole inganno e del cinico tradimento. \nNel decennale della Liberazione il Comune di Lucca e il Comitato cittadino.\u201d\nLa notizia della tragica uccisione di Salvador Montes de Oca giunse in Venezuela l'anno successivo, provocando un'ondata di commozione e di sincero dolore tra quanti lo avevano conosciuto.\nIl ritrovamento del corpo e la sepoltura.\nNel 1947, dopo lunghe ricerche in vari cimiteri della zona, in quello di Montemagno, frazione di Camaiore in provincia di Lucca, con la collaborazione di don Antonio Palazzi, certosino sfuggito al massacro, e al paziente lavoro del medico, dottor Andrea Mariotti, furono identificati i resti del padre priore e del vescovo venezuelano, quest'ultimo identificato soprattutto attraverso il calco dentale e gli oggetti a lui appartenuti, quali il breviario che aveva con s\u00e9 al momento dell'assassinio.\nDopo un rito funebre celebrato nella chiesa parrocchiale di Montemagno, i pochi resti furono riportati in Venezuela da monsignor Rotundaro, che fu, a suo tempo, uno dei seminaristi del vescovo di Valencia, giungendo, nel porto di La Guaira l'11 giugno 1947. Un solenne rito funebre fu celebrato a Caracas, e successivamente anche a Valencia, poi i resti furono inumati sotto l'altare maggiore della Cattedrale diocesana di Nostra Signora del Soccorso.\nNumerose vie e una piazza di Valencia con una grande statua in marmo e bronzo furono titolate al suo nome, e il 5 settembre 2001 Montes de Oca ricevette postumo la medaglia d'oro al merito civile, concessa dal Presidente della Repubblica Italiana Carlo Azeglio Ciampi; ricordato come il \"Vescovo Martire\", si chiede da tempo l'apertura del processo di beatificazione.\nGenealogia episcopale.\nLa genealogia episcopale \u00e8:\nOnorificenze.\nDei dodici monaci certosini, sei padri e sei conversi, uccisi nella Strage di Farneta, undici hanno ricevuto, il 5 settembre 2001, la Medaglia d'Oro al Merito Civile, concessa dal Presidente della Repubblica Italiana, Carlo Azeglio Ciampi, mentre a padre Antonio Costa \u00e8 stata conferita la Medaglia d'Oro al Valor Militare.\nEssi sono: "}
{"id": "4718479", "revid": "984922", "url": "https://it.wikipedia.org/wiki?curid=4718479", "title": "Nikolaj Kolesov", "text": "Carriera.\nNel 1973 entra nella Dinamo Mosca ma comincia a giocare con frequenza solo dal 1977 non risultando tra i vincitori del campionato giocato nella primavera del 1976. Nel 1977 conquista una Coppa dell'URSS e una Supercoppa sovietica. Nel 1978 \u00e8 sesto tra i marcatori del campionato sovietico con 9 gol. Nel 1981 si trasferisce al Kuban', dove vince un campionato della federazione russa nel 1987. In seguito veste le maglie di Arsenal Tula, Zarya Beltsy, Vorskla Poltava e KAMAZ, terminando la sua carriera professionistica nel 1994.\nVanta 131 presenze e 25 reti nella massima divisione sovietica, 54 incontri e 3 gol nella massima divisione russa, 1 presenze nella Coppa UEFA 1980-1981 e 7 partite con 4 reti nella Coppa delle Coppe UEFA."}
{"id": "4718480", "revid": "97003860", "url": "https://it.wikipedia.org/wiki?curid=4718480", "title": "Anna Bulygina", "text": "In seguito al matrimonio ha assunto il cognome del coniuge e si \u00e8 iscritta alle liste IBU come Anna Frolina.\nBiografia.\nIn Coppa del Mondo ha esordito il 7 gennaio 2006 a Oberhof (58\u00aa), ha ottenuto il primo podio il 17 dicembre successivo a Hochfilzen (2\u00aa) e la prima vittoria il 24 gennaio 2009 ad Anterselva.\nIn carriera ha preso parte a due edizioni dei Giochi olimpici invernali, (4\u00aa nella sprint, 6\u00aa nell'inseguimento, 30\u00aa nella partenza in linea) e (61\u00aa nell'individuale), e a due dei Campionati mondiali, vincendo una medaglia.\n, dal 2016 gareggia per la Corea del Sud.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nRL = staffetta"}
{"id": "4718481", "revid": "104458", "url": "https://it.wikipedia.org/wiki?curid=4718481", "title": "Anna Boulygina", "text": ""}
{"id": "4718482", "revid": "61051", "url": "https://it.wikipedia.org/wiki?curid=4718482", "title": "Royal Standard de Li\u00e8ge (femminile)", "text": "Il Royal Standard de Li\u00e8ge \u00e8 una squadra belga di calcio femminile con sede a Liegi, sezione, dal 2012, dell'omonimo club maschile. Nella denominazione italiana, al nome del club viene spesso tradotto l'appellativo della citt\u00e0, diventando semplicemente Standard Liegi. Ha vinto il campionato belga di calcio femminile per 20 volte, incluse le prime due edizioni (2015-2016 e 2016-2017) della Super League. Ha inoltre vinto un'edizione della BeNe League.\nStoria.\nIl club fu fondato nel 1971 con il nome di Saint-Nicolas FC Li\u00e8ge. Vinse il suo primo titolo nazionale nel 1974. La stagione successiva, il \"Saint-Nicolas FC Li\u00e8ge\" cambi\u00f2 denominazione in Standard F\u00e9mina de Li\u00e8ge. In 20 anni, il club ha vinto pi\u00f9 volte il campionato belga, la coppa nazionale e la Supercoppa belga.\nA partire dalla stagione 1995-1996 per lo Standard si apr\u00ec un periodo buio, fatto di 10 anni consecutivi senza vincere titoli. A questo lasso di tempo senza successi venne messa fine nella stagione 2005-2006, culminata con la conquista della quinta Coppa del Belgio. Nella stagione 2008-2009 arriv\u00f2 anche il tredicesimo titolo nazionale, seguito dal debutto in Champions League. Negli anni seguenti conquist\u00f2 altri 3 titoli di campione nazionale, 3 Supercoppe belghe e una Coppa del Belgio.\nDal giugno 2012 lo Standard F\u00e9mina de Li\u00e8ge divent\u00f2 la sezione femminile del Royal Standard de Li\u00e8ge, perdendo, in conseguenza al cambiamento societario, nel nome ufficiale il termine F\u00e9mina. Nell'estate dello stesso anno il club debutt\u00f2 nella neonata BeNe League, il nuovo massimo campionato di calcio femminile unito di Belgio e Paesi Bassi. In questo torneo, creato per alzare il livello delle squadre, la migliore classificata dei 2 Paesi si aggiudicava anche il rispettivo titolo di campione nazionale. Nei tre anni di vita della BeNe League lo Standard risult\u00f2 sempre la migliore squadra belga e nella stagione 2014-2015 vinse il campionato. Nell'estate 2015, con la chiusura della BeNe League, lo Standard \u00e8 entrato a far parte della neo-costituita Super League, la nuova massima serie del campionato belga, vincendo le prime due edizioni.\nOrganico.\nRosa 2017-2018.\nRosa, ruoli e numeri di maglia come da sito ufficiale, aggiornati al 6 maggio 2019."}
{"id": "4718483", "revid": "547034", "url": "https://it.wikipedia.org/wiki?curid=4718483", "title": "Dong Xue", "text": "Biografia.\nIn Coppa del Mondo esord\u00ec il 27 febbraio 2004 a Lake Placid (34\u00aa) e ottenne il primo podio il 17 dicembre 2006 a Hochfilzen (3\u00aa).\nIn carriera prese parte a cinque edizioni dei Campionati mondiali (7\u00aa nella staffetta a Pyeongchang 2009 il miglior piazzamento)."}
{"id": "4718484", "revid": "104458", "url": "https://it.wikipedia.org/wiki?curid=4718484", "title": "Xue Dong", "text": ""}
{"id": "4718493", "revid": "1573940", "url": "https://it.wikipedia.org/wiki?curid=4718493", "title": "Al-Qa'im bi-amr Allah", "text": "Ab\u016b l-Q\u0101sim Mu\u1e25ammad b. \u02bfUbayd All\u0101h al-Mahdi, detto \"al-Q\u0101\u02beim bi-amr All\u0101h\" (Colui che esegue il dettame di Dio), fu designato dal padre Ubayd Allah al-Mahdi suo successore nel 912 e regn\u00f2 come Imam dal 934 al 946. Alla sua morte gli succedette il figlio al-Mansur bi-llah (o bi-nasr Allah) (946-953).\nStoria.\nL'Imamato di al-Q\u0101\u02beim fu in buona parte assorbito dal suo reiterato tentativo di conquistare l'Egitto ikhshidide, aprendosi cos\u00ec a est la strada per la Mesopotamia e la distruzione del Califfato abbaside sunnita.\nLe sue campagne egiziane (914-915 e 919-921) registrarono per\u00f2 un completo fallimento, dovuto essenzialmente alla pochezza dei mezzi impiegati e per la grossolana sottovalutazione della potenza egiziana, in grado non solo di resistere ma di infliggere colpi severi ai Fatimidi ismailiti, e per una rivolta interna di stampo kharigita.\nDal 944 al 947, l'Imamato soffr\u00ec la gravissima rivolta del kharigita Abu Yazid (il cosiddetto \"Uomo dell'asino\"), che ebbe un forte sostegno dalle popolazioni berbere kharigite delle montagne dell'Aur\u00e8s (est dell'attuale Algeria). \nOgni risorsa fu allora impiegata per mantenere sotto controllo l'Imamato ma al-Q\u0101\u02beim mor\u00ec prima di poter vedere finalmente prevalere le sue forze militari ."}
{"id": "4718495", "revid": "1305772", "url": "https://it.wikipedia.org/wiki?curid=4718495", "title": "Qa'im", "text": "Il \"laqab\" arabo Q\u0101\u02beim (, lett. \"Risoluto\"), generalmente seguito dall'espressione bi-amri Allah, che significa \"per disposizione di Allah\", pu\u00f2 riferirsi a vari sovrani musulmani.\nTra essi si ricordano:"}
{"id": "4718496", "revid": "599013", "url": "https://it.wikipedia.org/wiki?curid=4718496", "title": "Ihor Petrov", "text": "Carriera.\nClub.\nDurante la sua carriera veste le maglie di \u0160achtar, Beitar Tel Aviv, Ashdod e Metalurh Donec'k. Con lo \u0160achtar Donec'k vince la Coppa sovietica del 1983, la Supercoppa sovietica nello stesso anno e la Coppa d'Ucraina nel 1995. Con il Metalurh Donec'k si rende protagonista della vittoria della seconda divisione ucraina nel 1997 collezionando 39 presenze e 7 reti.\nCon lo \u0160achtar totalizza 279 presenze e 70 reti.\nNazionale.\nIl 7 settembre del 1994 esordisce in Nazionale indossando la fascia di capitano contro la Lituania (0-2), incontro valido per le qualificazioni all'europeo 1996."}
{"id": "4718501", "revid": "729019", "url": "https://it.wikipedia.org/wiki?curid=4718501", "title": "202\u00aa Divisione costiera", "text": "La 202\u00aa Divisione Costiera fu una grande unit\u00e0 di fanteria del Regio Esercito italiano durante la seconda guerra mondiale.\nStoria.\nLa divisione venne costituita il 15 novembre 1941 per trasformazione del II Settore costiero di Brigata, mobilitato dal precedente 1\u00ba maggio, su 120\u00ba, 124\u00ba e 142\u00ba Reggimento fanteria costiero ed il 43\u00ba Raggruppamento artiglieria costiero, poi sostituito dal 62\u00ba e dal 63\u00ba Reggimento costiero. La divisione venne inviata in Sicilia, alle dipendenze del XII Corpo della 6\u00aa Armata. Schierata sulla costa occidentale dell'isola, aveva un settore di competenza di 100\u00a0km tra Mazara del Vallo e Sciacca.\nLa divisione venne investita in pieno fin dalle prime ore dello sbarco statunitense, subendo il bombardamento aeronavale dal 10 al 16 luglio ininterrottamente. A questo segu\u00ec lo scontro diretto con le forze da sbarco. La divisione resse l'urto ma venne praticamente aggirata a causa del cedimento degli altri settori. Schiacciata dalla superiorit\u00e0 avversaria, la \"202\u00aa Divisione costiera\", completamente distrutta, si scioglie tra il 24 ed il 25 luglio 1943."}
{"id": "4718510", "revid": "729019", "url": "https://it.wikipedia.org/wiki?curid=4718510", "title": "Battaglia di Landriano", "text": "La battaglia di Landriano, che ebbe luogo il 21 giugno 1529 a Landriano vicino a Pavia durante la guerra della Lega di Cognac.\nLe principali cause della sconfitta dei francesi furono la defezione del capitano genovese Andrea Doria, che entr\u00f2 al servizio degli imperialisti, e il fallimento dell'assedio di Napoli del 1528, a seguito della peste le cui vittime furono, tra gli altri, il generale francese Lautrec e Pietro Navarro.\nBattaglia.\nAll'alba del 21 giugno l'esercito francese guidato da Francesco di Borbone-Vend\u00f4me inizi\u00f2 ad attraversare il Lambro presso Landriano dov'era accampato da quattro giorni. L'avanguardia, costituita da 2.000 fanti e comandata da Guido Rangoni, pass\u00f2 il fiume. Proprio mentre il corpo principale dell'esercito e la retroguardia si apprestavano a passarlo, 600 cavalieri spagnoli usciti da Milano assaltarono quest'ultima venendo contrastati dalla controparte francese. Gli spagnoli a questo punto simularono una ritirata verso un luogo prestabilito dove si erano appostati 1.000 archibugieri. La retroguardia francese e la cavalleria li inseguirono e cos\u00ec caddero nell'imboscata. Colta di sorpresa, la cavalleria francese tent\u00f2 di ritirarsi ma fu imbottigliata dai suoi stessi lanzichenecchi che vennero travolti e si diedero ad una fuga disordinata similmente ai fanti italiani e francesi. Gli spagnoli riuscirono cos\u00ec a catturare Francesco di Borbone-Vend\u00f4me, Giangirolamo Castiglioni, Alessandro Gonzaga, Claudio Rangoni (ferito da un colpo di lancia alla spalla mentre cercava di attraversare un fossato) e un gran numero di capitani francesi e italiani. Dopo aver annientato la retroguardia, gli spagnoli si diressero contro il corpo principale francese che non aveva ancora oltrepassato il fiume e fu sbaragliato. Tutta l'artiglieria e i carriaggi caddero in mano al nemico e la sola avanguardia riusc\u00ec a rifugiarsi a Pavia.\nConseguenze.\nI prigionieri furono portati a Cassano e spogliati delle armi.\nLa battaglia segn\u00f2 la fine delle ambizioni di Francesco I su Milano. Carlo V, che era stato eletto imperatore, ma non era ancora stato incoronato dal Papa, riusc\u00ec ad ottenere la sua consacrazione a Bologna tra il 22 e il 24 febbraio 1530 grazie a questa vittoria e a strappare alla Francia l'umiliante trattato di Barcellona (29 giugno 1529).\nQuesta sconfitta port\u00f2 alla firma della pace di Cambrai."}
{"id": "4718513", "revid": "729019", "url": "https://it.wikipedia.org/wiki?curid=4718513", "title": "Dongdaemun (metropolitana di Seul)", "text": "Dongdaemun (\ub3d9\ub300\ubb38\uc5ed - \u6771\u5927\u9580\u9a5b, \"Dongdaemun-yeok\") \u00e8 una stazione della metropolitana di Seul servita dalle linee 1 e 3 della metropolitana di Seul. Si trova nel quartiere di Jongno-gu, nel centro della citt\u00e0 sudcoreana nei pressi del Dongdaemun, da cui prende il nome, una delle storiche porte della citt\u00e0.\nStruttura.\nLa fermata della linea 1 \u00e8 costituita da due marciapiedi laterali con i binari al centro, mentre quella della linea 4 \u00e8 invece dotata di un marciapiede a isola con binari laterali. Sono presenti per entrambe le linee porte di banchina."}
{"id": "4718514", "revid": "729019", "url": "https://it.wikipedia.org/wiki?curid=4718514", "title": "Dongmyo-ap (metropolitana di Seul)", "text": "Dongmyo-ap (\ub3d9\ubb18\uc55e\uc5ed - \u6771\u5edf\uc55e\u9a5b, \"Dongmyo-ap-yeok\") \u00e8 una stazione della metropolitana di Seul servita dalle linee 1 e 5 della metropolitana di Seul. Si trova nel quartiere di Jongno-gu, nel centro della citt\u00e0 sudcoreana.\nStruttura.\nLa fermata della linea 1 \u00e8 costituita da due marciapiedi laterali con i binari al centro, mentre quella della linea 6 possiede un marciapiede centrale con binari laterali. \nEntrambe\u3000le linee dispongono di porte di banchina."}
{"id": "4718515", "revid": "564451", "url": "https://it.wikipedia.org/wiki?curid=4718515", "title": "Stazione di Dongmyo-ap", "text": ""}
{"id": "4718517", "revid": "124123", "url": "https://it.wikipedia.org/wiki?curid=4718517", "title": "Gioacchino Altobelli", "text": "Biografia.\nTrasferendosi a Roma (presumibilmente con la famiglia) attorno al 1830, Gioacchino Altobelli tra il 1833 e il 1841 studia da pittore sotto la guida di Tommaso Minardi, che aveva allora studio al Palazzo Colonna in piazza santi Apostoli.\nA quarant'anni figura ancora nella categoria dei pittori, nell\"'Almanacco romano\" del 1855, come \"Altobelli Gioacchino, \"[da]\" Terni, \"[con studio a via]\" Margutta 48\". Tuttavia era gi\u00e0 evidente come il mercato della pittura di genere, a Roma, si stesse facendo sempre pi\u00f9 avaro; per questo motivo, verso il 1858, Altobelli si associa ad un suo amico di origine spagnola anch'egli pittore, Pompeo Molins che avendo sposato la figlia di Ludovico Fausti, spedizioniere pontificio proprietario di un palazzetto a via di Fontanella Borghese 46, aveva aperto in casa del suocero uno studio fotografico.\nLe relazioni presso l'amministrazione papalina del Fausti consentono ai due di divenire \"fotografi ufficiali dell'Accademia Imperiale di Francia e delle opere d'arte della Ferrovia romana\" - incarico particolarmente interessante in quanto la ferrovia conosceva, alla fine del regno di Pio IX, un grande sviluppo. A quegli anni risalgono molte vedute fotografiche di Roma. La societ\u00e0 si scioglie per\u00f2 per ragioni ignote alla fine del 1865, e Altobelli crea a quel punto una nuova societ\u00e0 denominata \"Stabilimento fotografico Altobelli &amp; C\", e un proprio studio al 16 della Passeggiata di Ripetta. Altobelli inizia da questo momento a cimentarsi con la fotografia sperimentale, arrivando a concepire una nuova invenzione per l'applicazione del colore alle prove fotografiche; fiero del risultato ottenuto, Altobelli decide di richiedere una dichiarazione di propriet\u00e0; quest'ultima non gli viene per\u00f2 concessa a causa dell'opposizione del direttore della Cromolitografia Pontificia, Michele Stefano de Rossi, il quale sosteneva che la stessa invenzione fosse gi\u00e0 stata concepita da tale Sig.Gregorio Mariani, pittore e disegnatore dello Stabilimento, non avente mai elaborato una richiesta di propriet\u00e0 a causa del carattere ancora difettoso della tecnica. Nonostante la cocente delusione, Altobelli persevera nelle sue ricerche ed arriva a concepire un nuovo metodo per \"eseguire in fotografia le vedute dei monumenti con effetto cielo\", per la quale gli viene attribuito il brevetto nel 1866. Molte delle vedute da lui realizzate con tale invenzione vengono presentate all'Esposizione Universale di Parigi del 1867, riscuotendo un grande successo.\nSuccessivamente, compare come direttore del \"\"Premiato Stabilimento Fotografico di Enrico Verzaschi\"\".\nSi hanno sue notizie fino alla fine del 1878. Non sono noti il luogo e la data esatta della morte.\nOpere.\nAnche per il periodo in cui oper\u00f2, le fotografie di Altobelli risultano particolarmente interessanti dal punto di vista documentale, come illustrazione della citt\u00e0 di Roma nell'ultimo periodo di vita dello Stato pontificio e nella fase di passaggio al Regno d'Italia.\nAltobelli svilupp\u00f2 la propria attivit\u00e0 sia come ritrattista che come paesaggista. Interessato allo sviluppo tecnologico della propria arte, richiese e ottenne alcuni brevetti, che aumentarono la sua notoriet\u00e0 romana e ne supportarono l'attivit\u00e0 di ritrattista.\n\u00c8 interessante notare come la fotografia di Altobelli - soprattutto nel rappresentare siti archeologici e paesaggi - mantenga gran parte degli stilemi della tradizionale pittura di genere, nella costruzione dell'immagine, nell'ambientazione, nell'uso di figurine umane in posa destinate ad animare la composizione, e cos\u00ec via."}
{"id": "4718520", "revid": "287204", "url": "https://it.wikipedia.org/wiki?curid=4718520", "title": "Alessandro Duroni", "text": "Biografia.\nAlessandro Duroni fu uno dei pi\u00f9 rinomati ottici e fotografi attivi in Italia nel XIX secolo, oltre che il primo a importare la dagherrotipia a Milano grazie a \"kit\" provenienti direttamente da Parigi. Il motivo di ci\u00f2 deriva dal fatto che alcuni membri della propria famiglia avevano aperto, nella capitale francese, una florida attivit\u00e0 commerciale di ottica e strumenti di Fisica (\"Barometta\") in societ\u00e0 con parenti originari di Canzo; questi, nel 1839, furono incaricati da Alphonse William Molyneux Giroux di costruire a livello semi-industriale le prime macchine dagherrotipiche destinate al commercio nazionale e internazionale.\nAlessandro Duroni, era proprietario di uno studio a Milano, in Galleria De Cristoforis, e a Parigi in rue Vivienne n. 12.\nLo stesso anno dell'invenzione della fotografia egli si ciment\u00f2 nella riproduzione di alcune vedute di Milano, specialmente del Duomo e dell'Arco della Pace.\nDivenne famoso tra i suoi contemporanei anche per i ritratti dei principali artefici del Risorgimento italiano, da Garibaldi a Mazzini, da Massimo d'Azeglio a Cavour, che egli fotograf\u00f2 nel suo studio. Celebre divenne inoltre un suo ritratto di Vittorio Emanuele II di Savoia.\nLe tracce della presenza di Alessandro Duroni a Milano partono dall'estate del 1831; l'anno seguente si spos\u00f2 con Barbara De Grandi e nel 1833 apr\u00ec, in societ\u00e0 con Giovanni Avignone, un negozio di chincaglieria e ottica in Galleria De Cristoforis che in breve tempo divent\u00f2 un punto di riferimento tanto per la qualit\u00e0 degli strumenti venduti quanto per la seriet\u00e0 e la competenza del suo proprietario e direttore.\nDuroni fu allievo dell'ottico Fran\u00e7ois Cauche di Parigi.\nDopo gli esperimenti di dagherrotipia del novembre 1839 eseguiti in collaborazione con Antonio De Kramer e Giuseppe Miani, Alessandro Duroni prosegu\u00ec il suo rapporto con la fotografia senza sosta - e con grande successo - fino al 1866, quando cedette lo stabilimento al cognato Icilio Calzolari. Agli inizi del 1868 i figli di Alessandro, Antonio e Pietro, subentrarono nella conduzione del negozio di ottica in corso Vittorio Emanuele II.\nCome nel caso dell'attivit\u00e0 fotografica, anche i rapporti con la Francia non si interruppero mai. Anzi, i fratelli Pierre e in seguito Constant gestirono per decenni gli atelier di Parigi, Avignone e N\u00eemes. Agli inizi degli anni Sessanta fu costituita una societ\u00e0 in nome collettivo per il \"commercio di oggetti d'ottica e la fotografia\": da quel momento l'atelier parigino di rue Vivienne n. 12 fu segnalato, insieme a quello storico di Milano, sul retro delle \"cartes de visite\" prodotte dalla ditta \"Duroni &amp; Murer\".\nAlessandro Duroni fu pioniere non solo nell'arte della fotografia, ma negli anni seguenti al 1839 quest'uomo eclettico e dallo \u00abspirito intraprendente\u00bb, dotato di una straordinaria \u00aburbanit\u00e0 ed affabilit\u00e0 di maniere\u00bb, si distinse per alcune invenzioni, scoperte, miglioramenti ed esperienze precoci nei campi dell'ottica, della fisica, dell'astronomia, della telegrafia, e persino nell'utilizzo della luce elettrica; si rec\u00f2 diverse volte all'estero presso i maggiori e pi\u00f9 qualificati fornitori per valutare e acquistare gli ultimi ritrovati scientifici e tecnologici nelle materie di sua competenza; vinse numerosi premi ad Esposizioni nazionali e internazionali; fu co-fondatore del \"Tecnomasio\" Italiano assieme a Carlo Dall'Acqua e a Luigi Longoni.\nA coronamento di una lunga e proficua carriera che lo vide sempre primeggiare tra i migliori fotografi d'Italia, re Vittorio Emanuele II lo nomin\u00f2 \"motu proprio\" cavaliere dell'Ordine dei SS. Maurizio e Lazzaro."}
{"id": "4718524", "revid": "123442026", "url": "https://it.wikipedia.org/wiki?curid=4718524", "title": "Sinagoga grande di Brody", "text": "La sinagoga grande di Brody, costruita nel 1742 sul modello della sinagoga della Rosa d'Oro di Leopoli, \u00e8 uno degli esempi pi\u00f9 significativi di sinagoga-fortezza della Galizia. Si trova a Brody, oggi Ucraina. Danneggiata dagli eventi bellici della seconda guerra mondiale, \u00e8 in stato di gravissimo degrado, ridotta in gran parte in rovina.\nStoria e descrizione.\nA Brody (in Russia fino al 1772; in Austria, 1772\u20131919; quindi in Polonia, 1919\u201339, e oggi in Ucraina) esisteva una delle maggiori comunit\u00e0 ebraiche della Galizia, che arriv\u00f2 nel primo Novecento a costituire oltre l'80% della popolazione locale.\nLe prime sinagoghe furono costruite in legno. Nel 1742 si mise mano ad un edificio in muratura.\nL'edificio in pietra \u00e8 a pianta quadrata, con le dimensioni di un cubo. Ha le caratteristiche forme di sinagoga-fortezza con spesse e alte mura, feritoie alle pareti e la possibilit\u00e0, in caso di necessit\u00e0, di collocare l'artiglieria sul tetto. All'interno, secondo uno schema tipico delle sinagoghe della regione, la sala di preghiera ha quattro colonne centrali che delimitano l'area del podio e sorreggono i soffitti a volta. L'arca santa era collocata sulla parete orientale in una nicchia decorata con stucchi.\nNel 1859 la sinagoga fu danneggiata nel grande incendio che distrusse la citt\u00e0 di Brody, ma prontamente restaurata. Altri lavori di ampliamento e ristrutturazione furono compiuti nel 1903.\nDurante l'Olocausto l'intera popolazione ebraica della citt\u00e0 fu sterminata; degli oltre 9.000 ebrei che vi risiedevano al momento dell'occupazione tedesca, solo circa 250 furono i sopravvissuti.\nLa sinagoga grande fu vandalizzata e danneggiata dagli eventi bellici, ma l'edificio sopravvisse. Nel dopoguerra, durante gli anni Sessanta lo si ripar\u00f2 alla meglio per adibirlo a magazzino, ma perdite dal tetto ne minarono la stabilit\u00e0. Negli anni Novanta si cerc\u00f2 di arrestarne il degrado ma con scarsi risultati, dovuti anche alla mancanza di fondi. L'edificio \u00e8 oggi in completa rovina, semidiroccato, e in rapido e progressivo deterioramento."}
{"id": "4718525", "revid": "400694", "url": "https://it.wikipedia.org/wiki?curid=4718525", "title": "Karl May (Mattel)", "text": ""}
{"id": "4718526", "revid": "300067", "url": "https://it.wikipedia.org/wiki?curid=4718526", "title": "Isaac Alfaro", "text": "Carriera.\nSoprannominato \"Chicho\", ha disputato i Giochi di Londra 1948 con il (5 presenze), classificandosi al 4\u00ba posto finale. Ha inoltre preso parte ai Giochi panamericani del 1951."}
{"id": "4718527", "revid": "28592", "url": "https://it.wikipedia.org/wiki?curid=4718527", "title": "Terremoto del 1731", "text": ""}
{"id": "4718528", "revid": "46291", "url": "https://it.wikipedia.org/wiki?curid=4718528", "title": "Allium castellanense", "text": "L'aglio di Castellana (Allium castellanense ) \u00e8 una pianta appartenente alla famiglia delle Amaryllidaceae, endemica della Sicilia.\nDescrizione.\n\u00c8 una specie erbacea geofita bulbosa, con fusto alto 10\u201325\u00a0cm.Le foglie, da 3 a 5, inguainano il fusto per un terzo della sua lunghezza.\nL'infiorescenza \u00e8 lassa, con fiori da bianco-rosati a roseo-porporini, lunghi 7\u20138\u00a0mm.\nIl frutto \u00e8 una capsula subellissoidea di circa 5\u00a0mm.\nIl numero cromosomico di \"A. castellanense\" \u00e8 2n=16, 24.\nDistribuzione e habitat.\n\u00c8 una specie endemica delle Madonie.\nTassonomia.\nDescritta come sottospecie di \"Allium lehmannii\" (\"Allium lehmannii\" subsp. \"castellanense\") questa entit\u00e0 \u00e8 oggi considerata una specie a s\u00e9 stante."}
{"id": "4718535", "revid": "28592", "url": "https://it.wikipedia.org/wiki?curid=4718535", "title": "Fiera Internazionale dell'Agricoltura e della Zootecnia", "text": ""}
{"id": "4718538", "revid": "697352", "url": "https://it.wikipedia.org/wiki?curid=4718538", "title": "2. divisjon 2013", "text": "L'edizione 2013 della 2. divisjon vide le vittorie finali di B\u00e6rum, Alta, Nest-Sotra e Tromsdalen."}
{"id": "4718539", "revid": "219110", "url": "https://it.wikipedia.org/wiki?curid=4718539", "title": "Chiesa di Sant'Alfonso", "text": ""}
{"id": "4718540", "revid": "767487", "url": "https://it.wikipedia.org/wiki?curid=4718540", "title": "The Times (gruppo musicale)", "text": "I Times sono un gruppo musicale inglese in attivit\u00e0 formatosi nel 1978.\nStoria.\nNascono a Londra su idea del cantante Edward Ball, gi\u00e0 membro dei Television Personalities, come band mod revival dalle chiare influenze \"sixties\" e durante tutto il loro periodo di attivit\u00e0 subirono influenze di vario genere, spaziando tra vari generi musicali come il post punk di inizi anni ottanta fino al primissimo britpop di inizi novanta.\nNel 1980 registrano \"Go! With The Times\" il primo LP su etichetta Whaam! Records, che non verr\u00e0 mai pubblicato fino al 1985, disco contenente il primo singolo della band: \"Red With Purple Flashes\" uscito l'anno successivo.\nNel 1982 esce il secondo album intitolato \"Pop Goes Art!\", poco dopo Ed Ball fonda grazie all'aiuto di George Michael la Artpop! Records conseguentemente alla sua uscita dai Television Personalities. Con la Artpop! i Times registrano quattro album nel giro di poco pi\u00f9 di tre anni, passando da un graffiante e malinconico \"This is London\" del 1983 a \"Hello Europe\" nel 1984, un album musicale decisamente pi\u00f9 elettronico dei precedenti, fino ad arrivare a \"Up Against It\", un musical scritto dallo stesso Ball e da Tony Conway dei Mood Six per i Beatles su sceneggiatura di Joe Orton, ed \"Enjoy The Times\", entrambi editi nel 1986.\nDopo poco i Times si sciolgono per riformarsi due anni pi\u00f9 tardi, nel 1988, con una formazione rivisitata: questo nuovo corso \u00e8 quasi una \"copertura\" di Ball per iniziare una carriera solista. In effetti lo stile musicale ed estetico della band cambia notevolmente, passando da un look prettamente mod con sonorit\u00e0 powerpop e new wave ad una contestualizzazione nell'Inghilterra di fine anni ottanta: escono quindi \"Beat Torture\", \"E For Edward\" e \"Et Dieu Cr\u00e9a La Femme\" tra il 1988 e il 1990 su etichetta Creation Records, tre album dalle sonorit\u00e0 a met\u00e0 tra il post punk e l'acid house.\nNel 1993 dopo aver registrato altri tre album:\"Pure\", \"The Times At The Astradome\" e \"Alternative Commercial Crossover\" la band cambia nome, su iniziativa del frontman Edward Ball, che nel frattempo registra due album con la band Teenage Filmstars formata da lui insieme a Dan Treacy, gi\u00e0 membro dei Times e dei 'O' Level, e Joe Foster, ex membro insieme a Ball dei Television Personalities. Tra il 1997 e il 1999 escono due album misto di britpop e psych pop: \"Sad But True\" e \"Pirate Playlist\" riconducibili comunque come trampolino di lancio dell'imminente carriera solista di Ball.\nI The Times non sono ufficialmente sciolti, ma non hanno pubblicato nulla dal 1999 con questo nome."}
{"id": "4718541", "revid": "28592", "url": "https://it.wikipedia.org/wiki?curid=4718541", "title": "Cespiti", "text": ""}
{"id": "4718542", "revid": "62066263", "url": "https://it.wikipedia.org/wiki?curid=4718542", "title": "Franco Providenti", "text": ""}
{"id": "4718543", "revid": "1543377", "url": "https://it.wikipedia.org/wiki?curid=4718543", "title": "Luigi Montabone", "text": "Biografia.\nPioniere della fotografia in Italia, \u00e8 particolarmente ricordato per il suo album \"Ricordi del viaggio in Persia della missione italiana del 1862\".\nMontabone \u00e8 stato attivo dal 1856 fino alla sua morte. La sua carriera \u00e8 culminata con l'apertura di diversi studi fotografici a Roma, Firenze, Torino e Milano.\nL'album \"Ricordo del viaggio in Persia della Missione italiana, 1862\", conservato presso la Biblioteca Reale di Torino, \u00e8 composto da settantadue fotografie, con ritratti di personaggi della Corte, di una ventina di personaggi georgiani, paesaggi dell'Armenia e del Caucaso e vedute persiane. Lo stabilimento fotografico Montabone fu premiato all'Esposizione Universale di Parigi del 1867 e fu presente all'Esposizione Nazionale di Torino del 1868 e del 1872. Nel 1872 \u00e8 nominato Cavaliere per le sue benemerenze in campo fotografico.\nSuccessori.\nIl primo diretto successore dello studio torinese \u00e8 il fotografo A. Bertelli che gestir\u00e0 lo stabilimento sino al 1888; dal 1889 subentra A. Rovere (con sede in piazza Castello, 25). Dal 1892 erede della Fotografia Reale \u00e8 Adolfo Majoni che esercita sino al 1912, anno in cui subentra Riccardo Scoffone, nipote di Montabone. Bertelli si firmer\u00e0 successore di Montabone anche a Genova e a Napoli (strada S. Lucia a Mare; piazza Vittorio, 7; via S. Carlo, 4; piazza S. Maria degli Angeli).\nLo studio di Roma almeno sino al 1886 rimane sotto la direzione del fotografo Giacomo Borelli (in piazza di Spagna, 9), mentre dal 1891 successore \u00e8 Mariano Costa che nel 1892 trasferisce lo stabilimento in via Nazionale, 188. Allo stesso indirizzo dal 1904 \u00e8 titolare Adolfo Costa, ma gi\u00e0 dal 1905, e fino al 1910, risultano titolari dell'atelier Fotografia Reale di Montabone i fratelli Vuillemenot. A Milano come successori troviamo Carlo Marcozzi, Moretti e Carlo Fumagalli, che ha una succursale anche a Napoli Fonte(Centro regionale di catalogazione e restauro dei beni culturali). Inoltre, a Genova, dopo il Bertelli, gli succede Giuseppe Pitteri, che aprir\u00e0 tre \"cabinets de photographie\" in via Garibaldi 8 (la strada nuova dell'alta borghesia genovese), a Sampierdarena e Sestri Ponente, facendo menzione, nei timbri a secco del verso, di \"massime onorificenze\" ricevute a Milano nel 1906, San Remo 1908, Torino 1911. \nLo studio fotografico Montabone a Firenze si trovava in via de' Banchi 3. Il \"premiato stabilimento fotografico Montabone\" (cos\u00ec come si legge in una foto dell'epoca) era il fornitore di S.M. Umberto I e R. famiglia e di S.M. Regina di Serbia. Lo studio realizzava processi d'ingrandimento al carbone inalterabile e ritratti su porcellana.\nNegli anni della seconda guerra mondiale Mariano Costa, discendente diretto di Adolfo Costa che nel 1910 \u00e8 successore dello stabilimento Montabone di Roma, Vincenzo Carrese e Fedele Toscani decidono di fondare la Publifoto Milano e aprono diverse agenzie in Italia a Mariano Costa, figlio di Adolfo, va l\u2019agenzia di Napoli.\nQuesta agenzia ha raccontato questo paese con scrupolo e disincanto, lasciandoci un patrimonio iconografico che per quantit\u00e0 e variet\u00e0 non ha uguali. Ci\u00f2 che rende speciale questa agenzia \u00e8 la portata delle relazioni che Vincenzo Carrese e i suoi soci di cui si ricorda Mariano Costa e poi gli eredi Adolfo, Luciano, Antonio e Giorgio.\nNegli anni 90 l\u2019archivio Publifoto viene venduto alla Olycom e parte ceduto all'Universit\u00e0 di Parma, ma l\u2019attivit\u00e0 della famiglia Costa continua nel ramo della stampa digitale e della fotografia. Viene fondata la Digicopy a Milano ed \u00e8 a supporto di una serie di iniziative di originali ed innovative nel campo della sperimentazione artistica ed editoriale. Infatti dalla volont\u00e0 degli eredi diretti ed in particolare del pronipote, Eugenio Costa rinasce il marchio editoriale Montabone che coniuga tradizione e innovazione mixando tecniche di stampa tradizionali fino a spingersi ad esperimenti per opere in edizioni limitata con l'ausilio delle moderne tecnologie di stampa 3D (Easy3D srl start up innovativa).\nCollezioni.\nAlcune immagini di Montabone fanno parte della collezione di Domenico Nardozza."}
{"id": "4718544", "revid": "28592", "url": "https://it.wikipedia.org/wiki?curid=4718544", "title": "Monastero di Sant'Abbondio", "text": ""}
{"id": "4718545", "revid": "28592", "url": "https://it.wikipedia.org/wiki?curid=4718545", "title": "Regione XI Transpadana", "text": ""}
{"id": "4718546", "revid": "287204", "url": "https://it.wikipedia.org/wiki?curid=4718546", "title": "Chione", "text": ""}
{"id": "4718549", "revid": "1573940", "url": "https://it.wikipedia.org/wiki?curid=4718549", "title": "Chiesa di San Giovanni Battista (Morbegno)", "text": "La Collegiata di San Giovanni Battista \u00e8 una collegiata che sorge a Morbegno risalente ai secoli XVII-XVIII e consacrata a San Giovanni Battista.\nStoria.\nSede parrocchiale dal 1560, conserva un reliquiario della Sacra Spina (della corona di Cristo) e le spoglie del Beato Andrea Grego da Peschiera. \u00c8 l'edificio barocco pi\u00f9 importante della Valtellina e tra i pi\u00f9 interessanti della Lombardia.\nLa chiesa, dalla sbalorditiva facciata elaborata secondo il pi\u00f9 squisito barocchetto, vanta al suo interno un'opera di rilievo mondiale: \n\"La Madonna col Bambino e San Filippo Neri\" del veneziano Giambattista Pittoni del 1740, e altre opere tra cui i trentasei dipinti ovali di cui alcuni del pittore ticinese Giuseppe Antonio Petrini di Carona, \"La morte di San Giuseppe\" del milanese Andrea Lanzani e moltissime opere degli artisti valtellinesi Pietro e Cesare Ligari che fanno del San Giovanni una vera e propria pinacoteca della miglior arte del Settecento lombardo (nonostante il clamoroso furto di ben 37 dipinti nel marzo del 1993). Tra le sculture vanno segnalate le statue della facciata di Stefano Salterio e i bellissimi angeli oranti ai lati dell'altar maggiore opera di Elia Vincenzo Buzzi attivo anche nel Duomo di Milano. Chiude l'elenco una statua della \"Madonna\" di Giovanni Angelo Del Maino recentemente ritrovata: la scultura faceva parte di un \"Compianto\" commissionato a Del Maino da Giovanni Maria Rusca nel 1518 e successivamente andato perduto.\nLa collegiata vanta inoltre importanti reliquie: la Sacra Spina, donata dal vescovo morbegnese Feliciano Ninguarda, le spoglie terrene del Beato Andrea da Peschiera conosciuto come l'apostolo della Valtellina e il corpo di Santa Costanza. Da segnalare il ricco patrimonio di arredi liturgici, argenteria sacra, stendardi settecenteschi e paramenti. Durante la Settimana Santa particolari tradizioni vengono perpetuate grazia anche alla presenza di due storiche confraternite (Santissimo Sacramento e dell'Assunta gi\u00e0 dei Battuti) che allestiscono al centro della grande aula un grande catafalco ligneo barocco sul quale deporre l'urna del Cristo deposto.\nL'arciprete Giovanni Battista Castelli di Sannazzaro decise che andava costruito un tempio pi\u00f9 grande per assolvere alle nuove necessit\u00e0 e i canonici Luigi Castelli di Sannazzaro, Cesare Parravicini e Giocondo Parravicini acquistarono i prati a nord della prima chiesa di San Giovanni. In quel terreno, costato 5013 lire imperiali, fu posta la prima pietra dell'attuale tempio, il 14 aprile 1680. L'orientamento della neonata edificazione \u00e8 nord-sud; la pianta \u00e8 a croce greca, con bracci lunghi circa 39 metri; una serie di cappelle laterali, inserite nello spessore del muro perimetrale, e la sua estroflessione, conferiscono all'aula un 'andamento ellittico polilobato'. Non sono noti, almeno finora, i nomi degli architetti. In trentacinque anni - tempo giusto con i mezzi di allora - l'edificio pot\u00e9 essere utilizzato e vi traslocarono gli arredi della chiesa antecedente, che venne pian piano demolita sulla base delle necessit\u00e0 del cantiere antistante."}
{"id": "4718554", "revid": "63756", "url": "https://it.wikipedia.org/wiki?curid=4718554", "title": "Cattolici ebrei", "text": ""}
{"id": "4718555", "revid": "188116", "url": "https://it.wikipedia.org/wiki?curid=4718555", "title": "Triennale d'Oltremare", "text": ""}
{"id": "4718557", "revid": "1573940", "url": "https://it.wikipedia.org/wiki?curid=4718557", "title": "Chiesa di San Martino (Peschiera del Garda)", "text": "La chiesa di San Martino \u00e8 un edificio religioso che si trova a Peschiera del Garda, in provincia di Verona.\n\u00c8 collocata nel centro storico del paese, ed \u00e8 considerata una delle chiese pi\u00f9 antiche della diocesi di Verona. Sono del 1008 le prime testimonianze di una chiesa dedicata a san Martino: \"De plebe S. Martini sita in vico Piscaria\". Il papa Eugenio III nel 1145 scrive in una bolla: \"Plebem de Piscaria cum capellis et decimis et piscationibus et dimidia curte\". Nel 1454 era pieve parrocchiale con arciprete.\nL'attuale chiesa \u00e8 stata costruita nel 1820-22 sul luogo di una precedente requisita da Napoleone Buonaparte nel 1812 per farne un magazzino militare e un ospedale, e abbattuta nel 1814 in quanto pericolante. Nel 1930-1933 la chiesa raggiunse l'assetto attuale. Nel 1937 l'interno fu affrescato dal pittore Severino Saoncella e nel 1966 vi fu un'ulteriore ristrutturazione. Nel 2008 sono stati restaurati gli affreschi e gli apparati decorativi.\nAll'interno della chiesa \u00e8 conservata una reliquia del beato Andrea da Peschiera."}
{"id": "4718558", "revid": "34392", "url": "https://it.wikipedia.org/wiki?curid=4718558", "title": "Blatta", "text": ""}
{"id": "4718560", "revid": "1543377", "url": "https://it.wikipedia.org/wiki?curid=4718560", "title": "Abu Yazid", "text": "Soprannominato al-Dajj\u0101l (l'Anticristo islamico) o \"\u1e62\u0101hib al-\u1e24im\u0101r\", \"Quello dell'asino\", fu un agitatore religioso berbero, di fede kharigita appartenente alla trib\u00f9 dei Banu Ifran che guid\u00f2 un'insurrezione che scosse profondamente il giovane potere fatimide in Ifriqiya a partire dal 944.\nAb\u016b Yaz\u012bd conquist\u00f2 Qayrawan (attuale Tunisia) ma fu presto cacciato da questa \"citt\u00e0 santa\" e infine sconfitto dall'Imam fatimide al-Mansur bi-llah.\nLa rivolta.\nIl padre di Ab\u016b Yaz\u012bd, Kayr\u0101d, era un mercante trans-sahariano della regione ifriqiyana di Qastilia, dove nacque suo figlio. Questi crebbe a Tozeur e, giunto alla maggiore et\u00e0, Mukhallad si spost\u00f2 a Tahert, la capitale dell'Emirato kharigita dei Rustemidi e il principale centro delle attivit\u00e0 religiose del kharigismo ibadita nel Maghreb, dove svolse l'attivit\u00e0 di insegnante di materie religiose.\nFu da lui e dal suo nome che prese vita pi\u00f9 tardi la variante kharigita della Nukkariyya, la pi\u00f9 grande branca del sufrismo.\nNel 909 gli sciiti-ismailiti Fatimidi abbatterono i Rustemidi e subito dopo lo staterello sufrita di Sijilmassa, pi\u00f9 a ovest. Ab\u016b Yaz\u012bd si spost\u00f2 allora a Tiqyus e avvi\u00f2 nel 928 un'azione sovversiva ai danni dei Fatimidi. Quando il loro primo Imam, Ubayd Allah al-Mahdi mor\u00ec nel 944, Ab\u016b Yaz\u012bd lanci\u00f2 una rivolta aperta nelle montagne dell'Aur\u00e8s e defin\u00ec se stesso \"Shaykh al-mu'min\u012bn\" \"Shaykh dei credenti\", cercando sostegno nella dinastia omayyade di al-Andalus, in base al principio che \"un nemico del nemico \u00e8 un amico\".\nAll'avvio della sua rivolta, Ab\u016b Yaz\u012bd ricevette in dono un asino di manto grigio che egli prese a montare regolarmente, grazie al quale ricevette il soprannome di \"Quello dell'asino\". Ab\u016b Yaz\u012bd indossava abitualmente un corto mantello (\"jubba\") di lana e, grazie anche alla sua vita e alle sue vesti improntate alla frugalit\u00e0, egli si guadagn\u00f2 grande credibilit\u00e0 e un importante s\u00e9guito tra i kharigiti di Tahert e Sijilmassa.\nAb\u016b Yaz\u012bd ebbe inizialmente un grande successo anche sul piano militare, costituendo il pi\u00f9 preoccupante problema del giovane Imamato fatimide, tanto da invalidare le operazioni militari di Mahdia contro l'Egitto ikhshidide.\nConquist\u00f2 infatti Bagha\u00ef, quindi T\u00e9bessa, Medjana () e numerose altre citt\u00e0 dell'attuale Tunisia, inclusa B\u00e9ja, dove si dice avesse massacrato la popolazione civile, anche se occorre tener presente che simili atrocit\u00e0 sono di norma imputate all'avversario nelle guerre civili, trovando spesso un efficace altoparlante nella storiografia, fortemente incline a compiacere i vincitori, tant'\u00e8 vero che la popolazione di Tunisi rovesci\u00f2 il suo governatore e lasci\u00f2 entrare in citt\u00e0 Ab\u016b Yaz\u012bd.\nAlla fine dell'anno, egli aveva conquistato Qayrawan e inflitto numerose disfatte alle forze armate fatimidi.\nNel 945, mentre Ab\u016b Yaz\u012bd assediava Susa, l'Imam Muhammad al-Q\u0101'im mor\u00ec e a lui succedette il figlio al-Mansur bi-llah. Sotto il nuovo Imam, le forze fatimidi ripresero morale e vigore, riuscendo dapprima a infrangere la stretta degli assedianti di S\u016bsa e in seguito a cacciare le forze di Ab\u016b Yaz\u012bd da Qayrawan nelle circostanti montagne dell'Aur\u00e8s.\nNel 947, infine, i Fatimidi sgominarono i nemici nelle montagne della Kiyana, nelle cui vicinanze sorse pi\u00f9 tardi la Qal'a dei Banu Hammad.\nAb\u016b Yaz\u012bd cadde in battaglia nell'agosto del 947. Il figlio Fadl guid\u00f2 la resistenza per un paio di mesi nell'Aur\u00e8s, finch\u00e9 non venne ucciso nel maggio o giugno del 948. Gli altri suoi figli si rifugiarono presso la corte del Califfato di Cordova."}
{"id": "4718564", "revid": "124632072", "url": "https://it.wikipedia.org/wiki?curid=4718564", "title": "Chione (figlia di Dedalione)", "text": "Chione () o Filonide \u00e8 un personaggio della mitologia greca, figlia di Dedalione.\nMitologia.\nEra molto nota per la sua bellezza, per la quale fu amata sia da Apollo, sia da Ermes. Dal primo dei due nacque Filammone, che divenne famoso per la creazione di alcune forme musicali; dal secondo nacque Autolico, famoso per la sua capacit\u00e0 di rubare senza essere sorpreso nonch\u00e9 di essere stato il nonno di Ulisse.\nChione si vant\u00f2 di essere pi\u00f9 bella della dea Artemide, che la uccise con una freccia per punirla e per il dolore, suo padre si gett\u00f2 da una rupe ed Apollo lo mut\u00f2 in falco prima che si schiantasse."}
{"id": "4718567", "revid": "21880", "url": "https://it.wikipedia.org/wiki?curid=4718567", "title": "Nolinoideae", "text": "Nolinoideae \u00e8 una sottofamiglia di piante angiosperme monocotiledoni della famiglia delle Asparagaceae.\nTassonomia.\nQuesto raggruppamento comprende generi precedentemente posti in famiglie diverse, comprese le Ruscaceae in senso stretto, Nolinaceae, Dracaenaceae, Convallariaceae ed Eriospermaceae.\nLa sottofamiglia comprende i seguenti generi:"}
{"id": "4718572", "revid": "28592", "url": "https://it.wikipedia.org/wiki?curid=4718572", "title": "Corona di Cristo", "text": ""}
{"id": "4718575", "revid": "1888309", "url": "https://it.wikipedia.org/wiki?curid=4718575", "title": "Stefano Salterio", "text": "Biografia.\nOper\u00f2 soprattutto nell'Italia settentrionale e sue opere si trovano al Sacro Monte di Domodossola, nella Chiesa di San Lorenzo a Brescia, nella Collegiata di San Giovanni a Morbegno, nella Chiesa di San Giorgio a Laglio, nella Chiesa di Santo Stefano a Dongo, nella chiesa di San Giorgio martire a Breda Cisoni di Sabbioneta. Alcune sue statue si trovano anche nel Santuario del Santissimo Crocifisso di Como. \u00c8 stato inoltre autore della Fontana del Nettuno a Trento. Nella chiesa di San Vincenzo, Calcinato, sono possibili osservare le statue di Fede, Fortezza e gli Angeli."}
{"id": "4718580", "revid": "339392", "url": "https://it.wikipedia.org/wiki?curid=4718580", "title": "Chiesa di Santo Stefano (Dongo)", "text": ""}
{"id": "4718582", "revid": "110157", "url": "https://it.wikipedia.org/wiki?curid=4718582", "title": "Kubok Rossii 2005-2006", "text": "La Coppa di Russia 2005-2006 () \u00e8 stata la 14\u00aa edizione del principale torneo a eliminazione diretta del calcio russo. Il torneo \u00e8 iniziato il 17 aprile 2005 ed \u00e8 terminato il 20 maggio 2006, con la finale giocata allo Stadio Lu\u017eniki di Mosca. Il CSKA Mosca ha vinto la coppa, la terza della sua storia, la seconda consecutiva, battendo in finale i concittadini dello Spartak.\nFormula.\nFu confermata la formula della stagione precedente: la Coppa si dipanava su dieci turni, i primi cinque e la finale disputati in gara unica, gli altri con partite di andata e ritorno: in caso di parit\u00e0 al termine dei novanta minuti venivano disputati i tempi supplementari; in caso di ulteriore parit\u00e0 venivano effettuati i tiri di rigore.\nI primi quattro turni videro coinvolte esclusivamente squadre di Vtoroj divizion 2005.\nLe formazioni di Pervyj divizion 2005 entrarono in scena al quinto turno.\nLe sedici squadre della Prem'er-Liga 2005, invece, entrarono in gioco nel sesto turno (i sedicesimi di finale).\nPrimo turno.\nLe partite furono disputate 17 aprile 2005.\nA questo turno parteciparono delle 32 squadre iscritte alla Vtoroj divizion 2004.\nSecondo turno.\nLe partite furono disputate tra il 20 e il 25 aprile 2005.\nA questo turno presero parte le tre vincitrici del turno precedente a cui si unirono altre 59 squadre provenienti dalla Vtoroj divizion 2005.\nTerzo turno.\nLe partite furono disputate tra il 23 aprile e il 15 maggio 2005.\nVi parteciparono le 31 squadre promosse del turno precedente cui si unirono altre tredici squadre.\nQuarto turno.\nLe partite furono disputate tra il 15 maggio e 5 giugno 2005.\nA questo turno presero parte le ventidue squadre promosse dal turno precedente.\nQuinto turno.\nLe partite furono disputate tra il 22 e il 25 giugno 2005.\nVi parteciparono le undici squadre promosse del turno precedente e le 21 delle squadre iscritte alla Pervyj divizion 2005 (tutte tranne il Sokol Saratov).\nSedicesimi di finale.\nQuesto \u00e8 stato il primo turno disputato con gare di andata e ritorno; le partite di andata furono disputate il 6 luglio e il 28 agosto 2005, quelle di ritorno tra il 13 luglio e il 12 novembre 2005. A questo turno parteciparono le 16 squadre promosse dal turno precedente e le 16 squadre militanti nella Prem'er-Liga 2005.\nOttavi di finale.\nLe gare di andata furono disputate tra il 4 e il 5 marzo 2006, quelle di ritorno tra l'8 e il 15 marzo 2006.\nQuarti di finale.\nLe partite di andata furono disputate il 22 marzo 2006, quelle di ritorno il 12 aprile 2006.\nSemifinali.\nLe partite di andata furono disputate il 3 maggio 2006, quelle di ritorno il 10 maggio 2006."}
{"id": "4718583", "revid": "28791", "url": "https://it.wikipedia.org/wiki?curid=4718583", "title": "Auto-archiviazione", "text": ""}
{"id": "4718584", "revid": "1573940", "url": "https://it.wikipedia.org/wiki?curid=4718584", "title": "Al-Mansur bi-llah", "text": "Ab\u016b \u1e6c\u0101hir Ism\u0101\u02bf\u012bl, il cui \"laqab\" fu al-Man\u1e63\u016br bi-ll\u0101h, cio\u00e8 \"Il reso vittorioso da Allah, succedette a suo padre al-Qa'im bi-amr Allah nel 946 e regn\u00f2 fino alla sua morte nel 953.\nStoria.\nFiglio di al-Q\u0103\u02beim e di una sua concubina di nome Kar\u012bma, che aveva gi\u00e0 fatto parte dell'harem dell'Emiro aghlabide Ziyadat Allah III, Ism\u0101\u02bf\u012bl divenne Imam in un momento di massimo pericolo per la dinastia fondata da suo nonno \u02bfUbayd All\u0101h al-Mahd\u012b.\nNel giovanissimo Imamato ismailita, era in corso infatti una pericolosa rivolta (943-947) di stampo kharigita guidata da Abu Yazid (\"Quello dell'asino\"), che aveva inflitto diverse sconfitte ai Fatimidi e che si alimentava con il pensiero kharigita, tradizionalmente assai forte tra i Berberi ifriqiyani, per il suo messaggio \"democratico\", di chiara impostazione anti-araba.\nPer contrastare questo pericolo mortale, Ism\u0101\u02bf\u012bl cerc\u00f2 e ottenne il valido sostegno dei berberi Ziridi, da sempre puntello fondamentale della dinastia ismailita. \nFu grazie al fatto di aver infine prevalso sui suoi nemici che Ism\u0101\u02bf\u012bl ricevette l'appellativo onorifico di al-Man\u1e63\u016br, grazie al quale la sua nuova residenza prese il nome di al-Man\u1e63\u016briyya, presso Qayrawan.\nLo scampato pericolo consent\u00ec ad al-Man\u1e63\u016br di riprendere le sue ostilit\u00e0 pi\u00f9 o meno sotterranee contro gli Omayyadi di al-Andalus e quelle ben pi\u00f9 aperte contro l'Ikhshididi Egitto, riuscendo inoltre a riprendere possesso della Sicilia, perduta nel corso della guerra che i Fatimidi condussero contro gli Aghlabiti e nei primi della guerra civile, alla guida della quale consentirono un'amministrazione coordinata da un Emiro locale: quella dei Kalbiti.\nNel 946 fece partire la costruzione della citt\u00e0 di al-Mansuriyya, che divenne la nuova capitale dell'imamato, in sostituzione di Mahdia. \nUna delle realizzazioni di cui pot\u00e9 menare maggior vanto agli occhi di tutti i musulmani fu l'ordine dato (ed eseguito) nel 951 al carmata Ahmad al-Jannabi di ricollocare al suo posto la Pietra Nera, strappata dal suo angolo della Ka\u02bfba dal padre di Ahmad, Abu Tahir al-Jannabi, quando aveva devastato La Mecca, a causa della sua particolare avversione nei confronti di qualsiasi forma di culto che egli e i suoi seguaci interpretavano come litolatria.\nTale risultato fece guadagnare enorme consenso alla dinastia fatimide in tutta la \"D\u0101r al-Isl\u0101m\", umiliando al contempo la dinastia abbaside, per conto della quale i suoi \"tutori\" Buwayhidi avevano inutilmente tentato di riscattare la sacra reliquia per affermare l'universalismo del califfato di Baghdad, avvilendo le pretese rivali degli Omayyadi andalusi e dei Fatimidi.\nAl-Man\u1e63\u016br mor\u00ec di malattia ad appena 40 anni e lasci\u00f2 l'Imamato nelle mani del suo capace figlio al-Mu'izz li-din Allah (\"reg.\" 953-975)."}
{"id": "4718586", "revid": "173617", "url": "https://it.wikipedia.org/wiki?curid=4718586", "title": "Cleto Locatelli", "text": "Considerato uno dei pi\u00f9 grandi pugili della storia del pugilato italiano, la sua vita fu segnata da grandi successi sportivi e mondani ma si concluse in povert\u00e0. \nBiografia.\nNato a Bellinzona da genitori italiani. Nel 1912 la famiglia Locatelli si trasfer\u00ec a Milano. \nCarriera dilettantistica.\nPugilisticamente Locatelli mosse i primi passi nella palestra dell'Unione Sportiva Milanese. A diciassette anni trionf\u00f2 in un torneo di novizi e venne quindi accettato nell'Accademia Pugilistica Italiana. Nel 1925, a Firenze, vinse la medaglia d'argento ai Campionati italiani nella categoria dei pesi piuma, perdendo in finale ai punti da Mario Galeazzi.\nCarriera professionistica.\nIl 17 gennaio 1926, dopo aver adempiuto agli obblighi militari, Locatelli debutt\u00f2 come professionista. Al suo primo incontro batt\u00e9 facilmente ai punti Alberto Palombo. Il 16 aprile dello stesso anno, al suo terzo combattimento da professionista, incontr\u00f2 il romano Fernando Marfut, battendolo in una bellissima battaglia. \nDopo due tentativi con Mario Farabullini, persi entrambi per squalifica, Locatelli divenne campione italiano dei pesi leggeri il 5 ottobre 1929 battendo Vincenzo Rocchi. Perse il titolo il 5 ottobre 1930 alla prima difesa contro il campione olimpico di Amsterdam 1928 Carlo Orlandi. Nella rivincita per il titolo, disputata il 17 maggio 1931, non and\u00f2 oltre il pari.\nNel frattempo Locatelli si era trasferito in Francia, dove combatt\u00e9 oltre trenta match tra il 1930 e il 1933, conseguendo una sola sconfitta. Combatt\u00e9 anche a Bruxelles (sconfitta ai punti con il belga Fran\u00e7ois Sybille), a Tunisi, a Londra, a Ginevra, e ad Algeri. \nIl 17 luglio 1932 a Rotterdam, davanti a spettatori, conquist\u00f2 il titolo europeo dei pesi leggeri sconfiggendo l'olandese Beb van Klaveren. Alla prima difesa perse la cintura per squalifica al terzo round contro Fran\u00e7ois Sybille, ancora a Bruxelles. Il 26 dicembre successivo si prese la rivincita su Carlo Orlandi battendolo ai punti.\nDopo un incontro senza titolo in palio, terminato in parit\u00e0 a Marsiglia, il belga Sybille fu costretto a mettere nuovamente in palio la cintura europea contro il ticinese. Il 22 ottobre 1933 a Roma, nel sottoclou del match mondiale Carnera-Uzcudun, in una Piazza di Siena stracolma di 60.000 spettatori, Locatelli rusc\u00ec finalmente ad aver ragione ai punti del rivale e a riconquistare il titolo europeo dei pesi leggeri.\nNello stesso anno si trasfer\u00ec negli Stati Uniti e il 15 dicembre 1933 al Madison Square Garden di New York incontr\u00f2 l'italoamericano Tony Canzoneri, uno dei pi\u00f9 forti pugili di tutti i tempi e gi\u00e0 campione del mondo dei piuma, dei leggeri e dei superleggeri. Locatelli perse ai punti. A Filadelfia incontr\u00f2 e sconfisse forti pesi leggeri e superleggeri. Il 27 aprile del 1933 alla Royal Albert Hall di Kensington (Londra) batt\u00e9 l'ex campione del mondo dei pesi superleggeri Jack Kid Berg, attualmente membro della Hall of Fame. Si ripet\u00e8, ancora ai punti, battendo il britannico al Madison Square Garden di New York. Sconfisse anche Benny Bass e Frankie Klick. Al limite dei pesi welter perse solo ai punti contro un altro \"mostro sacro\" come Ceferino Garcia. \nCombatt\u00e9 un secondo incontro con Tony Canzoneri, il 2 febbraio 1934, in un Madison Square Garden stracolmo di italiani e italoamericani. Si scontrarono la classe del milanese contro l'aggressivit\u00e0 dello statunitense, le schivate millimetriche del primo contro la velocit\u00e0 dell'altro. La giuria emise un primo verdetto di parit\u00e0, poi cambiato in una sconfitta per Anacleto Locatelli. Il New York Times, tuttavia, critic\u00f2 questa decisione, non ritenendola giusta. Il 12 agosto 1936, a New York, batt\u00e9 ai punti il futuro campione del mondo dei welter Fritzie Zivic. \nTornato a Parigi, sua patria adottiva, Locatelli combatt\u00e9 fino all'et\u00e0 di 35 anni. Affront\u00f2 il giovane fuoriclasse Marcel Cerdan, di dieci anni pi\u00f9 giovane, in due match al limite dei pesi welter. Fu sconfitto entrambe le volte dal franco-marocchino il quale per\u00f2 dichiar\u00f2: \u00abHo tirato di boxe contro Locatelli e per molte riprese ho creduto di combattere contro Satana, nonostante mi fossi fatto il segno della croce ...\u00bb. \nNegli ultimi anni, salito nei welter, trov\u00f2 difficolt\u00e0 sui ring italiani a imporre la sua superiorit\u00e0 pugilistica con i connazionali che affront\u00f2. Con il campione europeo Saverio Turiello, senza titolo in palio, ottenne un pari e una sconfitta. Con l'antico avversario Carlo Orlandi, tra il 1938 e il 1940, un pari e due sconfitte.\nSi \u00e8 ritirato nel 1941 dopo aver disputato 161 incontri, di cui 102 vinti, 41 persi e 18 pari.\nDopo il ritiro.\nTerminata la carriera da professionista, Locatelli dilapid\u00f2 in pochi anni i suoi guadagni e tir\u00f2 avanti con un piccolo stipendio che guadagnava lavorando presso un editore. Mor\u00ec all'ospedale di Cr\u00e9teil, nell'agglomerato urbano parigino, il 5 ottobre 1961. \nSecondo il parere del grande allenatore Steve Klaus, Cleto Locatelli \u00e8 stato il pugile italiano di maggior talento."}
{"id": "4718597", "revid": "913369", "url": "https://it.wikipedia.org/wiki?curid=4718597", "title": "Self-archiving", "text": ""}
{"id": "4718599", "revid": "124278128", "url": "https://it.wikipedia.org/wiki?curid=4718599", "title": "Macchie caffellatte", "text": "Le macchie caffellatte, in inglese caf\u00e9 au lait spots, sono macule cutanee pigmentate il cui colore ricorda quello del caffellatte, \"caf\u00e9 au lait\" in francese.\nIn genere sono presenti dalla nascita, sono benigne e hanno valenza solo estetica. Possono essere tuttavia una manifestazione clinica di diverse malattie:"}
{"id": "4718603", "revid": "767487", "url": "https://it.wikipedia.org/wiki?curid=4718603", "title": "Raqqada", "text": "Raqq\u0101da (, cio\u00e8 \"La soporifera\") fu una citt\u00e0 dell'Ifriqiya - oggi non pi\u00f9 esistente - che sorgeva nei pressi di Qayrawan.\nFu costituita nell'876 da Ibr\u0101h\u012bm II, settimo Emiro aghlabide, la dinastia militare ereditaria istituita per volere del Califfo abbaside H\u0101r\u016bn al-Rash\u012bd per poter condurre con minori difficolt\u00e0 logistiche sul posto la lotta contro la forte e ostile presenza dei kharigiti locali.\nL'Emiro, grazie al Qa\u1e63r al-Fat\u1e25 (Il palazzo della vittoria) nel quale and\u00f2 ad abitare, facendola sua reggia, la rese capitale dell'Emirato, abbandonando in tal modo la primitiva residenza di al-\u02bfAbb\u0101siyya.\nL'area di Raqq\u0101da si estendeva, secondo il geografo al-Bakr\u012b, per circa 10 chilometri quadrati, circondata da mura di mattoni.\nQuando gli Aghlabidi furono sconfitti dai Fatimidi, Ubayd Allah al-Mahdi s'insedi\u00f2 nel Qa\u1e63r al-\u1e62a\u1e25n (\"Il palazzo della corte\") fino al 920, quando si trasfer\u00ec nella sua nuova capitale, appositamente costruita per lui, di al-Mahdiyya.\nQuesto evento condann\u00f2 all'insignificanza Raqq\u0101da e nel 953 il colpo mortale le fu inflitto dal quarto Imam fatimide, al-Mu\u02bfizz, che ordin\u00f2 fosse rasa al suolo."}
{"id": "4718604", "revid": "399", "url": "https://it.wikipedia.org/wiki?curid=4718604", "title": "Piede d'elefante", "text": ""}
{"id": "4718607", "revid": "1442080", "url": "https://it.wikipedia.org/wiki?curid=4718607", "title": "Franz Fuchsberger", "text": "Carriera.\nClub.\nHa militato nel SV Urfahr di Linz, nella Lega dell'Alta Austria basata su giocatori dilettanti non associata al campionato austriaco professionistico, che a quel tempo era limitato alla zona di Vienna. Durante la seconda guerra mondiale ha giocato nel Rapid Vienna, all'epoca militante nel campionato di calcio tedesco, con cui ottenne il settimo posto della Gauliga XVII 1943-1944.\nNazionale.\nFuchsberger \u00e8 stato per diversi anni un punto fermo della nazionale dilettantistica austriaca. Debutt\u00f2 il 1\u00ba settembre 1930 nella vittoria per 3-1 sulla Cecoslovacchia a Brno. Dall'allenatore Jimmy Hogan nel 1936 fu portato alle Olimpiadi di Berlino, insieme al compagno di club Karl Wahlm\u00fcller. Franz Fuchsberger venne schierato come ala sinistra in tutte e quattro le partite della squadra austriaca, che venne sconfitta a Berlino nella finale olimpica dall'Italia ai tempi supplementari per 2-1. Come riconoscimento per la sua buona prestazione ai Giochi Olimpici, l'attaccante fu convocato da Hugo Meisl nella squadra nazionale dei professionisti. Cos\u00ec il 27 settembre 1936, contro l'Ungheria scese in campo con la nazionale austriaca il primo giocatore di un club non viennese."}
{"id": "4718610", "revid": "287204", "url": "https://it.wikipedia.org/wiki?curid=4718610", "title": "Providence Reds", "text": "I Providence Reds sono stati una squadra di hockey su ghiaccio dell'American Hockey League con sede nella citt\u00e0 di Providence, nello Stato di Rhode Island. Nacquero nel 1926 nell'allora Canadian-American Hockey League e si sciolsero mezzo secolo dopo nel 1977, dopo aver conquistato nel corso degli anni quattro Calder Cup.\nStoria.\nLa franchigia dei Reds milit\u00f2 nella Canadian-American Hockey League (CAHL) fra il 1926 ed il 1936, per poi confluire quell'anno nella neonata American Hockey League. I Reds giocarono fino al 1977, incusa l'ultima stagione nella quale cambiarono il proprio nome in Rhode Island Reds. La squadra vinse la Calder Cup nel 1938, nel 1940, nel 1949 e nel 1956. I Reds giocarono fino al 1972 presso il Rhode Island Auditorium, nel centro della citt\u00e0 di Providence, fino a quando sotto la gestione della franchigia NHL dei New York Rangers si trasferirono in un nuovo impianto, il Providence Civic Center. Il nome della squadra fu scelto in onora della razza di polli Rhode Island, nota in inglese proprio come \"Rhode Island Red\". Nel corso della loro storia conquistarono quattro Calder Cup, oltre a 13 titoli divisionali e 9 titoli al termine della stagione regolare.\nQuando la North American Hockey League si sciolse nel 1977, i Broome Dusters acquistarono la franchigia dei Reds e la trasferirono a Binghamton, nello Stato di New York, dove nel corso delle stagioni assunsero i nomi di Binghamton Dusters, Binghamton Whalers e Binghamton Rangers. Dal 1997 invece la squadra gioca ad Hartford con il nome di Hartford Wolf Pack. Attiva ininterrottamente dal 1926 quella dei Reds \u00e8 la franchigia di hockey su ghiaccio pi\u00f9 antica fra tutte le \"minor\" nordamericane, l'unica inoltre che non abbia mai saltato una singola stagione della AHL. La AHL fece ritorno a Providence nel 1992 con la creazione dei Providence Bruins.\nAffiliazioni.\nNel corso della loro storia i Providence Reds sono stati affiliati alle seguenti franchigie della National Hockey League e della World Hockey Association:"}
{"id": "4718612", "revid": "729019", "url": "https://it.wikipedia.org/wiki?curid=4718612", "title": "Sennybridge", "text": "Sennybridge (in gallese: Pont Senni) \u00e8 un villaggio del Galles centro-meridionale, facente parte della contea di Powys (contea tradizionale: Brecknockshire/Breconshire) e della community di Maescar e situato nell'area delle Brecon Beacons e lungo la confluenza tra i fiumi Usk e Senni.\nEtimologia.\nIl toponimo \"Sennybridge/Pont Senni\" significa letteralmente \"ponte sul (fiume) Senni\".\nGeografia fisica.\nCollocazione.\nSennybridge si trova nella parte meridionale della contea di Powys, a met\u00e0 strada tra Llandovery e Brecon (rispettivamente ad est della prima e ad ovest della seconda). Da Brecon dista circa 8 miglia..\nEdifici e luoghi d'interesse.\nCastell Du.\nA Sennybridge si trovano le rovine del Castell Du, conosciuto anche come Castell Rhyd-y-Briw o Castello di Sennybridge, un edificio costruito forse intorno al 1262 per volere di Llywelyn ap Gruffydd.\nSennybridge Training Area.\nA Sennybridge si trova inoltre la \"Sennybridge Training Area\", un'area di 29.000 acri, utilizzata dall'esercito britannico per le esercitazioni."}
{"id": "4718615", "revid": "62067813", "url": "https://it.wikipedia.org/wiki?curid=4718615", "title": "Locomotive FNM 401-411", "text": ""}
{"id": "4718618", "revid": "62067826", "url": "https://it.wikipedia.org/wiki?curid=4718618", "title": "Soci\u00e9t\u00e9 Anonyme des Ateliers de La Meuse", "text": ""}
{"id": "4718619", "revid": "1573940", "url": "https://it.wikipedia.org/wiki?curid=4718619", "title": "Pipistrellus deserti", "text": "Il pipistrello del deserto (Pipistrellus deserti ) \u00e8 un pipistrello della famiglia dei Vespertilionidi diffuso in Africa settentrionale e Africa orientale.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 35 e 47\u00a0mm, la lunghezza dell'avambraccio tra 25 e 34\u00a0mm, la lunghezza della coda tra 23 e 40\u00a0mm, la lunghezza del piede tra 6 e 8\u00a0mm, la lunghezza delle orecchie tra 7 e 13\u00a0mm e un peso fino a 4,6\u00a0g.\nAspetto.\nLe parti dorsali variano dal bruno-olivastro chiaro al bruno-giallastro chiaro talvolta con dei riflessi verdastri e con la base dei peli nerastra, mentre le parti ventrali sono grigiastre o grigio crema con la base dei peli grigio scura. Le orecchie sono giallo-brunastre chiare, semi-trasparenti e relativamente corte. Il trago \u00e8 lungo circa la met\u00e0 del padiglione auricolare e falciforme. Le membrane alari sono marroni scure con il bordo posteriore bianco. La lunga coda \u00e8 inclusa completamente inclusa nell'ampio uropatagio, il quale \u00e8 marrone scuro. Il calcar \u00e8 lungo, largo e con una carenatura trasversale. \nEcolocazione.\nEmette ultrasuoni a basso ciclo di lavoro sotto forma di impulsi ad alta intensit\u00e0 e frequenza modulata o quasi costante con massima energia a 42-43 kHz.\nBiologia.\nComportamento.\nSi rifugia in colonie di 30 individui all'interno di edifici, moschee, tombe e nelle cavit\u00e0 delle palme. Forma vivai. L'attivit\u00e0 inizia nel tardo pomeriggio.\nAlimentazione.\nSi nutre di insetti catturati fino a 10 metri dal suolo.\nRiproduzione.\nFemmine che allattavano sono state catturate tra fine aprile e inizi di maggio.\nDistribuzione e habitat.\nQuesta specie \u00e8 diffusa nel Marocco meridionale, Algeria centrale e meridionale, Libia sud-occidentale, Egitto meridionale, Sudan settentrionale, Sudan del Sud, Somalia meridionale, Burkina Faso, Ghana meridionale e Nigeria centro-settentrionale. Probabilmente \u00e8 presente anche in Senegal.\nVive in palmeti all'interno di oasi, boschi di \"Isoberlinia\", \"Acacia\" -\"Commiphora\" e in praterie.\nStato di conservazione.\nLa IUCN Red List, considerato il vasto areale (si tratta della specie pi\u00f9 comune nelle oasi sahariane), classifica \"P.\u00a0deserti\" come specie a rischio minimo (\"Least Concern\")."}
{"id": "4718620", "revid": "68354923", "url": "https://it.wikipedia.org/wiki?curid=4718620", "title": "Finalizer Super Transformation", "text": ""}
{"id": "4718623", "revid": "247222", "url": "https://it.wikipedia.org/wiki?curid=4718623", "title": "Anacleto Locatelli", "text": ""}
{"id": "4718624", "revid": "1573940", "url": "https://it.wikipedia.org/wiki?curid=4718624", "title": "Pipistrellus hanaki", "text": "Il pipistrello di Hanaki (Pipistrellus hanaki ) \u00e8 un pipistrello della famiglia dei Vespertilionidi endemico della Libia.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 41 e 49\u00a0mm, la lunghezza dell'avambraccio tra 31 e 33\u00a0mm, la lunghezza della coda tra 32 e 39\u00a0mm, la lunghezza delle orecchie tra 10 e 13\u00a0mm e un peso fino a 7\u00a0g.\nAspetto.\nLa pelliccia \u00e8 corta, densa e soffice. Le parti dorsali variano dal marrone al bruno-rossastro con la base dei peli pi\u00f9 scura, mentre le parti ventrali sono marroni chiare. Il muso \u00e8 marrone scuro. Le orecchie sono marroni scure, triangolari, ben separate tra loro e con l'estremit\u00e0 arrotondata. Il trago \u00e8 lungo circa la met\u00e0 del padiglione auricolare, con il margine anteriore quasi diritto, quello posteriore leggermente convesso con un piccolo lobo alla base e con la punta arrotondata. Le membrane alari sono marroni scure. La lunga coda \u00e8 inclusa completamente inclusa nell'ampio uropatagio. \nEcolocazione.\nEmette ultrasuoni a basso ciclo di lavoro attraverso impulsi a frequenza modulata o quasi costante con picchi a 45 kHz.\nBiologia.\nAlimentazione.\nSi nutre di insetti.\nRiproduzione.\nFemmine gravide sono state catturate a maggio. Danno alla luce 2 piccoli alla volta.\nDistribuzione e habitat.\nQuesta specie \u00e8 conosciuta soltanto in 8 localit\u00e0 della regione libica della Cirenaica.\nVive nelle boscaglie mediterranee talvolta miste a zone agricole fino a 500 metri di altitudine.\nStato di conservazione.\nLa IUCN Red List, considerato che questa specie \u00e8 stata scoperta solo recentemente e non ci sono informazioni circa lo stato della popolazione, la distribuzione e le eventuali minacce, classifica \"P.hanaki\" come specie con dati insufficienti (DD)."}
{"id": "4718628", "revid": "62068014", "url": "https://it.wikipedia.org/wiki?curid=4718628", "title": "Walldorf (Hessen)", "text": ""}
{"id": "4718629", "revid": "62068015", "url": "https://it.wikipedia.org/wiki?curid=4718629", "title": "M\u00f6rfelden", "text": ""}
{"id": "4718630", "revid": "1543377", "url": "https://it.wikipedia.org/wiki?curid=4718630", "title": "Episodi di Spike Team (prima stagione)", "text": "La prima stagione della serie animata Spike Team \u00e8 stata trasmessa su Rai 2 dal 21 novembre 2010 al 22 maggio 2011."}
{"id": "4718631", "revid": "97701", "url": "https://it.wikipedia.org/wiki?curid=4718631", "title": "The Gherkin", "text": ""}
{"id": "4718633", "revid": "97701", "url": "https://it.wikipedia.org/wiki?curid=4718633", "title": "Swiss Re Building", "text": ""}
{"id": "4718634", "revid": "97701", "url": "https://it.wikipedia.org/wiki?curid=4718634", "title": "Swiss Re Tower", "text": ""}
{"id": "4718636", "revid": "1573940", "url": "https://it.wikipedia.org/wiki?curid=4718636", "title": "Pipistrellus inexspectatus", "text": "Pipistrellus inexspectatus () \u00e8 un pipistrello della famiglia dei Vespertilionidi diffuso nell'Africa occidentale.\nDescrizione.\nDimensioni.\nPipistrello di piccole dimensioni, con la lunghezza totale di 83\u00a0mm, la lunghezza dell'avambraccio tra 31 e 33\u00a0mm, la lunghezza della coda tra 30 e 33\u00a0mm, la lunghezza del piede di 6\u00a0mm, la lunghezza delle orecchie tra 10 e 13\u00a0mm e un peso fino a 4\u00a0g.\nAspetto.\nLe parti dorsali variano dal bruno-rossastro brillante al marrone scuro con la base dei peli bruno-nerastra, mentre le parti ventrali sono crema rossastre con la base dei peli pi\u00f9 scura. Le orecchie sono marroni, relativamente corte, ben separate tra loro e con l'estremit\u00e0 arrotondata. Il trago \u00e8 lungo circa la met\u00e0 del padiglione auricolare, con il margine anteriore concavo, quello posteriore leggermente convesso, con un piccolo lobo alla base e con la punta arrotondata. Le membrane alari sono marroni con il bordo posteriore bianco. La punta della lunga coda si estende leggermente oltre l'ampio uropatagio, il quale \u00e8 pi\u00f9 chiaro delle membrane alari.\nBiologia.\nAlimentazione.\nSi nutre di insetti.\nRiproduzione.\nUna femmina gravida \u00e8 stata catturata in Uganda nel mese di settembre.\nDistribuzione e habitat.\nQuesta specie \u00e8 diffusa in Sierra Leone, Ghana, Benin nord-orientale, Nigeria nord-occidentale e Camerun settentrionale. Individui catturati in Uganda, Kenya e Repubblica Democratica del Congo, talvolta considerati come \"Hypsugo eisentrauti\", potrebbero appartenere invece a questa specie.\nVive nei boschi e nelle foreste pluviali miste a savana.\nStato di conservazione.\nLa IUCN Red List, considerata la mancanza di informazioni sufficienti sull'areale, i requisiti ecologici, le minacce e lo stato di conservazione, classifica \"P.inexspectatus\" come specie con dati insufficienti (DD)."}
{"id": "4718637", "revid": "767487", "url": "https://it.wikipedia.org/wiki?curid=4718637", "title": "Charles Douglas, VI marchese di Queensberry", "text": "Biografia.\nEra il primogenito di Sir William Douglas, IV Baronetto, e di sua moglie, Grace Johnstone.\nCarriera.\nNel 1783 eredit\u00f2 dal padre il titolo di Baronetto. Nel 1810, successe al cugino, William Douglas, IV duca di Queensberry, come marchese di Queensberry. Dal 1812 al 1832 \u00e8 stato un pari di Scozia. Nel 1821 venne nominato Cavaliere del Cardo e barone Solway. Nel 1833 entr\u00f2 nella Camera dei lord.\nMatrimonio.\nSpos\u00f2, il 13 agosto 1803, Lady Caroline Scott (1774-1854), terzogenita di Henry Scott, III duca di Buccleuch e di Lady Elizabeth Montagu. Ebbero sei figlie:\nMorte.\nMor\u00ec il 3 dicembre 1837. Alla sua morte senza eredi maschi, il marchesato e baronetto passarono a suo fratello, mentre la baronia si estinse."}
{"id": "4718638", "revid": "1121152", "url": "https://it.wikipedia.org/wiki?curid=4718638", "title": "I due Foscari (Byron)", "text": "I due Foscari (in inglese: \"The Two Foscari: An Historical Tragedy\") \u00e8 un'opera teatrale in versi di Lord Byron del 1821. La trama, ambientata nella Venezia della met\u00e0 del XV secolo, si ispira, anche se con molte licenze poetiche, alla vicenda del doge Francesco Foscari e di suo figlio Jacopo. L'opera di Byron \u00e8 servita come base per la successiva opera lirica \"I due Foscari\" di Giuseppe Verdi.\nTrama.\nJacopo Foscari, ultimo figlio rimasto in vita del doge di Venezia, viene esiliato per ben due volte; la prima per tradimento contro la Repubblica e la seconda per l'assassinio di un membro del Consiglio dei Dieci. Viene richiamato dal suo secondo esilio per rispondere alle pesanti accuse di tradimento e l'opera si apre proprio con il suo interrogatorio alla sbarra. Il Consiglio decide di esiliarlo una terza volta e questa volta in perpetuo. Suo padre, il doge Francesco Foscari, firma il decreto, anche se il suo spirito \u00e8 disperato per questa disgrazia finale. Il figlio Jacopo, con spirito patriottico, accetta la sentenza, per\u00f2 si lascia morire. Il Consiglio dei Dieci forza la mano al doge e lo costringe ad abdicare e cos\u00ec, mentre si sentono le campane che indicano l'inizio delle elezioni per il nuovo doge, quello vecchio muore."}
{"id": "4718642", "revid": "1305772", "url": "https://it.wikipedia.org/wiki?curid=4718642", "title": "Stockstadt", "text": ""}
{"id": "4718644", "revid": "62068182", "url": "https://it.wikipedia.org/wiki?curid=4718644", "title": "Stockstadt (Rhein)", "text": ""}
{"id": "4718645", "revid": "62068193", "url": "https://it.wikipedia.org/wiki?curid=4718645", "title": "Biebesheim", "text": ""}
{"id": "4718646", "revid": "729019", "url": "https://it.wikipedia.org/wiki?curid=4718646", "title": "Sinseol-dong (metropolitana di Seul)", "text": "Sinseol-dong (\uc2e0\uc124\ub3d9\uc5ed - \u65b0\u8a2d\u6d1e\u9a5b, \"Sinseol-dong-yeok\") \u00e8 una stazione della metropolitana di Seul servita dalle linee 1 e 2 della metropolitana di Seul. Si trova nel quartiere di Dongdaemun-gu, a Seul, in Corea del Sud.\nStruttura.\nLa fermata della linea 1 \u00e8 costituita da due marciapiedi laterali con i binari al centro, cos\u00ec come quella della linea 2, che \u00e8 il capolinea del ramo Seongsu. Entrambe le linee dispongono di porte di banchina."}
{"id": "4718658", "revid": "666668", "url": "https://it.wikipedia.org/wiki?curid=4718658", "title": "Forl\u00ec Calcio a 5", "text": ""}
{"id": "4718661", "revid": "580197", "url": "https://it.wikipedia.org/wiki?curid=4718661", "title": "Giulia Ambrosetti", "text": "Carriera.\nAmbrosetti cresce calcisticamente nelle giovanili del Cant\u00f9-San Paolo dove gioca con i maschietti fino all'et\u00e0 di 12 anni. Notata dai selezionatori del Como 2000 le viene proposto di tesserarsi con la societ\u00e0 comasca anche in previsione del dovuto passaggio ad una societ\u00e0 di calcio femminile per i prossimi limiti di et\u00e0 imposti dalla federazione. Con il Como 2000 gioca nelle giovanili dal 2006 al 2010 conquistandosi la fiducia della societ\u00e0 che dal campionato 2010-2011 decide di passarla stabilmente in rosa nella prima squadra.\nA fine stagione 2012-2013, in estate viene girata in prestito all'AC Seattle, squadra femminile dell'omonima citt\u00e0 statunitense che partecipa alla seconda divisione del campionato nordamericano, la Women's Premier Soccer League (WPSL). Conclude la stagione americana vincendo lo scudetto dello stato di Washington e la coppa nazionale (Evergreen Cup).\nDalla stagione 2013-2014 viene ceduta, sempre in prestito, all'Inter, con cui affronta la difficile stagione stagione 2013-2014 che, a causa della ristrutturazione del campionato italiano di calcio femminile vedr\u00e0 retrocedere sei societ\u00e0 nel campionato cadetto, ritornato ad essere la Serie B. La stagione si conclude con la retrocessione delle nerazzurre ed il ritorno di Ambrosetti al Como 2000.\nDopo 3 stagioni al ritorna all', arrivando seconda nel girone B della Serie B 2017-2018. \nNell'estate 2018 torna per la terza volta al ."}
{"id": "4718662", "revid": "1573940", "url": "https://it.wikipedia.org/wiki?curid=4718662", "title": "Pipistrellus nanulus", "text": "Pipistrellus nanulus () \u00e8 un pipistrello della famiglia dei Vespertilionidi diffuso nell'Africa subsahariana.\nDescrizione.\nDimensioni.\nPipistrello di piccole dimensioni, con la lunghezza totale tra 66 e 74\u00a0mm, la lunghezza dell'avambraccio tra 24 e 29\u00a0mm, la lunghezza della coda tra 26 e 32\u00a0mm, la lunghezza del piede tra 5 e 7\u00a0mm, la lunghezza delle orecchie tra 7 e 11\u00a0mm e un peso fino a 7\u00a0g.\nAspetto.\nLa pelliccia \u00e8 corta e densa. Le parti dorsali sono bruno-rossastre, mentre le parti ventrali sono marroni chiare, talvolta con la base dei peli pi\u00f9 scura. Le orecchie sono corte, triangolari, ben separate tra loro e con l'estremit\u00e0 arrotondata. Il trago \u00e8 lungo circa la met\u00e0 del padiglione auricolare, con il margine anteriore dritto, quello posteriore leggermente convesso, con un piccolo lobo alla base e l'estremit\u00e0 arrotondata. Le membrane alari sono bruno-rossastre talvolta con il bordo posteriore semi-trasparente. La punta della lunga coda si estende leggermente oltre l'ampio uropatagio. Il calcar \u00e8 provvisto di un lobo terminale sottile. Il pene \u00e8 ingrandito, con il prepuzio ricoperto di peli. \nBiologia.\nComportamento.\nSi rifugia in colonie numerose sotto i tetti di edifici e nelle cavit\u00e0 degli alberi.\nAlimentazione.\nSi nutre di insetti.\nRiproduzione.\nDue femmine gravide e che allattavano sono state catturate nel mese di gennaio. Danno alla luce 1-2 piccoli alla volta.\nDistribuzione e habitat.\nQuesta specie \u00e8 diffusa in Senegal, Guinea meridionale, Liberia, Sierra Leone, Costa d'Avorio, Ghana, Benin, Nigeria, Camerun, Gabon, isola di Bioko, Rio Muni, Repubblica Democratica del Congo nord-orientale, Uganda meridionale e Kenya sud-occidentale.\nVive nelle foreste pluviali e in piantagioni di cacao tra 50 e 1.833 metri di altitudine.\nStato di conservazione.\nLa IUCN Red List, considerato il vasto areale e la popolazione presumibilmente numerosa, classifica \"P.nanulus\" come specie a rischio minimo (LC)."}
{"id": "4718663", "revid": "287204", "url": "https://it.wikipedia.org/wiki?curid=4718663", "title": "Maria Crocifissa Cosulich", "text": "Biografia.\nNata a Fiume nel 1852 nell'allora Impero d'Austria al numero 19 nell'odierna via XIII Divisione, il padre Giovanni Matteo era un armatore originario di Lussinpiccolo, mentre la madre Caterina Supranich era originaria di Lussingrande nell'isola di Lussino (la famiglia Cosulich nel 1919 fond\u00f2 la Cosulich Societ\u00e0 Triestina di Navigazione). Studi\u00f2 a Fiume e a Gorizia e divenne maestra d'asilo. Fu insegnante di musica e poliglotta, conoscendo infatti ben cinque lingue.\nNel 1879 entr\u00f2 nella Pia Unione delle Suore del Sacro Cuore di Ges\u00f9 a Trieste, fondata dal frate cappuccino Arcangelo da Camerino e rimase per dieci anni nella citt\u00e0 giuliana.\nNel 1889 torn\u00f2 nella sua citt\u00e0 natale e diresse la sezione locale della Suore del Sacro Cuore di Ges\u00f9 e nel 1895 fond\u00f2 l'Istituto del Sacro Cuore di Ges\u00f9 per giovani ragazze e l'asilo infantile.\nIl 6 luglio 1899 fond\u00f2 le Suore del Sacro Cuore di Ges\u00f9, quindi vest\u00ec gli abiti religiosi e fece la professione religiosa prendendo il nome di Crocifissa. Mor\u00ec a Fiume nel 1922 nell'allora Stato libero di Fiume poco dopo aver compiuto settant'anni. Era sepolta nel cimitero cittadino di Cosala (\"Kozala\"), ma nel 2011 il suo corpo venne riesumato e le sue spoglie saranno collocate nella Cappella del Convento della Congregazione a Fiume, nel rione di Pecine.\nIl trentesimo giorno dopo la sua morte i cittadini della citt\u00e0 di Fiume eressero una targa ricordo presso l`Istituto del Sacro Cuore di Ges\u00f9, nella quale fecero incidere le tappe salienti del suo programma di vita.\nNel 2011 una via di Fiume \u00e8 stata dedicata alla religiosa (Marija Krucifiksa Kozuli\u0107 Ulica).\nIl 20 settembre 2012 \u00e8 stata apposta una lapide nella sua casa natale.\nIl 20 ottobre 2013, a Fiume, si \u00e8 aperta l'inchiesta diocesana in vista della causa di beatificazione e canonizzazione della religiosa..\nOggi le Suore del Sacro Cuore di Ges\u00f9 operano in sei diocesi in Croazia e nella Diocesi di Arezzo-Cortona-Sansepolcro in Italia."}
{"id": "4718664", "revid": "643662", "url": "https://it.wikipedia.org/wiki?curid=4718664", "title": "Sokol Saratov", "text": ""}
{"id": "4718667", "revid": "295921", "url": "https://it.wikipedia.org/wiki?curid=4718667", "title": "Fantabulus", "text": ""}
{"id": "4718674", "revid": "643662", "url": "https://it.wikipedia.org/wiki?curid=4718674", "title": "Coppa di Russia 2005-2006", "text": ""}
{"id": "4718676", "revid": "385321", "url": "https://it.wikipedia.org/wiki?curid=4718676", "title": "Data set", "text": ""}
{"id": "4718677", "revid": "1573940", "url": "https://it.wikipedia.org/wiki?curid=4718677", "title": "Pipistrellus rusticus", "text": "Pipistrellus rusticus () \u00e8 un pipistrello della famiglia dei Vespertilionidi diffuso nell'Africa subsahariana.\nDescrizione.\nDimensioni.\nPipistrello di piccole dimensioni, con la lunghezza totale tra 65 e 85\u00a0mm, la lunghezza dell'avambraccio tra 24 e 31\u00a0mm, la lunghezza della coda tra 19 e 32\u00a0mm, la lunghezza del piede tra 4 e 6\u00a0mm, la lunghezza delle orecchie tra 10 e 12\u00a0mm e un peso fino a 4\u00a0g.\nAspetto.\nLa pelliccia \u00e8 corta e densa. Le parti dorsali sono bruno-rossastre, bruno-arancioni, arancioni-grigiastre, bruno-grigiastre o marroni con la base dei peli sempre pi\u00f9 scura. mentre le parti ventrali sono arancioni, giallo-arancioni, crema-arancioni, gialle o crema, pi\u00f9 scure sul mento e nella regione pelvica e con la base dei peli pi\u00f9 scura. Il muso \u00e8 marrone o marrone chiaro. Le orecchie sono bruno-rossastre chiare, triangolari, ben separate tra loro e con l'estremit\u00e0 arrotondata. Il trago \u00e8 lungo circa la met\u00e0 del padiglione auricolare, con il margine anteriore diritto, quello posteriore leggermente convesso, con un profondo incavo ed un piccolo lobo alla base e con la punta arrotondata. Le membrane alari sono marroni chiare, marroni scure o nero-rossastre, talvolta con il bordo posteriore bianco. La coda \u00e8 lunga ed \u00e8 completamente inclusa nell'ampio uropatagio, il quale \u00e8 pi\u00f9 chiaro delle membrane alari e spesso con il margine libero color crema. \nEcolocazione.\nEmette ultrasuoni a basso ciclo di lavoro attraverso impulsi di alta intensit\u00e0 e breve durata a frequenza modulata o quasi costante iniziale di 77,8\u00b15,2 kHz, finale di 46,8\u00b12,4 kHz e con picco a 53\u00b11,8 kHz.\nBiologia.\nComportamento.\nSi rifugia in piccoli gruppi nelle cavit\u00e0 degli alberi.\nAlimentazione.\nSi nutre di insetti catturati a circa 3-18 metri dal suolo, frequentemente su specchi d'acqua.\nRiproduzione.\nLa spermatogenesi avviene da ottobre a febbraio, seguita dalla copulazione in aprile, dopo le femmine trattengono lo sperma per almeno 5 mesi, l'ovulazione e la fertilizzazione nella seconda met\u00e0 di agosto, l'impianto in settembre e dopo una gestazione di 11-12 settimane normalmente nascono 2 piccoli a novembre.\nDistribuzione e habitat.\nQuesta specie \u00e8 diffusa nell'Africa subsahariana dal Senegal all'Etiopia fino al Sudafrica nord-occidentale e Namibia centrale a sud.\nVive nelle foreste ripariali, montane, nei boschi, savane secche, foreste costiere e boscaglie.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale e la popolazione presumibilmente numerosa, classifica \"P.rusticus\" come specie a rischio minimo (LC)."}
{"id": "4718687", "revid": "838137", "url": "https://it.wikipedia.org/wiki?curid=4718687", "title": "Giuseppe Vignoli", "text": "Biografia.\nPatrizio di Camerino, \u00e8 vescovo di San Severino Marche dal 14 giugno 1746 al 19 dicembre 1757, quando diventa vescovo di Carpentras, carica che ricopre fino al 5 luglio 1776\nDal 15 luglio 1776 fino alla morte, avvenuta il 2 aprile 1782, infine, \u00e8 vescovo di Forl\u00ec.\nGenealogia episcopale.\nLa genealogia episcopale \u00e8:"}
{"id": "4718688", "revid": "3115", "url": "https://it.wikipedia.org/wiki?curid=4718688", "title": "Glasgow City Basketball Club", "text": "Il Glasgow City Basketball Club \u00e8 una societ\u00e0 di pallacanestro, fondata nel 1982 a Glasgow con la denominazione di East End Brightsiders.\nStoria.\nLa squadra gioca attualmente presso l\"'Eastbank Academy\" nel sobborgo di Shettleston di Glasgow. Ha partecipato alla Scottish Men's National League dagli anni '80 al 2007.\nDurante la sua storia ha cambiato sedi e denominazioni come \"St Mungo's FPs\" e \"GEAR Glasgow\" (Glasgow Eastern Area Renewal) squadre amatoriali e scolastiche, \"East End Brightsiders\", \"Glasgow Sports Division\", \"Glasgow d2\" e l'attuale Glasgow City Basketball Club.\nNella sua storia ha vinto tre Scottish Cup nel 1995, 1997 e 2000, e la Scottish Men's National League nel 1999 con la guida dell'allenatore James McKechnie.\nAttualmente gareggia nella lega regionale della \"Strathclyde League Basketball Association\"."}
{"id": "4718692", "revid": "72396", "url": "https://it.wikipedia.org/wiki?curid=4718692", "title": "Polideribotide", "text": "Polideribotide o polidesossiribonicleotide o PDRN \u00e8 un polimero ad attivit\u00e0 cicatrizzante utilizzato nel trattamento delle lesioni cutanee e del connettivo associate a patologie distrofiche e distrofico-ulcerative. In Italia \u00e8 prodotto e venduto dalla societ\u00e0 farmaceutica Mastelli con il nome commerciale di \"Placentex\" nella forma farmacologica di fiale ad uso parenterale, collirio, pomata.\nFarmacodinamica.\nChimicamente la macromolecola \u00e8 un polianione lineare. L'unit\u00e0 monomerica di base \u00e8 costituita da desossiribonucleotidi, uniti fra loro mediante un legame fosfodiestere. Presenta una certa termoresistenza ed ha un peso molecolare medio di 350.000 dalton. Strutturalmente \u00e8 perci\u00f2 molto simile ad un frammento di DNA e studi chimo-fisici hanno effettivamente dimostrato che la frazione PDRN consiste principalmente in una miscela di frammenti di DNA.&lt;br&gt;\nPolideribotide risulta efficace nella riparazione e nel trofismo dei tessuti connettivi. La molecola si lega alle piastrine e alla fibronectina dando luogo ad un complesso che stimola la rigenerazione cellulare.\nStudi in vivo hanno dimostrato che polideribotide \u00e8 in grado di ridurre la reazione granulomatosa da corpo estraneo e quella di ipersensibilit\u00e0 immediata da immunocomplessi, inoltre stimola la crescita della pelle umana e la replicazione di fibroblasti diploidi in colture primarie. \nQuest'ultima azione sarebbe mediata, almeno in parte, dall'attivazione dei recettori per le purine del sottotipo A2.\nl'azienda farmaceutica Mastelli \u00e8 stata una delle prime aziende al mondo ad estrarre il PDRN dalle gonadi di trota e a brevettarne i suoi usi farmaceutici.\nIl PDRN \u00e8 infatti alla base del medicinale Placentex \nche deriva il suo nome proprio dall'organo umano da cui inizialmente il PDRN veniva estratto.\nFarmacocinetica.\nPolideribotide, applicato localmente, non viene assorbito e quindi non entra nel circolo sistemico.\nTossicologia.\nStudi di tossicit\u00e0 acuta eseguiti sul ratto e sul topo non hanno portato all'individuazione della DL50, risultata superiore alle dosi massime somministrabili.\nUsi clinici.\nPolideribotide trova indicazione in diverse patologie del tessuto connettivo, soprattutto di tipo distrofico o distrofico-ulcerativo, per la sua azione trofica, cicatrizzante, riparativa e rigenerativa dei tessuti.&lt;br&gt;\nLa formulazione in collirio esercita un'azione trofica sulle lesioni e traumi a carico della congiuntiva e della cornea (ad esempio i microtraumi da lenti a contatto), verosimilmente grazie alla stimolazione alla crescita dei fibroblasti corneali.&lt;br&gt;\nApplicato localmente su vagina e cervice, manifesta un'azione trofica e rigenerativa dei tessuti. Il farmaco viene impiegato nel trattamento dei processi subacuti e cronici a carattere distrofico dell'apparato genitale femminile, in particolare quelli a carico di vagina e portio, come l'ectropion cervicale e la distrofia vulvo-cervico-vaginale senile.\nEffetti collaterali e indesiderati.\nIn considerazione dell'origine naturale del composto polideribotide risulta in genere ben tollerata. Occasionalmente pu\u00f2 comunque insorgere una sensazione di fastidio e bruciore nella zona di applicazione.\nControindicazioni.\nPolideribotide \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti contenuti nella formulazione farmacologica.\nDosi terapeutiche.\nNel trattamento delle affezioni genitali femminili, polideribotide viene somministrato sotto forma di ovuli vaginali da 1,65 e da 5\u00a0mg (pari rispettivamente a 110 e 333 Unit\u00e0 Anticomplemento)."}
{"id": "4718693", "revid": "729019", "url": "https://it.wikipedia.org/wiki?curid=4718693", "title": "Jegi-dong (metropolitana di Seul)", "text": "Jegi-dong (\uc81c\uae30\ub3d9\uc5ed - \u796d\u57fa\u6d1e\u9a5b, \"Jegi-dong-yeok\") \u00e8 una stazione della metropolitana di Seul servita dalla linea 1 della metropolitana di Seul. Si trova nel quartiere di Dongdaemun-gu, a Seul, in Corea del Sud.\nStruttura.\nLa fermata della \u00e8 costituita da due marciapiedi laterali con i binari al centro, protetti da porte di banchina."}
{"id": "4718696", "revid": "599013", "url": "https://it.wikipedia.org/wiki?curid=4718696", "title": "Alice Cama", "text": "Carriera.\nCresciuta nel Milan, passa nella stagione 2012-2013 alla Riviera di Romagna, quindi nella stagione successiva all'Inter, dove rimarr\u00e0 fino a fine campionato.\nNell'estate 2014 si accorda con il Como 2000 per disputare il Campionato 2014-2015 rimanendo una sola stagione.\nDurante il calciomercato estivo 2015 trova un nuovo accordo con il Cuneo che, alla ricerca della rapida promozione alla Serie A dopo la retrocessione al fine campionato, la inserisce in rosa dalla stagione 2015-2016. Con 23 reti siglate in 22 incontri il suo contributo \u00e8 determinante per la promozione della squadra che torna al vertice del campionato italiano.\nNel corso della sessione invernale di calciomercato della Serie A 2016-2017 ha lasciato il Cuneo per trasferirsi al San Bernardo Luserna. Al termine della stagione ha lasciato il Luserna per trasferirsi alla Lavagnese neopromossa in Serie B.\nAd agosto 2019 \u00e8 passata al , rimanendo in Serie B."}
{"id": "4718697", "revid": "30610", "url": "https://it.wikipedia.org/wiki?curid=4718697", "title": "Aggregazione piastrinica", "text": ""}
{"id": "4718699", "revid": "110157", "url": "https://it.wikipedia.org/wiki?curid=4718699", "title": "Grand Prix ISU di pattinaggio di figura 2013-2014", "text": "Il Grand Prix ISU di pattinaggio di figura 2013-2014 \u00e8 la 19\u00aa edizione della competizione. \u00c8 iniziato il 18 ottobre 2013 e si concluder\u00e0 l'8 dicembre 2013, con la finale in programma a Fukuoka, in Giappone.\nFinale.\nAlla finale sono stati ammessi i primi sei classificati di ogni specialit\u00e0."}
{"id": "4718701", "revid": "1573940", "url": "https://it.wikipedia.org/wiki?curid=4718701", "title": "Urocynchramus pylzowi", "text": "Il ciuffolotto rosato di Przewalski (Urocynchramus pylzowi ) \u00e8 un uccello passeriforme diffuso in Cina centro-occidentale. \u00c8 l'unica specie del genere Urocynchramus e della famiglia Urocynchramidae. \nDeve il suo nome a Nikolai Przhevalsky, l'esploratore russo che per primo lo descrisse nel 1876."}
{"id": "4718702", "revid": "21880", "url": "https://it.wikipedia.org/wiki?curid=4718702", "title": "Urocynchramus", "text": ""}
{"id": "4718703", "revid": "21880", "url": "https://it.wikipedia.org/wiki?curid=4718703", "title": "Urocynchramidae", "text": ""}
{"id": "4718704", "revid": "729019", "url": "https://it.wikipedia.org/wiki?curid=4718704", "title": "Stazione di Daebang", "text": "Daebang (\ub300\ubc29\uc5ed - \u5927\u65b9\u9a5b, \"Daebang-yeok\") \u00e8 una stazione della metropolitana di Seul servita dalla linea 1 nel quartiere di Yeongdeungpo-gu a Seul.\nStruttura.\nLa stazione \u00e8 costituita da una banchina a isola e due laterali, con un totale di quattro binari passanti su viadotto. I binari 1 e 2 sono utilizzati dai treni espressi A, e per il passaggio degli altri treni pi\u00f9 veloci che non fermano."}
{"id": "4718707", "revid": "834", "url": "https://it.wikipedia.org/wiki?curid=4718707", "title": "And the Mountains Echoed", "text": ""}
{"id": "4718708", "revid": "1305772", "url": "https://it.wikipedia.org/wiki?curid=4718708", "title": "Civil Disobedience", "text": ""}
{"id": "4718709", "revid": "436907", "url": "https://it.wikipedia.org/wiki?curid=4718709", "title": "Days like This", "text": ""}
{"id": "4718710", "revid": "1543377", "url": "https://it.wikipedia.org/wiki?curid=4718710", "title": "Hubert Gad", "text": "Biografia.\nCalciatore polacco-tedesco, mor\u00ec per annegamento nella sua citt\u00e0 natale, \u015awi\u0119toch\u0142owice nel 1939.\nCarriera.\nClub.\nGad ha militato per l'intera carriera nello \u015al\u0105sk \u015awi\u0119toch\u0142owice, con cui esord\u00ec in massima serie polacca, dopo la promozione ottenuta nel 1934, nella stagione 1935 piazzandosi al quinto posto finale. La stagione seguente ottenne il nono posto\nNazionale.\nCon la nazionale di calcio della Polonia partecip\u00f2 nel 1936 al torneo di calcio della XI Olimpiade, raggiungendo le semifinali della competizione e perdendo la finalina per il terzo posto contro la Norvegia."}
{"id": "4718715", "revid": "1573940", "url": "https://it.wikipedia.org/wiki?curid=4718715", "title": "Parco nazionale di Cairngorms", "text": "Il parco nazionale di Cairngorms (inglese: \"Cairngorms National Park\"; gaelico scozzese: \"P\u00e0irc N\u00e0iseanta a' Mhonaidh Ruaidh\") \u00e8 un'area naturale protetta situata nel nordest della Scozia, istituita nel 2003. \u00c8 stato il secondo parco nazionale creato dal Parlamento scozzese, dopo il Parco nazionale Loch Lomond e Trossachs, stabilito nel 2002. Il parco comprende la catena montuosa di Cairngorm e le colline circostanti. Inizialmente il pi\u00f9 vasto dell'Arcipelago britannico, nel 2010 \u00e8 stato esteso all'area delle Highlands scozzesi di Perth e Kinross.\nArea.\nIl parco di Cairngorms copre un'area di 4.528\u00a0km\u00b2 nelle regioni dell'Aberdeenshire, Moray, Highland, Angus e Perth e Kinross. La montagne Cairngorm presentano un paesaggio spettacolare, simile ai parchi nazionali norvegesi come quello di Hardangervidda, con grandi altopiani e laghi naturali. Il parco \u00e8 classificato nella V categoria dei parchi nazionali, con area adibite alla coltivazione e zone particolarmente fruibili agli escursionisti. Il sito turistico di Aviemore \u00e8 una popolare destinazione vacanziera, mentre i luoghi meno conosciuti di Dalwhinnie, Newtonmore e Kingussie sono meta di quegli escursionisti che amano zone pi\u00f9 solitarie e di una bellezza peculiarmente locale, entrando dalla parte meridionale del parco stesso. All'interno di Crairngorms si trovano anche riserve di flora e fauna, e antiche distillerie di whisky di \"single malt\".\nConfini del parco.\nPrima che il parco fosse creato nel 2003, lo Scottish Natural Heritage ha condotto un giro di consultazioni, considerandone i confini, le competenze e la struttura del nuovo parco e del rispettivo ente gestore. Un'opzione offerta \u00e8 stata presentata per l'area comprendente Tomatin, Blair Atholl, Aboyne e Glen Shee, che avrebbe reso il parco due volte pi\u00f9 grande del Lake District in Inghilterra. L'area prescelta \u00e8 stata poi pi\u00f9 piccola del previsto, ma sempre la pi\u00f9 grande esistente in Gran Bretagna. Ha incluso le zone di confine a Carrbridge, Laggan, Dalwhinnie, Grantown on Spey e Ballater. Molti gruppi e le comunit\u00e0 locali ritennero per\u00f2 che una vasta area delle Highlands di Perth e Kinross avrebbero dovuto far parte del parco nazionale ed svolsero una sostenuta campagna a favore di questa estensione.\nIl 13 marzo 2008 il parlamentare scozzese SNP Michael Russell annunci\u00f2 che il parco nazionale di Cairngorms si sarebbe esteso a comprendere Blair Atholl e Spittal of Glenshee. Ci sono state anche delle polemiche per la costruzione della funicolare \"Cairngorm Mountain Railway\" a Cairn Gorm, schema supportato dal nuovo Ente del parco nazionale, la \"National Park Authority\". I sostenitori dello schema affermavano che tale progetto avrebbe portato del prezioso turismo in Scozia, mentre gli avversari asserivano che un tale sviluppo non era adatto ad un'area protetta. Per ridurre l'erosione, la ferrovia funicolare gestisce un \"sistema chiuso\" e permette l'accesso degli sciatori (in stagione) solo dalla stazione superiore di Ptarmigan. Il 4 ottobre 2010 il parco \u00e8 stato esteso ad includere gli altipiani del Perthshire e Glenshee."}
{"id": "4718717", "revid": "110157", "url": "https://it.wikipedia.org/wiki?curid=4718717", "title": "Fluprednidene 21-acetato", "text": "Il fluprednidene 21-acetato \u00e8 una sostanza appartenente alla classe dei glucocorticosteroidi il cui utilizzo \u00e8 sostanzialmente riservato all'uso topico nel trattamento di diversi disturbi cutanei.\nViene spesso associato a sostanze antimicotiche per il trattamento di dermatomicosi infiammatorie. In Italia viene venduto dalla societ\u00e0 farmaceutica Almirall Hermal GmbH in associazione con un antimicotico (miconazolo) con il nome commerciale di \"Decoderm\" nella forma commerciale di crema contenente lo 0,1% di principio attivo.\nIn altri paesi viene anche commercializzato come unguento contenente lo 0,05% oppure 0.1% di steoroide.\nFarmacodinamica.\nFluprednidene acetato \u00e8 un glucocorticoide forte.\nLa molecola condivide con altre sostanze della medesima classe l'attivit\u00e0 antiflogistiche, antiallergica, antipruriginosa ed antiproliferativa propria della classe dei corticosteroidi.\nFarmacocinetica.\nLe propriet\u00e0 farmacocinetiche della molecola sono state valutate in studi sperimentali su animali (maiali).\nA seguito di somministrazione per via topica, fluprednidene 21-acetato penetra rapidamente nello strato corneo dell'epidermide. Qui tende ad accumularsi e a rilasciarsi in maniera graduale. \nI corticosteroidi quando sono applicati localmente, in particolare per grandi aree cutanee, oppure in presenza di zone di pelle con lesioni, oppure a seguito di bendaggio occlusivo, possono essere assorbiti in quantit\u00e0 sufficiente a provocare effetti sistemici. \nDopo applicazione topica una percentuale piuttosto bassa, variabile tra il 3% ed il 3.5%, di fluprednidene acetato viene successivamente ritrovata nel sangue e nelle urine delle 24 ore.\nTossicologia.\nStudi sperimentali effettuati su animali (conigli, ratti) hanno permesso di evidenziare una tossicit\u00e0 acuta relativamente bassa.\nLa DL50 a seguito di somministrazione per via orale, cos\u00ec come per via intraperitoneale e sottocutanea, \u00e8 risultata compresa tra 0,5 e 2,5\u00a0g/kg peso corporeo.\nDopo applicazione cutanea della crema la DL50 \u00e8 stata determinata in 5000\u201310000\u00a0mg/kg.\nFluprednidene acetato non presenta caratteristiche mutagenetiche n\u00e9 di carcinogenicit\u00e0.\nUsi clinici.\nIl composto \u00e8 indicato nel trattamento delle dermatosi steroido sensibili, ed in particolare nella dermatite da contatto, dermatite seborroica, dermatite atopica, nonch\u00e9 nelle dermatiti irritative e negli eczemi da stasi. Quando associato ad un antimicotico pu\u00f2 essere indicato nel trattamento delle fasi iniziali di alcune dermatomicosi infiammatorie, secondarie ad infezioni da dermatofiti, lieviti oppure funghi. Eczemi superinfettati da funghi\nEffetti collaterali e indesiderati.\nLa comparsa di effetti collaterali sistemici pu\u00f2 essere favorita dal ricorso a terapia occlusiva oppure quando vengono trattate ampie zone cutanee con dosi elevate di farmaco e per periodi di tempo prolungati.\nA livello locale pu\u00f2 manifestarsi atrofia della cute, strie cutanee, teleangectasia, dermatite acneiforme, ipertricosi, depigmentazione della cute. Pi\u00f9 raramente \u00e8 possibile che si verifichino reazioni allergiche o irritative o rash cutaneo.\nIn alcuni soggetti possono verificarsi anche follicolite e foruncolosi.\nControindicazioni.\nFluprednidene acetato \u00e8 controindicato nei soggetti con ipersensibilit\u00e0 nota verso il principio attivo oppure uno qualsiasi degli eccipienti utilizzati nella preparazione farmacologica. \u00c8 inoltre controindicato in caso di infezioni virali (ad esempio herpes simplex oppure herpes varicella-zoster) oppure in corso di affezioni cutanee specifiche, come la tubercolosi o la sifilide)."}
{"id": "4718718", "revid": "1957611", "url": "https://it.wikipedia.org/wiki?curid=4718718", "title": "Alessandro Milan", "text": "Biografia.\nLaureato in Scienze politiche all'Universit\u00e0 degli Studi di Milano, Alessandro Milan lavora a Radio 24 dal 1999, primo anno di trasmissioni dell'emittente. Ha condotto per tre anni \"Linea 24\" e in seguito \"Reporter 24\", programma di approfondimento e d'inchiesta.\nDal settembre 2007 al gennaio 2009 ha condotto la trasmissione \"Viva Voce\".\nDal 2010 conduce \"24 Mattino\", quotidiano di attualit\u00e0, politica, cronaca ed economia.\nDal settembre 2013 al giugno 2014 conduce la trasmissione televisiva \"Funamboli\", su 7 Gold.\nDurante l'estate 2014 conduce \"Platone - La caverna dell'informazione\", insieme a Leonardo Manera, Luca Klobas e Danilo Vizzini. La trasmissione viene riproposta nei teatri negli anni successivi.\nDalla stagione 2017-2018 lascia la conduzione di \"24 Mattino\" (passata a Luca Telese) per condurre \"Funamboli\" insieme a Veronica Gentili e al comico Leonardo Manera.\nDal 2018 conduce la trasmissione \"Uno, nessuno, cento Milan\" con Leonardo Manera su Radio 24.\nVita privata.\nMilan \u00e8 stato sposato con la collega Francesca Del Rosso (1974\u20132016), da cui ha avuto i figli Angelica e Mattia, alla quale ha dedicato due libri."}
{"id": "4718719", "revid": "110157", "url": "https://it.wikipedia.org/wiki?curid=4718719", "title": "Ki\u010dera (citt\u00e0)", "text": "Ki\u010dera () \u00e8 un insediamento di tipo urbano della Russia, situato nella Repubblica di Buriazia, sulle rive dell'omonimo fiume.\nIl centro abitato venne fondato alla fine degli anni settanta durante la costruzione della Ferrovia Bajkal-Amur."}
{"id": "4718720", "revid": "1573940", "url": "https://it.wikipedia.org/wiki?curid=4718720", "title": "Mops bakarii", "text": "Mops bakarii () \u00e8 un pipistrello della famiglia dei Molossidi endemico dell'isola di Pemba.\nDescrizione.\nDimensioni.\nPipistrello di piccole dimensioni, con la lunghezza totale tra 87 e 105\u00a0mm, la lunghezza dell'avambraccio tra 34 e 38\u00a0mm, la lunghezza della coda tra 24 e 33\u00a0mm, la lunghezza del piede tra 8 e 11\u00a0mm, la lunghezza delle orecchie tra 15 e 17\u00a0mm e un peso fino a 18,5\u00a0g.\nAspetto.\nLa pelliccia \u00e8 corta. Le parti dorsali sono marroni scure con la base dei peli bianca, talvolta sono presenti delle macchie biancastre, mentre le parti ventrali sono marroni chiare con la base dei peli gialla e la punta bianco-grigiastra. Il muso non \u00e8 estremamente appiattito, il labbro superiore ha 6-7 pieghe ben distinte e ricoperto di corte setole. Le orecchie sono unite anteriormente da una membrana a forma di V che si estende in avanti fino a formare una sacca con l'apertura anteriore. Il trago \u00e8 piccolo e nascosto dietro l'antitrago, il quale \u00e8 grande e rettangolare. Le membrane alari sono nerastre. La coda \u00e8 lunga, tozza e si estende per pi\u00f9 della met\u00e0 oltre l'uropatagio.\nBiologia.\nComportamento.\nSi rifugia nelle cavit\u00e0 degli alberi, ammassi rocciosi e in grotte marine. Condivide i siti con \"Chaerephon pumilus\".\nAlimentazione.\nSi nutre di insetti.\nDistribuzione e habitat.\nQuesta specie \u00e8 conosciuta soltanto nella Foresta di Ngezi, nella parte settentrionale dell'isola di Pemba, lungo le coste della Tanzania.\nVive nelle foreste.\nStato di conservazione.\nQuesta specie, essendo stata scoperta solo recentemente, non \u00e8 stata sottoposta ancora a nessun criterio di conservazione."}
{"id": "4718721", "revid": "22475", "url": "https://it.wikipedia.org/wiki?curid=4718721", "title": "Mops brachypterus", "text": "Mops brachypterus () \u00e8 un pipistrello della famiglia dei Molossidi diffuso nell'Africa subsahariana.\nDescrizione.\nDimensioni.\nPipistrello di piccole dimensioni, con la lunghezza totale tra 78 e 100\u00a0mm, la lunghezza dell'avambraccio tra 34 e 41\u00a0mm, la lunghezza della coda tra 25 e 35\u00a0mm, la lunghezza del piede di 11\u00a0mm, la lunghezza delle orecchie tra 14 e 19\u00a0mm e un peso fino a 18\u00a0g.\nAspetto.\nLa pelliccia \u00e8 corta, talvolta sparsa sulla nuca. Le parti dorsali sono bruno-nerastre, bruno-rossastre scure o bruno-grigiastre con la base dei peli pi\u00f9 chiara, mentre le parti ventrali sono grigio-brunastre chiare, giallo crema o bianche con i fianchi pi\u00f9 scuri. Sono presenti due ciuffi di lunghi peli sulla groppa. Alcuni individui sono completamente arancioni. Il muso non \u00e8 estremamente appiattito, il labbro superiore ha 5-7 pieghe ben distinte e ricoperto di corte setole. Le orecchie sono bruno-nerastre, relativamente piccole, unite anteriormente da una membrana a forma di V che si estende in avanti fino a formare una sacca con l'apertura anteriore, dalla quale fuoriesce in entrambi i sessi una cresta di lunghi peli marroni scuri. Il trago \u00e8 piccolo e nascosto dietro l'antitrago, il quale \u00e8 grande, rettangolare e con gli angoli arrotondati. Le membrane alari sono semi-trasparenti con una pigmentazione brunastra scura o nerastra pi\u00f9 o meno evidente. La coda \u00e8 lunga, tozza e si estende per pi\u00f9 della met\u00e0 oltre l'uropatagio, il quale \u00e8 marrone scuro. Il cariotipo \u00e8 2n=48 FNa=58.\nBiologia.\nComportamento.\nSi rifugia in grandi colonie rumorose nelle cavit\u00e0 di grossi alberi, in nidi abbandonati, crepe di edifici e sotto i tetti corrugati di case. \u00c8 considerata un animale dannoso a causa del forte odore pungente emanato dagli assembramenti.\nAlimentazione.\nSi nutre di insetti, particolarmente termiti alate.\nRiproduzione.\nUna femmina con un embrione \u00e8 stata catturata nella Repubblica Democratica del Congo nel mese di marzo.\nDistribuzione e habitat.\nQuesta specie \u00e8 diffusa nell'Africa subsahariana dal Senegal al Kenya sud-orientale fino al Mozambico nor-orientale. \u00c8 presente anche sull'isola di Zanzibar.\nVive nelle foreste di pianura, foreste costiere e nelle distese erbose.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerato il vasto areale e la popolazione presumibilmente numerosa, classifica \"M.brachypterus\" come specie a rischio minimo (LC)."}
{"id": "4718723", "revid": "1719883", "url": "https://it.wikipedia.org/wiki?curid=4718723", "title": "Decadenza (disambigua)", "text": ""}
{"id": "4718724", "revid": "1305772", "url": "https://it.wikipedia.org/wiki?curid=4718724", "title": "D\u017eida", "text": "Per D\u017eida si pu\u00f2 intendere:"}
{"id": "4718728", "revid": "1305772", "url": "https://it.wikipedia.org/wiki?curid=4718728", "title": "Ki\u010dera", "text": "Per Ki\u010dera si pu\u00f2 intendere:"}
{"id": "4718729", "revid": "287204", "url": "https://it.wikipedia.org/wiki?curid=4718729", "title": "Dirty (album)", "text": ""}
{"id": "4718730", "revid": "785863", "url": "https://it.wikipedia.org/wiki?curid=4718730", "title": "4 bassotti per un danese", "text": ""}
{"id": "4718732", "revid": "1305772", "url": "https://it.wikipedia.org/wiki?curid=4718732", "title": "Einar Hansen", "text": ""}
{"id": "4718733", "revid": "643662", "url": "https://it.wikipedia.org/wiki?curid=4718733", "title": "Litolatria", "text": "La litolatria (dall'incontro tra i due termini greci \u03bb\u03af\u03b8\u03bf\u03c2, \"pietra\", e \u03bb\u03b1\u03c4\u03c1\u03b5\u03af\u03b1 \"adorazione\") indica la venerazione di pietre. Tali pietre vengono definite betili.\nDescrizione.\nNon importa di quale materiale, di quale fattura, quanto grandi e quanto colorate, considerate vere e proprie divinit\u00e0 o aspetti assunti da un'entit\u00e0 soprannaturale per essere meno astrattamente accostabile dai suoi devoti.\nTra queste due fattispecie religiose la differenza \u00e8 nettissima.\nNel primo caso, infatti, \u00e8 la pietra (o sasso, o roccia) a essere \"stricto sensu\" considerata un dio, non diversamente dal vento, dalla pioggia, dalla folgore, dalla terra, dal mare, da un fiume, da un monte, da un lago o da un albero.\nNel secondo caso invece il devoto ha la chiara coscienza dell'assoluta inaccostabilit\u00e0 del dio ai suoi limitati sensi umani, facendo ripiegare la sua \"ansia per il sacro\" su un qualsiasi oggetto, pi\u00f9 o meno vile, ma tangibile, del quale si conosce cio\u00e8 perfettamente la reale \"materialit\u00e0\", al puro fine di esprimere con minor fatica la propria venerazione e il proprio trasporto adorativo.\nQuando si fosse trattato di una pietra (com'era il caso, nella religione preislamica d'Arabia per la dea panaraba Allat, Manat o Dhu l-Khalasa, rocce di colore per lo pi\u00f9 bianco) e nel pi\u00f9 ampio contesto semitico settentrionale, si parla da parte degli storici delle religioni di \"betilo\" (dall'espressione ebraica composta dalle parole \"beth\", \"casa\", \"santuario\", \"sede\" ed \"el\", \"divinit\u00e0\").\nTalora la lavorazione cui il materiale produceva quelle steli che vengono chiamate menhir, ampiamente diffuse in ambito celtico."}
{"id": "4718735", "revid": "834", "url": "https://it.wikipedia.org/wiki?curid=4718735", "title": "Lost Echoes", "text": ""}
{"id": "4718736", "revid": "72396", "url": "https://it.wikipedia.org/wiki?curid=4718736", "title": "Data curation", "text": "La data curation (traducibile in italiano con \"cura dei dati\") \u00e8 un termine usato per indicare le attivit\u00e0 di gestione necessarie per mantenere i dati di ricerca a lungo termine in modo che siano disponibili per il riutilizzo e la conservazione. Nella scienza, data curation pu\u00f2 indicare il processo di estrazione di informazioni importanti da testi scientifici, come ad esempio articoli di ricerca di esperti, per essere convertiti in un formato elettronico, come una ennupla di un database biologico. Il termine \u00e8 usato anche nelle discipline umanistiche, in cui l'aumento dei dati culturali e accademici dei progetti nel settore dell'umanistica digitale richiede l'esperienza e le pratiche di analisi dei data curation. In termini generali, \"curation\" significa una serie di attivit\u00e0 e processi fatti per creare, gestire, mantenere e validare un componente.\nDefinizione.\nSecondo l'Universit\u00e0 dell'Illinois \"Graduate School of Library and Information Science\", \"data curation \u00e8 la gestione dei dati al fine di scoprire, recuperare, mantenere, aggiungere valore, permettere il riutilizzo dei dati, garantendone contemporaneamente l'autenticazione, l'archiviazione, la gestione e la preservazione\".\nSecondo il \"Digital Curation Centre\", significa \"gestire, preservare e aggiungere valore ai dati di ricerca nel corso del loro ciclo di vita\"."}
{"id": "4718737", "revid": "247222", "url": "https://it.wikipedia.org/wiki?curid=4718737", "title": "Live at the Old Waldorf (Mike Bloomfield)", "text": "Live at the Old Waldorf \u00e8 un album-raccolta registrato dal vivo in differenti concerti tenuti a San Francisco (tranne il primo brano registrato a Sausalito, California), il disco\nfu pubblicato dalla Columbia Records nel settembre del 1998."}
{"id": "4718738", "revid": "62069724", "url": "https://it.wikipedia.org/wiki?curid=4718738", "title": "Locomotive FNM 1-6", "text": ""}
{"id": "4718739", "revid": "62069738", "url": "https://it.wikipedia.org/wiki?curid=4718739", "title": "Locomotive FNM 101-106", "text": ""}
{"id": "4718740", "revid": "62069776", "url": "https://it.wikipedia.org/wiki?curid=4718740", "title": "Locomotive FNM 10-14", "text": ""}
{"id": "4718744", "revid": "62069798", "url": "https://it.wikipedia.org/wiki?curid=4718744", "title": "Locomotive FNM 21-25", "text": ""}
{"id": "4718745", "revid": "599013", "url": "https://it.wikipedia.org/wiki?curid=4718745", "title": "Isobel Richardson", "text": "Biografia.\nDopo una breve carriera calcistica, resta nel mondo dello sport collaborando nello staff del Threave Rovers Football Club\nNazionale.\nIsobel Richardson \u00e8 stata nella squadra che ha inaugurato la storia delle Football Ferns il 1 settembre 1975, mettendo a segno una doppietta contro l'Australia in AFC Women's Asian Cup. Gioc\u00f2 di nuovo nella finale. Quelle due partite furono le uniche di Isobel Richardson in nazionale."}
{"id": "4718746", "revid": "1543377", "url": "https://it.wikipedia.org/wiki?curid=4718746", "title": "Danimarca ai XVI Giochi olimpici invernali", "text": "La Danimarca partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 6 atleti impegnati in tre discipline."}
{"id": "4718748", "revid": "1543377", "url": "https://it.wikipedia.org/wiki?curid=4718748", "title": "Estonia ai XVI Giochi olimpici invernali", "text": "L'Estonia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 19 atleti impegnati in cinque discipline."}
{"id": "4718749", "revid": "1543377", "url": "https://it.wikipedia.org/wiki?curid=4718749", "title": "Finlandia ai XVI Giochi olimpici invernali", "text": "La Finlandia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 62 atleti impegnati in otto discipline."}
{"id": "4718751", "revid": "123441927", "url": "https://it.wikipedia.org/wiki?curid=4718751", "title": "Got My Mind Set on You", "text": "Got My Mind Set on You \u00e8 un brano musicale composto da Rudy Clark e originariamente inciso ed interpretato dal cantante James Ray nel 1962.\nLa canzone \u00e8 conosciuta soprattutto grazie alla reinterpretazione pubblicata da George Harrison nel 1987.\nIl brano.\nCover di George Harrison.\nSi tratta di uno dei tre singoli di Harrison che raggiunsero il primo posto in classifica negli Stati Uniti, unico dei tre a non essere stato scritto da lui e a non trattare di tematiche religiose. Non solo fu il suo ultimo successo da numero 1 in America, ma anche l'ultimo di un ex-Beatle sempre negli Stati Uniti. Quando il brano raggiunse la vetta della classifica, per Harrison fu un successo inaspettato. La B-side del singolo era \"Lay His Head\", brano composto da Harrison. La versione a 12 pollici del singolo aggiunse una versione estesa di \"Got My Mind Set On You\". Il brano venne incluso anche nell'album \"Cloud Nine\" pubblicato un mese dopo (novembre 1987).\nIn Gran Bretagna il singolo pass\u00f2 quattro settimane al secondo posto in classifica dietro \"China in Your Hand\" dei T'Pau.\nLa canzone \u00e8 stata inclusa nelle raccolte di George Harrison \"Best of Dark Horse 1976-1989\" (1989) e \"\" (2009).\nUna versione dal vivo venne inclusa nell'album \"Live in Japan\" del 1992.\nNel 2010, gli ascoltatori della stazione radio AOL scelsero \"Got My Mind Set on You\" come una delle \"dieci migliori canzoni di George Harrison\", votandola al quarto posto."}
{"id": "4718752", "revid": "1543377", "url": "https://it.wikipedia.org/wiki?curid=4718752", "title": "Francia ai XVI Giochi olimpici invernali", "text": "La Francia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 109 atleti impegnati in dodici discipline."}
{"id": "4718754", "revid": "62069918", "url": "https://it.wikipedia.org/wiki?curid=4718754", "title": "Cirano di Bergerac (film 1900)", "text": ""}
{"id": "4718755", "revid": "1543377", "url": "https://it.wikipedia.org/wiki?curid=4718755", "title": "Germania ai XVI Giochi olimpici invernali", "text": "La Germania partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 111 atleti impegnati in undici discipline."}
{"id": "4718757", "revid": "1543377", "url": "https://it.wikipedia.org/wiki?curid=4718757", "title": "Religioni in Corea del Sud", "text": "Le religioni predominanti in Corea del Sud sono il buddhismo e il cristianesimo; un'ampia fetta della popolazione \u00e8 difatti composta da cattolici romani e protestanti di varie denominazioni. La pratica di entrambe queste religioni \u00e8 stata fortemente influenzata dal confucianesimo coreano \u2014 ideologia ufficiale nei 500 anni della dinastia Joseon \u2014 e dallo sciamanesimo coreano, tradizione religiosa nativa della penisola coreana.\nStatistiche.\nNel 2005, della popolazione sudcoreana il 46,5% si \u00e8 classificato come irreligioso, mentre il 22,8% buddhista, il 29,2% cristiano (18,3% protestante e 10,9% cattolico); il resto (corrispondente all'1,7% del totale) \u00e8 aderente a varie forme religiose minoritarie tra cui il movimento \"Jeung San Do\" ed il suo rivale sincretico \"Daesun Jinrihoe\", il ceondoismo, il taoismo ed infine il \"buddhismo Won\". Una piccolissima minoranza di coreani poi professa l'Islam. Le grandi aree metropolitane hanno generalmente la pi\u00f9 alta concentrazione percentuale di persone appartenenti a gruppi religiosi formali: il 49,9% a Seul, il 46,1% a Pusan, il 45,8% a Taegu. La Corea del Sud ha poi la 3\u00b0 pi\u00f9 alta percentuale di cristiani di tutta l'Asia orientale e del Sudest asiatico, dopo Filippine e Timor Est.\nFatta eccezione per i gruppi cristiani che mantengono una distinzione abbastanza netta tra credenti e non-credenti, vi \u00e8 una certa ambiguit\u00e0 in queste statistiche; ad esempio non esiste un criterio esatto od esclusivo con cui buddhisti o confuciani possan esser identificati. Anche se esistente in altri paesi, la pratica cerimoniale del prendere rifugio nei 3 gioielli costituiti dal Buddha, dal dharma e dallo sangha, impegno che distingue buddhisti da non buddhisti, ha in parte perso forza e mordente nei non fedeli, essendo veduta anche la religione come un fatto eminentemente ereditario.\nPer quanto il buddhismo si sia col tempo armonizzato con la cultura tradizionale coreana e che pu\u00f2 esser veduto ed interpretato come una filosofia di vita piuttosto che una vera e propria religione, molte persone al di fuori di questi gruppi formali sono state - e continuano ad esserlo - fortemente influenzate da queste tradizioni. Inoltre non \u00e8 affatto raro anche per non praticanti andare a pregare nei templi buddhisti o partecipare ai riti ancestrali di tradizione confuciana ed infine anche andar a consultare uno sciamano per cercar di farsi aiutare in questioni personali.\nCome risultato, se si considera il numero di individui pi\u00f9 o meno influenzati da tali filosofie, circa la met\u00e0 dei sudcoreani pu\u00f2 anche esser considerata buddhista ed influenzata ai principi confuciani Inoltre, le statistiche possono facilmente sotto-rappresentare il numero di persone appartenenti a nuovi gruppi o sette di tipo religioso: alcune fonti sono arrivate a dare la cifra del 15,2% dei sudcoreani come aderenti a qualcuna di queste nuove religioni\nData la grande diversit\u00e0 di espressione religiosa all'interno della nazione, il ruolo della fede nello sviluppo sociale \u00e8 stato complesso; alcune tradizioni vengono rispettate pi\u00f9 come importanti eredit\u00e0 culturali piuttosto che come riti effettivi di culto. Il confucianesimo ad esempio rimane molto importante come insegnamento di etica sociale, la sua influenza \u00e8 evidente nell'immensa importanza che i sudcoreani attribuiscono all'istruzione. Il culto degli antenati, influenzato sia dal buddhismo Mah\u0101y\u0101na che dai riti confuciani, rimane un'importante pratica sociale tra gli operatori formali di quelle fedi, cos\u00ec come anche tra i non praticanti e i cattolici.\nIl cristianesimo s'identifica con la modernizzazione e la riforma sociale; molti cristiani contemporanei, come il leader cattolico dell'opposizione al regime militare Kim Dae-Jung, sono sempre stati schietti sostenitori dei diritti umani e, se necessario, critici anche forti del governo. Varie organizzazioni, tra cui la \"missione industriale urbana\" e la promozione delle \"organizzazioni del lavoro e del movimento sindacale\", sono sponsorizzate dal cristianesimo. Le nuove religioni attingono sia dalle variegate credenze tradizionali che dal monoteismo occidentale, ottenendo cos\u00ec come risultato ultimo una variet\u00e0 sconcertante di pratiche e di diversit\u00e0 d'opinioni; \u00e8 stato stimato che vi siano state ben 5.000 nuove religioni originatesi in terra coreana a partire dal tardo XIX secolo, anche se nella maggioranza dei casi si tratt\u00f2 di fenomeni minoritari ed ampiamente transitori.\nIrreligiosit\u00e0.\nNel 2005, secondo i dati rilevati dall'ufficio nazionale statistico, il 46,5% dei sudcoreani sono stati classificati come non-religiosi. Secondo un sondaggio svolto nel 2012 dal \"Gallup International\" il 15% della popolazione si considerava esser con convinzione atea, contro l'11% della precedente indagine datata 2005.\nBuddhismo.\nIl buddhismo penetr\u00f2 in Corea dalla Cina durante il periodo dei Tre Regni; si attest\u00f2 esser l'influenza religiosa e culturale dominante nei durante il periodo degli stati del Nord e del Sud (698-936) e tra la dinastia Goryeo (918-1392). Anche il confucianesimo venne portato direttamente dalla Cina durante i primi secoli, ma ha occupato una posizione subordinata, questo fino alla dinastia Chosun (1392-1910), con conseguente persecuzione del buddhismo a favore dei dettami di Confucio. Il buddhismo \u00e8 pi\u00f9 forte nelle zone orientali pi\u00f9 tradizionali del paese, vale a dire nelle regioni di Yeongnam e Gangwon, in cui viene a rappresentar pi\u00f9 della met\u00e0 dell'intera popolazione che si reputa religiosa.\nVi sono poi tutta una serie di differenti scuole interne al buddhismo coreano, tra cui lo Zen (VII secolo): purtuttavia la stragrande maggioranza dei templi buddhisti (circa il 90%) fanno parte dell'ordine Jogye, setta sincretica tradizionalmente collegata alla tradizione Zen. Molti seguaci poi combinano la pratica buddhista con lo sciamanesimo. La maggior parte dei pi\u00f9 antichi e famosi templi del paese, come il tempio di Bulguksa e quello di Boemeosa, sono direttamente gestiti dall'ordine Jogye, che ha la sua sede principale nello Jogyesa al centro della capitale.\nAltre tradizioni buddhiste presenti comprendono l'ordine Taego e Cheontae: anche il Taego \u00e8 una forma di Zen, mentre il Cheontae \u00e8 una riproposizione in stile moderno della scuola cinese denominata Buddhismo Ti\u0101nt\u00e1i, che si concentra eminentemente sul Sutra del Loto. Un'altra scuola \u00e8 poi quella di Jingak, una forma di Buddhismo Vajray\u0101na. Sia gli ordini Jogye che Cheontai richiedono ai loro monaci l'osservanza di uno stretto celibato, mentre gli ordini Taego e Jingak consentono ai religiosi di potersi sposare.\nCristianesimo.\nNel Paese sono presenti tutte le tradizionali confessioni cristiane: la Chiesa cattolica, il protestantesimo e la Chiesa ortodossa.\nI primi missionari cattolici arrivarono in Corea nel 1794, un decennio dopo il ritorno in patria del primo battezzato coreano (fatto avvenuto a Pechino). L'attivit\u00e0 dei missionari cattolici in Corea cominci\u00f2 ad opera di padri delle Missioni estere di Parigi, sostenuti dal Francia. Karl G\u00fctzlaff fu il primo missionario protestante a visitare la Corea nel 1832. Il cristianesimo ortodosso fu introdotto in Corea nel corso del XIX secolo ad opera di della Chiesa ortodossa russa. Un gran numero di cristiani viveva nella parte settentrionale della penisola, ove l'influenza confuciana non \u00e8 mai stata cos\u00ec forte come nelle regioni pi\u00f9 a sud: prima del 1948 Pyongyang era un importante centro cristiano, con almeno un sesto della sua popolazione convertita. Dopo la creazione del regime ateo comunista della Corea del Nord la maggior parte di essi sono dovuti fuggire a sud per evitar di subire una feroce persecuzione.\nLa fede cristiana \u00e8 fortemente dominata dalle sue quattro denominazioni di cattolici, presbiteriani, metodisti e battisti. Tra le tre tradizionali confessioni cristiane, quella ortodossa \u00e8 per\u00f2 la meno rappresentata: nel Paese si contano infatti solo 4.000 ortodossi. La chiesa ortodossa coreana \u00e8 una chiesa sotto la guida spirituale e la giurisdizione del patriarcato ecumenico di Costantinopoli. Allo stesso modo che per i non praticanti, anche per i cattolici vi \u00e8 stata una profonda integrazione con i costumi tradizionali e i riti pi\u00f9 spiccatamente di fede buddhista. L'osservanza del culto degli antenati-jesa e della filosofia sociale di Confucio sembrano esser meno seguite ed osservate dai protestanti.\nNel 1984 Giovanni Paolo II fu il primo Papa a visitare il Paese.\nMormonismo.\nLa Chiesa di Ges\u00f9 Cristo dei Santi degli ultimi giorni \u00e8 stata istituita in Corea del Sud a seguito del battesimo di Kim Hi Jik nel 1951; egli \u00e8 stato il primo convertito alla fede dei mormoni nonch\u00e9 in seguito figura chiave per l'opera missionaria all'interno del paese, divenendo traduttore delle scritture e leader influente della chiesa. Alla fine del 2012 vi erano 81628 membri, un tempio, 3 missioni (con una quarta in arrivo), 128 congregazioni e 24 centri genealogici.\nMuismo o sinismo.\nLo sciamanismo di matrice coreana, maggiormente conosciuto sotto la denominazione di muismo (mugyo o \"religione del Mu\"), altre volte invece come sinismo (shingyo o \"religione degli d\u00e8i\") comprende una variet\u00e0 di credenze indigene e pratiche popolari. Lo sciamano (-mudang o tangol) coreano \u00e8 simile per molti versi a quello conosciuto in Siberia, Mongolia e Manciuria; solitamente si tratta di un individuo di sesso femminile ed il suo ruolo risulta esser quello di intermediario attivo tra un'entit\u00e0 spirituale pi\u00f9 o meno d'origine divina e soprannaturale e gli esseri umani.\nDai primi anni 2000 la pratica e dottrina sciamanica \u00e8 venuta a goder di una sempre maggior popolarit\u00e0 tra i giovani.\nNuove religioni.\nCol termine del regno dinastico Chosun nel 1910 per l'avvenuta occupazione giapponese dell'intera penisola (vedi Corea sotto il dominio giapponese) vi \u00e8 stato un notevole stimolo nei riguardi della fondazione di nuove forme di espressione religiosa; generalmente attingendo ad una combinazione tradizioni autoctone, dottrine orientali ed occidentali. La pi\u00f9 importante di queste \u00e8 sicuramente il ceondoismo, la quale ammont\u00f2 a pi\u00f9 di un milione di membri durante il suo apice durante i primi anni del XX secolo; altre fedi simili includono il \"Buddhismo Won\", il \"Daejonggyo\", l'Altare della Vittoria (movimento religioso) e le religioni derivanti dall'insegnamento di Kang Jeungsan, tra cui Daesoon Jinrihoe e \"Jeung San Do\".\nCeondoismo.\nIl ceondoismo, ovvero la \"Via della scuola celeste\", \u00e8 generalmente considerata come la prima tra le nuove religioni nate e sviluppatesi in Corea durante il XX secolo; si tratta di una sintesi tra neo-confucianesimo, buddhismo, sciamanismo, taoismo, oltre ad influenza cattoliche: i suoi credenti costituiscono meno dello 0,1% dell'intera popolazione.\nAltre religioni.\nIslam.\nOltre ai nativi musulmani di etnia coreana, che ammontano a circa 40.000, vi sono anche pi\u00f9 di 100.000 lavoratori stranieri provenienti da paesi a maggioranza islamica, in particolare dal Bangladesh e dal Pakistan\nInduismo.\nL'induismo viene praticato dalla piccola comunit\u00e0 indiana e nepalese.\nEbraismo.\nLa presenza ebraica in Corea del Sud ha avuto il suo inizio effettivo con lo scoppio della Guerra di Corea nel 1950; un gran numero di soldati statunitensi erano di religione ebraica, tra cui il cappellano e futuro scrittore Chaim Potok; la comunit\u00e0 ebraica \u00e8 limitata all'area metropolitana di Seul. Nella Corea del Sud, il Talmud viene comunemente letto credendo che aumenti l'acume intellettuale e il profitto accademico. I sud coreani stimano molto anche i valori espressi dal Talmud, uno dei testi sacri dell'Ebraismo\nConflitti religiosi.\nAlcuni cristiani protestanti coreani hanno espresso apertamente ostilit\u00e0 nei confronti del buddhismo e dello sciamanesimo coreano; vi sono stati episodi di incendi dolosi e atti di vandalismo contro santuari e strutture: in alcuni di questi casi gli autori sono stati identificati come protestanti che attaccavano l\"'idolatria\"."}
{"id": "4718758", "revid": "1543377", "url": "https://it.wikipedia.org/wiki?curid=4718758", "title": "Gran Bretagna ai XVI Giochi olimpici invernali", "text": "La Gran Bretagna partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 49 atleti impegnati in dieci discipline."}
{"id": "4718760", "revid": "122607358", "url": "https://it.wikipedia.org/wiki?curid=4718760", "title": "Jessica Eye", "text": "Combatte nella divisione dei pesi mosca (precedentemente nei pesi gallo) per la promozione statunitense UFC.\n\u00c8 stata campionessa di categoria nella promozione Ring of Combat e durante il suo periodo nelle organizzazioni Bellator e NAAFS era considerata una dei pesi mosca pi\u00f9 forti del mondo.\nCarriera nelle arti marziali miste.\nDilettantismo.\nJessica Eye inizia la sua carriera nelle MMA come lottatrice dilettante nella promozione NAAFS, combattendo incontri nel suo Ohio a partire dal 2008.\nIn due anni ottiene cinque vittorie consecutive, tra le quali spicca quella contro la futura campionessa Invicta FC Barb Honchak.\nNAAFS e Bellator.\nJessica debutt\u00f2 come professionista sempre nella promozione NAAFS nel giugno 2010, sconfiggendo per KO tecnico Amanda LaVoy (record: 1-0).\nSuccessivamente ottiene un'ulteriore vittoria e nel 2011 combatte per la prima volta per una cintura, in questo caso quella dei pesi mosca dell'organizzazione Ring of Combat, opposta a Ashley Nee (record: 1-1): la Eye vince ancora per KO tecnico e diviene quindi campionessa.\nNel successivo incontro affront\u00f2 l'irlandese Aisling Daly in un match valido per il titolo NAAFS: qui Jessica sub\u00ec la sua prima sconfitta in carriera, venendo sottomessa dall'avversaria nel secondo round.\nDopo quella sconfitta sempre nel 2011 Jessica esord\u00ec nella prestigiosa Bellator, vincendo contro Casey Noland (record: 4-4) e replicandosi poi in due successivi incontri per la NAAFS.\nTorna in Bellator nel 2012 per affrontare in un rematch Aisling Daly, ma quest'ultima s'infortun\u00f2 e venne rimpiazzata con Anita Rodriguez (record: 5-2): Jessica ottenne la quarta vittoria consecutiva.\nJessica \u00e8 inarrestabile anche l'anno successivo e tra NAAFS e Bellator affronta e batte la quotata Angela Maga\u00f1a (record: 11-4), la campionessa dei pesi paglia Bellator Zoila Frausto Gurgel e l'esperta brasiliana Carina Damm (record: 17-8), dovendo per\u00f2 saltare per infortunio una sfida contro Munah Holland.\nNell'agosto del 2013, quando Eye era tra le prime dei ranking nei pesi mosca, la Bellator decise di risolvere il suo contratto assieme a quello di altre top fighter femmine della compagnia come Jessica Aguilar e Felice Herrig perch\u00e9 la promozione non era pi\u00f9 intenzionata ad investire nelle WMMA: \"Evil\" Eye chiude cos\u00ec la sua avventura in Bellator con un record di tre vittorie e nessuna sconfitta.\nUltimate Fighting Championship.\nVerso la fine del 2012 l'UFC, la pi\u00f9 prestigiosa organizzazione di arti marziali miste del mondo, decise di inserire la divisione dei pesi gallo femminili sulla scia della grande popolarit\u00e0 acquisita dall'ultima campionessa Strikeforce Ronda Rousey, che fu la prima femmina nella storia dell'UFC ad essere messa sotto contratto come lottatrice.\nJessica Eye firm\u00f2 un contratto con l'UFC nell'agosto del 2013, bench\u00e9 ci\u00f2 la vincolasse a dover salire nella categoria dei pesi gallo, dove avrebbe affrontato top fighter pi\u00f9 grosse di lei.\nEsord\u00ec in ottobre sconfiggendo a sorpresa l'ex campionessa dei pesi gallo Strikeforce Sarah Kaufman, ottenendo quindi la vittoria pi\u00f9 importante della sua carriera fino a quel momento; qualche mese dopo per\u00f2 la commissione del Texas cambi\u00f2 il risultato del match in \"No Decision\" in quanto Jessica venne trovata positiva all'utilizzo di marijuana, sostanza non consentita da regolamento, ma la sospensione non ebbe validit\u00e0 per il successivo incontro programmato per febbraio 2014.\nNel febbraio 2014 affront\u00f2 la numero 3 dei ranking UFC Alexis Davis venendo sconfitta per decisione non unanime dei giudici di gara in un incontro equilibrato. A novembre, all'evento UFC 180, affront\u00f2 Leslie Smith; dopo una serie di scambi Jessica mand\u00f2 a segno svariati colpi all'orecchio sinistro della Smith, riuscendo a procuragli un grosso taglio che portarono al distaccamento dell'orecchio stesso; l'arbitro diete quindi la vittoria a Jessica Eye per stop medico.\nA luglio affront\u00f2 l'ex campionessa dei pesi gallo Strikeforce Miesha Tate, in un match valido come eliminatoria per il titolo dei pesi gallo femminili UFC. La Eye perse l'incontro per decisione unanime.\nA ottobre del 2015 affront\u00f2 Julianna Pe\u00f1a all'evento UFC 192. Dopo aver perso nettamente il primo round, la Eye riusc\u00ec nel secondo ad ottenere una buona posiziona al tappeto, ma verso la fine del round perse la posizione e colp\u00ec con una ginocchiata la testa di Pena mentre quest'ultima si trovava al tappeto; l'arbitro decise quindi di penalizzarla con la detrazione di 1 punto. Infine perse l'incontro per decisione unanime.\nIl 29 maggio del 2016 affront\u00f2 Sara McMann. Dopo un match non molto entusiasmante venne sconfitta per decisione unanime. A settembre invece affront\u00f2 la brasiliana Bethe Correia, perdendo anche stavolta per decisione non unanime e inanell\u00f2 una striscia negativa di quattro sconfitte.\nDopo essersi presa un periodo di stacco di un anno, torna a combattere nel 2018 nella categoria dei pesi mosca mettendo insieme tre vittorie consecutive contro Kalindra Faria, Jessica-Rose Clark e Katlyn Chookagian; l'8 giugno 2019 tenta quindi l'assalto al titolo detenuto da Valentina Schevchenko, ma viene battuta per KO alla seconda ripresa.\nRisultati nelle arti marziali miste.\nGli incontri segnati su sfondo grigio si riferiscono ad incontri di esibizione non ufficiali o comunque non validi per essere integrati nel record da professionista."}
{"id": "4718761", "revid": "1543377", "url": "https://it.wikipedia.org/wiki?curid=4718761", "title": "Grecia ai XVI Giochi olimpici invernali", "text": "La Grecia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 8 atleti impegnati in tre discipline."}
{"id": "4718762", "revid": "62069992", "url": "https://it.wikipedia.org/wiki?curid=4718762", "title": "Le confessioni (Sant'Agostino)", "text": ""}
{"id": "4718763", "revid": "1543377", "url": "https://it.wikipedia.org/wiki?curid=4718763", "title": "Ungheria ai XVI Giochi olimpici invernali", "text": "L'Ungheria partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 24 atleti impegnati in sei discipline."}
{"id": "4718764", "revid": "1543377", "url": "https://it.wikipedia.org/wiki?curid=4718764", "title": "Islanda ai XVI Giochi olimpici invernali", "text": "L'Islanda partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 5 atleti impegnati in due discipline."}
{"id": "4718765", "revid": "1543377", "url": "https://it.wikipedia.org/wiki?curid=4718765", "title": "Irlanda ai XVI Giochi olimpici invernali", "text": "L'Irlanda partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 4 atleti impegnati in una disciplina."}
{"id": "4718768", "revid": "62070045", "url": "https://it.wikipedia.org/wiki?curid=4718768", "title": "L'arte amatoria", "text": ""}
{"id": "4718769", "revid": "1543377", "url": "https://it.wikipedia.org/wiki?curid=4718769", "title": "Lettonia ai XVI Giochi olimpici invernali", "text": "La Lettonia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 23 atleti impegnati in sei discipline."}
{"id": "4718771", "revid": "1543377", "url": "https://it.wikipedia.org/wiki?curid=4718771", "title": "Liechtenstein ai XVI Giochi olimpici invernali", "text": "Il Liechtenstein partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 7 atleti impegnati in due discipline."}
{"id": "4718772", "revid": "599013", "url": "https://it.wikipedia.org/wiki?curid=4718772", "title": "The Moth and the Flame", "text": ""}
{"id": "4718775", "revid": "1543377", "url": "https://it.wikipedia.org/wiki?curid=4718775", "title": "Jugoslavia ai XVI Giochi olimpici invernali", "text": "La Jugoslavia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 25 atleti impegnati in sei discipline."}
{"id": "4718776", "revid": "119979966", "url": "https://it.wikipedia.org/wiki?curid=4718776", "title": "Lituania ai XVI Giochi olimpici invernali", "text": "La Lituania partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 6 atleti impegnati in tre discipline."}
{"id": "4718779", "revid": "834", "url": "https://it.wikipedia.org/wiki?curid=4718779", "title": "The Crush Tour (DVD)", "text": ""}
{"id": "4718780", "revid": "1543377", "url": "https://it.wikipedia.org/wiki?curid=4718780", "title": "Lussemburgo ai XVI Giochi olimpici invernali", "text": "Il Lussemburgo partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 1 atleta impegnato in una disciplina."}
{"id": "4718781", "revid": "116986941", "url": "https://it.wikipedia.org/wiki?curid=4718781", "title": "Ruggero Pignotti", "text": "\u00c8 comparso in diversi film di ambientazione napoletana come \"Lacrime napulitane\", nel quale interpretava un impresario di pompe funebri. Ha interpretato anche il direttore della scuola elementare nel film di Luigi Zampa \"Gli anni ruggenti\"."}
{"id": "4718782", "revid": "287204", "url": "https://it.wikipedia.org/wiki?curid=4718782", "title": "Turn- und Sportverein M\u00fcnchen von 1860 2012-2013", "text": "Questa voce raccoglie le informazioni riguardanti il Turn- und Sportverein M\u00fcnchen von 1860 nelle competizioni ufficiali della stagione 2012-2013.\nStagione.\nLa stagione 2012-2013 inizia con alcuni nuovi acquisti apparentemente mirati, ma che nel corso del torneo non danno i risultati sperati. L'unico che ha saputo regalare soddisfazioni al Club \u00e8 Moritz Stoppelkamp, centrocampista arrivato dall'. Il girone d'andata si concluse al sesto posto. L'allenatore Reiner Maurer viene esonerato e sostituito da Alexander Schmidt, in precedenza allenatore della squadra B. La seconda settimana di gennaio si tiene un nuovo meeting tra i vertici della societ\u00e0 e l'investitore Hasan Ismaik. Il primo verdetto sembra annunciare un ritiro dell'investitore per scarsa collaborazione tra le parti. La settimana successiva, tuttavia, tali voci vengono smentite. Durante il ritiro della squadra in Turchia, a Schmidt si affianca il famosissimo e vincente allenatore svedese Sven-G\u00f6ran Eriksson, voluto fortemente dallo sceicco Ismaik.\nPochi giorni dopo, per\u00f2, arriva la notizia che Eriksson non far\u00e0 pi\u00f9 parte dello staff della squadra; la novit\u00e0 non fa che accrescere il caos in cui versa la societ\u00e0. A inizio marzo il presidente Dieter Schneider annuncia le proprie dimissioni dall'incarico. Verr\u00e0 sostituito dal politico dei Gr\u00fcnen Hep Monatzeder, il quale per\u00f2, poco pi\u00f9 di un mese dopo, in una successiva assemblea dei delegati, non viene riconfermato per i molti voti contrari.\nIn maggio arriva un'altra notizia shock: lo sceicco Ismaik minaccia di ritirarsi dalla societ\u00e0, con la conseguenza che la societ\u00e0 dovrebbe restituire i milioni investiti dallo sceicco e quindi la licenza per giocare la stagione successiva sarebbe fortemente a rischio. Gli incontri che seguono sembrano alleviare la tensione e la licenza viene pagata regolarmente alla DFL.\nIl Monaco 1860 chiude la stagione al 6\u00ba posto, mentre l'avventura nella DFB-Pokal 2012-2013 termina agli ottavi di finale con l'eliminazione per mano del Bochum. Il calciatore pi\u00f9 utilizzato in stagione fu Moritz Stoppelkamp con 36 presenze (33 in campionato e 3 in coppa), mentre il miglior marcatore fu Benjamin Lauth con 13 reti (di cui 12 in campionato).\nMaglie e sponsor.\nLo sponsor tecnico per la stagione 2012-2013 fu Uhlsport, mentre lo sponsor ufficiale fu Aston Martin. La maglia casalinga era blu scuro con maniche celesti, pantaloncini blu scuro e calzettoni della stessa tonalit\u00e0, con inserti celesti. Quella da trasferta era completamente bianca, con rifiniture gialle e grigie."}
{"id": "4718783", "revid": "1543377", "url": "https://it.wikipedia.org/wiki?curid=4718783", "title": "Monaco ai XVI Giochi olimpici invernali", "text": "Monaco partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 5 atleti impegnati in una disciplina."}
{"id": "4718785", "revid": "599013", "url": "https://it.wikipedia.org/wiki?curid=4718785", "title": "Chiesa di San Pietro in Vincoli (Borgomaro)", "text": "La chiesa di San Pietro in Vincoli \u00e8 un luogo di culto cattolico situato nella frazione di Ville San Pietro, lungo la strada provinciale 25, nel comune di Borgomaro in provincia di Imperia. La chiesa \u00e8 sede dell'omonima parrocchia della zona pastorale di Pontedassio della diocesi di Albenga-Imperia.\nStoria e descrizione.\nProgettata dall'architetto Filippo Marvaldi nel 1770, i lavori per l'edificazione della nuova chiesa di Ville San Pietro furono affidati al maestro Paolo Dor\u00e8 con la posa della prima pietra nel corso del 1771. Il luogo di culto and\u00f2 a sostituire la vecchia parrocchiale frazionaria, anch'essa dedicata san Pietro in Vincoli e che fu abbattuta nel 1772.\nCon il completamento della struttura principale nel 1773 furono commissionati al maestro Gio Andrea Casella i lavori per la realizzazione dell'altare maggiore, dei capitelli delle lesene e, nel corso del 1774, degli altri due altari delle cappelle laterali. Nel 1776 l'opera pot\u00e9 considerarsi conclusa in tutte le sue parti e verosimilmente consacrata e aperta al culto religioso.\nDel precedente edificio parrocchiale, dove effettivamente sorse il nuovo e attuale corpo, rimase l'ottagonale forma dell'annesso campanile che, tuttavia, fu demolito e ricostruito con forma quadrangolare nel 1890 per i danni che provoc\u00f2 il terremoto del 1887; lo stesso sisma che colp\u00ec il ponente della Liguria fu la causa del cedimento dell'originaria volta in tufo che, demolita, venne rifatta nella forma attuale.\nLa struttura della parrocchiale si presenta con la forma ellittica della navata maggiore, con presbiterio rettangolare e due ampie cappelle ai lati. Sia gli interni che gli esterni sono di architettura barocca."}
{"id": "4718787", "revid": "1543377", "url": "https://it.wikipedia.org/wiki?curid=4718787", "title": "Paesi Bassi ai XVI Giochi olimpici invernali", "text": "I Paesi Bassi partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 19 atleti impegnati in due discipline."}
{"id": "4718788", "revid": "1543377", "url": "https://it.wikipedia.org/wiki?curid=4718788", "title": "Polonia ai XVI Giochi olimpici invernali", "text": "La Polonia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 53 atleti impegnati in nove discipline."}
{"id": "4718789", "revid": "767487", "url": "https://it.wikipedia.org/wiki?curid=4718789", "title": "The Moth and the Flame (film 1913)", "text": "The Moth and the Flame \u00e8 un cortometraggio muto del 1913. Il nome del regista non viene riportato nei credit. I due interpreti principali avrebbero poi cambiato mestiere: Henry King sarebbe presto passato dietro la macchina da presa diventando in seguito uno dei pi\u00f9 importanti registi di Hollywood mentre Jeanie Macpherson sarebbe diventata una delle sceneggiatrici pi\u00f9 influenti del cinema USA, collaboratrice abituale di Cecil B. DeMille.\nProduzione.\nIl film fu prodotto dalla Balboa Amusement Producing Company (come Path\u00e9Play)\nDistribuzione.\nDistribuito dalla General Film Company, il film - un cortometraggio di due bobine - usc\u00ec nelle sale cinematografiche statunitensi il 26 dicembre 1913. Ne fu curata una riedizione che fu distribuita il 29 ottobre 1916."}
{"id": "4718793", "revid": "1543377", "url": "https://it.wikipedia.org/wiki?curid=4718793", "title": "Romania ai XVI Giochi olimpici invernali", "text": "La Romania partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 23 atleti impegnati in otto discipline."}
{"id": "4718796", "revid": "1543377", "url": "https://it.wikipedia.org/wiki?curid=4718796", "title": "San Marino ai XVI Giochi olimpici invernali", "text": "San Marino partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 3 atleti impegnati in due discipline."}
{"id": "4718797", "revid": "729019", "url": "https://it.wikipedia.org/wiki?curid=4718797", "title": "Lister Platz (Stadtbahn di Hannover)", "text": "La stazione di Lister Platz \u00e8 una stazione sotterranea della Stadtbahn di Hannover.\nMovimento.\nLa stazione \u00e8 posta sul tracciato A, ed \u00e8 servita dalle linee 3, 7 e 9."}
{"id": "4718802", "revid": "1543377", "url": "https://it.wikipedia.org/wiki?curid=4718802", "title": "Slovenia ai XVI Giochi olimpici invernali", "text": "La Slovenia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 27 atleti impegnati in sei discipline."}
{"id": "4718803", "revid": "80598", "url": "https://it.wikipedia.org/wiki?curid=4718803", "title": "24 mila baci/Patatina", "text": "24 mila baci/Patatina \u00e8 un singolo di Little Tony, pubblicato nel 1961 dall'etichetta discografica Durium.\nTracce.\nLato A\nLato B\nI brani.\n24 mila baci \n\"24 mila baci\" \u00e8 un brano musicale composto da Adriano Celentano ed Ezio Leoni, su testo di Pietro Vivarelli e Lucio Fulci, presentato al Festival di Sanremo 1961 arrivando al secondo posto alla kermesse ligure.\nIl brano \u00e8 presente anche nell'album pubblicato nel 1962 dal titolo \"I successi di Little Tony\".\nLa versione di Adriano Celentano, presente nel disco \"24.000 baci/Aul\u00ec-ul\u00e8\" edito dalla casa discografica Jolly, ottiene la 17\u00aa posizione nella classifica generale dell'anno. \nDalida ne ha inciso una cover nel 45 giri \"24 mila baci \u2013 Non mi dire chi sei\" prodotto dalla casa discografica Barclay \nNel 1961 Fausto Papetti incide una versione strumentale del brano (Durium, M3266) inserita nell'album \"Due stili - Due strumenti\" (Durium, ms M 77048).\nPatatina\n\"Patatina\" \u00e8 il brano presente sul lato b del disco.\nAutori del testo sono Gianni Meccia e Franco Migliacci. Viene presentata al Festival di Sanremo 1961 dal cantante e autore del testo Gianni Meccia in abbinamento a Wilma De Angelis, ma non arriva alla finale della kermesse. "}
{"id": "4718806", "revid": "212348", "url": "https://it.wikipedia.org/wiki?curid=4718806", "title": "Spagna ai XVI Giochi olimpici invernali", "text": "La Spagna partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 17 atleti impegnati in quattro discipline."}
{"id": "4718811", "revid": "1543377", "url": "https://it.wikipedia.org/wiki?curid=4718811", "title": "Svezia ai XVI Giochi olimpici invernali", "text": "La Svezia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 73 atleti impegnati in nove discipline."}
{"id": "4718813", "revid": "1543377", "url": "https://it.wikipedia.org/wiki?curid=4718813", "title": "Svizzera ai XVI Giochi olimpici invernali", "text": "La Svizzera partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 74 atleti impegnati in otto discipline."}
{"id": "4718814", "revid": "1543377", "url": "https://it.wikipedia.org/wiki?curid=4718814", "title": "Turchia ai XVI Giochi olimpici invernali", "text": "La Turchia partecip\u00f2 ai XVI Giochi olimpici invernali, svoltisi ad Albertville, Francia, dall'8 al 23 febbraio 1992, con una delegazione di 8 atleti impegnati in due discipline."}
{"id": "4718815", "revid": "729019", "url": "https://it.wikipedia.org/wiki?curid=4718815", "title": "Stazione di Musashi-Nakahara", "text": "La \u00e8 una stazione ferroviaria situata nel quartiere di Nakahara-ku della citt\u00e0 di Kawasaki, nella prefettura di Kanagawa in Giappone che serve la linea Nambu della JR East.\nStruttura.\nLa stazione \u00e8 realizzata su viadotto con due marciapiedi a isola e quattro binari passanti. Sono presenti ascensori, servizi igienici, biglietteria presenziata (dalle 7:00 alle 20:00) e tornelli automatici con supporto alla biglietteria elettronica Suica."}
{"id": "4718826", "revid": "158913", "url": "https://it.wikipedia.org/wiki?curid=4718826", "title": "Knokke", "text": ""}
{"id": "4718827", "revid": "729019", "url": "https://it.wikipedia.org/wiki?curid=4718827", "title": "Stazione di Musashi-Shinj\u014d", "text": "La \u00e8 una stazione ferroviaria situata nel quartiere di Nakahara-ku della citt\u00e0 di Kawasaki, nella prefettura di Kanagawa in Giappone che serve la linea Nambu della JR East.\nStruttura.\nLa stazione \u00e8 realizzata su viadotto con un marciapiede a isola e due binari passanti. Sono presenti ascensori, servizi igienici, biglietteria presenziata (dalle 7:00 alle 20:00) e tornelli automatici con supporto alla biglietteria elettronica Suica."}
{"id": "4718830", "revid": "767487", "url": "https://it.wikipedia.org/wiki?curid=4718830", "title": "Unione Sportiva Cremonese 2006-2007", "text": "Questa pagina raccoglie le informazioni riguardanti l'Unione Sportiva Cremonese nelle competizioni ufficiali della stagione 2006-2007.\nStagione.\nNella stagione 2006-2007 la Cremonese ha disputato il campionato di Serie C1, girone A, e si \u00e8 classificata undicesima con 41 punti, nel torneo che ha promosso in Serie B le toscane Grosseto e Pisa, questi ultimi vincendo i playoff."}
{"id": "4718832", "revid": "62070741", "url": "https://it.wikipedia.org/wiki?curid=4718832", "title": "Ferrovia Archi-Atessa", "text": ""}
{"id": "4718838", "revid": "1543377", "url": "https://it.wikipedia.org/wiki?curid=4718838", "title": "Spirydion Alba\u0144ski", "text": "Biografia.\nNativo di Leopoli, si trasfer\u00ec a Katowice dopo la seconda guerra mondiale. Durante la guerra fu un tecnico minerario.\nOltre ad essere calciatore ed allenatore di calcio, fu arbitro di hockey e calcio.\nCarriera.\nClub.\nAlba\u0144ski, nativo di Leopoli, milit\u00f2 nel Pogo\u0144 Lw\u00f3w dal 1928 al 1939, ottenendo come migliori piazzamenti i secondi posti nel 1932 dietro il Cracovia e nelle stagioni 1933 e 1935 alle spalle del Ruch Chorz\u00f3w.\nPassata Leopoli all'Unione Sovietica a seguito del patto Molotov-Ribbentrop, Alba\u0144ski milit\u00f2 in due neonate formazioni calcistiche sovietiche: il Dynamo Lviv e lo Spartak Lviv.\nNell'immediato dopo guerra, ove lavor\u00f2 come tecnico minerario, si trasfer\u00ec in Polonia ove gioc\u00f2 con il Resovia Rzesz\u00f3w ed il Pogo\u0144 Katowice, ove rivest\u00ec il duplice ruolo di allenatore-giocatore.\nNazionale.\nCon la nazionale di calcio della Polonia partecip\u00f2 nel 1936 al torneo di calcio della XI Olimpiade, raggiungendo le semifinali della competizione e perdendo la finalina per il terzo posto contro la Norvegia."}
{"id": "4718839", "revid": "767487", "url": "https://it.wikipedia.org/wiki?curid=4718839", "title": "Episodi di Beauty and the Beast (seconda stagione)", "text": "La seconda stagione della serie televisiva Beauty and the Beast \u00e8 stata trasmessa in prima visione assoluta negli Stati Uniti d'America da The CW dal 7 ottobre 2013 al 7 luglio 2014.\nIn Italia la stagione viene trasmessa su Rai 2 dal 3 luglio 2014; dopo essere stata spostata in seconda serata con l'episodio 7 a causa dei bassi ascolti, dopo la messa in onda dell'episodio 13 \u00e8 stata interrotta per la maternit\u00e0 di Selvaggia Quattrini, doppiatrice della protagonista. La messa in onda dei nuovi episodi \u00e8 poi ripresa su Rai 4 dal 1\u00ba dicembre 2014.\nChi sono?\nTrama.\nTre mesi dopo il rapimento di Vincent per mano del FBI, Catherine riesce finalmente a ritrovarlo, ma lui non \u00e8 pi\u00f9 lo stesso: la sua cicatrice \u00e8 scomparsa e gli \u00e8 stata cancellata la memoria motivo per cui non ricorda pi\u00f9 nulla di lei n\u00e9 del loro amore. Inoltre i suoi super sensi sono migliorati e lui li usa per portare a termine delle missioni che gli vengono comunicate in forma anonima dall'agente Reynolds (del quale per\u00f2 non conosce n\u00e9 il nome n\u00e9 l'identit\u00e0): uccidere Li Zhao, il capo della Murfield e altre bestie pericolose. Catherine allora cerca di scoprire sia per chi lavora e sia le ragioni che stanno dietro al radicale cambiamento di Vincent. Allo stesso tempo la ragazza deve superare il dolore per la scomparsa del padre. Dopo aver incendiato la sede della Murfield e assassinato Li Zhao, Vincent porta a termine la sua prima missione. Cat tenta di riavvicinarsi a lui per nella speranza di recuperare il loro grande amore.\nRapita.\nTrama.\nCat e Tess si ritrovano in un bar a discutere della capacit\u00e0 di Gabe di mentire molto bene, di quanto potrebbe essere pericoloso Vincent ora che ha ucciso Zhao a sangue freddo per \u201cvendetta\u201d e della voglia della giovane detective di fargli tornare la memoria. Intanto Gabe cerca di catturare la bestia per poterla tenere sotto controllo nel migliore dei modi. Nel frattempo, Tess, J.T. e Gabriel Lowen cercano di dare una mano a Catherine e scoprono che Vincent vive in una casa galleggiante ben arredata, attraccata al porto. Di conseguenza intuiscono che Vincent stia compiendo delle missioni per qualcuno. Cat nonostante tutto decide di seguirlo. Vincent sale sul tetto di un palazzo di fronte alla prigione di Rikers e da l\u00ec spara verso una cella un medicinale che induce convulsioni ad un carcerato, Carlos Hernandez, ossia un trafficante internazionale di droga; Vincent poi si finge un dottore e interroga l'interessato sul come gestisce i suoi affari pur essendo in carcere. Mentre Cat cerca di spiare Vincent, il ragazzo la sorprende e la rapisce, portandola nella sua casa galleggiante. Nel tentativo di fagli recuperare la memoria, vanno a letto insieme. La chimica che c'\u00e8 tra loro rischia di complicare le cose per Vincent, nonostante non riesca ancora a ricordare niente del loro passato. Vincent torna in missione tenendo per\u00f2 prigioniera Cat. I suoi amici riescono a rintracciarla e Gabe corre in suo aiuto; una volta liberata i due sbirciano dal computer di Vincent e scopre che egli stava chattando con una certa Gina Garolo; Gabe allora le dice che deve essere la figlia del nemico di Carlos Hernandez, Joe-Joe Garolo. Dopo questa scoperta, Gabe \u00e8 convinto che Vincent lavori per questo Carlos come assassino professionista, ma c'\u00e8 solo un modo per scoprirlo: infatti dalla chat capiscono dov'\u00e8 diretto il ragazzo e decidono di andare alla festa di Gina per arrivare prima di lui. Dopo aver portato la Garolo in un posto appartato, Vincent sente ancora il battito di Cat e capisce che l'ha seguito fino a l\u00ec, cos\u00ec va a cercarla e quando la trova le dice che vuole proteggere Gina e non ucciderla. Si scopre che alla festa c'\u00e8 un'altra bestia che vuole uccidere Gina, ma che fortunatamente Vincent riesce ad uccidere. Cat e Gabe capiscono che ci sono molte bestie in circolazione e che il responsabile sia il boss Hernandez, che aveva preso contatti con la Murfield diciotto mesi prima, per poter controllare il mondo esterno alla prigione attraverso queste creature. Capiscono anche che Vince ha usato Gina come esca per poter arrivare agli scagnozzi di Carlos Hernandez e che forse \u00e8 \u201cdalla parte dei buoni\u201d. Tornata a casa, Cat trova un biglietto con scritto \u201croof\u201d (tetto) e capisce che Vincent \u00e8 l\u00ec ad aspettarla: con buonissime intenzioni, lui le rid\u00e0 il cellulare, le chiede scusa per averla legata e le propone di fare in futuro quel famoso picnic; ma tutto va per il verso sbagliato poich\u00e9 Cat comincia a fargli domande, ma lui non volendo darle risposte si arrabbia a tal punto da trasformarsi in bestia e spingerla via, lasciandola l\u00ec impaurita come non lo era mai stata.\nBugiardo.\nTrama.\nDecisa a scoprire la verit\u00e0 sulla missione di Vincent, Cat decide di usare la loro relazione come scusa per introdursi nel suo computer. Lavorando separatamente, entrambi finiscono sulle tracce di una misteriosa bestia. Quando si rende conto delle bugie di Cat, Vincent inizia a mentirle a sua volta, dicendole di aver ricordato alcuni episodi del loro passato (in realt\u00e0 rivelati da J.T.), nel tentativo di sviarla dalla missione. In seguito Cat gli dir\u00e0 di aver mentito solo perch\u00e9 tiene a lui, mentre lo accusa di averle raccontato a sua volta bugie solo per interesse personale. Nel frattempo Heather rivela a Catherine qualcosa di sconvolgente: il loro padre, scomparso in un incidente qualche mese prima, in realt\u00e0 non \u00e8 il suo padre biologico. Quest'ultima reagisce, giustamente, in malo modo per il ritardo nello scoprire ci\u00f2. Tess si confronta con Gabe a proposito dei veri motivi per cui sta aiutando Cat e capisce che lui \u00e8 innamorato di quest'ultima.\nFrammenti dal passato.\nTrama.\nMentre Gabe \u00e8 alla ricerca di una bestia che se ne va in giro per Manhattan ad appiccare incendi, Cat e Tess hanno in programma di andare a divertirsi dopo tanto tempo, in modo da lasciare alla detective un po' di spazio in cui non pensare ai suoi problemi. Giunte in un bar per giocare a biliardo, Cat viene importunata da un ubriaco e cerca di difendersi scatenando per\u00f2 una rissa che la porta all'arresto. Grazie all'influenza di Gabe, le ragazze escono di prigione e decidono di andare a rilassarsi in un centro benessere, mentre il loro capo le tempesta di telefonate per lavorare al caso delle bestie. Gabe, non ricevendo alcuna risposta dalle colleghe, decide allora di fare di testa propria perch\u00e9 \u00e8 convinto che cos\u00ec riuscir\u00e0 a salvare Vincent dalla sua condizione, come fu per lui. Ma le cose non vanno per il meglio, perch\u00e9 il capo del distretto non riesce a convincere Vincent a collaborare. Dal canto suo, Vincent, ancora confuso per i ricordi sulla sua ragazza e arrabbiato pi\u00f9 che mai perch\u00e9 non sa come comportarsi, va in missione in cerca della bestia. Mentre cerca di rintracciare la bestia, finisce per imbattersi in suo nipote, Aaron, che fa parte della squadra dei vigili del fuoco. Vincent scopre cos\u00ec che in passato, prima di studiare medicina, anche lui era un vigile del fuoco: la sua memoria, seppur lentamente, sta tornando. Quando i vigili del fuoco trovano la location della bestia, Aaron cerca di fermarla da solo, ma viene aiutato e salvato da Vincent. Cat e Gabe intanto riescono ad uccidere la bestia. Infine Cat e Vincent cercano di riavvicinarsi nonostante le difficolt\u00e0.\nRimpatriata.\nTrama.\nCat \u00e8 alla ricerca del suo padre biologico e Gabe si offre di aiutarla. Nel frattempo la ragazza organizza una rimpatriata per rivedere dei vecchi amici di liceo. Dopo la festa, Cat si ritrova una bestia in casa che l'aggredisce; arriva per\u00f2 in soccorso la sua amica Beth, che stava per andarsene, e la bestia scappa dalla finestra. Beth ovviamente resta sbigottita, specialmente dopo aver notato delle sembianze non proprio umane nell'aggressore e, da vera giornalista, vuole indagare su questo caso. Cat per\u00f2, per evitare che la storia delle bestie salti fuori, cerca di convincerla che si sia trattato di un banale ladro. Intanto Gabe riceve una visita dall'agente Reynolds, che si mostra molto interessato alla salvaguardia della Chandler, insospettendo quindi il capo del distretto, che gli chiede se pu\u00f2 aiutarlo a capire chi \u00e8 il padre biologico della detective. Vincent scopre che la bestia a cui d\u00e0 la caccia \u00e8 Zach, un suo amico che ha conosciuto durante la missione in Afghanistan e che anche lui \u00e8 stato sottoposto agli esperimenti della Murfield. Fingendo di riallacciare i rapporti, in realt\u00e0 Zach vuole vendicarsi di Vincent in quanto quest'ultimo avrebbe tradito la sua amicizia rubandogli la ragazza, Gabriella, che Zach ha ucciso per gelosia. Cat, decisa ad avere una vera serata libera, va alla rimpatriata studentesca dove incontra tutti i suoi ex compagni di liceo. Ma il pericolo \u00e8 in agguato: Zach si \u00e8 imbucato alla festa. Vincent sente la presenza della bestia e si fionda su di lui per ucciderlo. Vincent si scusa con Cat e le promette che non avranno pi\u00f9 segreti, una volta che la lotta contro le bestie sar\u00e0 finita. Cat ringrazia il suo capo per quello che sta facendo per lei e nel mostrargli le sue foto da ragazza, arriva la rivelazione: nota che l'agente Reynolds \u00e8 stato presente a molti eventi importanti della sua vita. La detective allora capisce di aver trovato il suo padre biologico.\nPer amore di una figlia.\nTrama.\nL'agente Reynolds telefona a Vincent e gli affida la sua penultima missione: deve uccidere Curt Windsor, una bestia della prima generazione che ha investito dei soldi nella Murfield 28 anni fa e si \u00e8 offerto volontario per i primi esperimenti, ma il problema \u00e8 che la sua forza \u00e8 rimasta sopita per molto tempo, fino a 3 anni prima; oltretutto ha una figlia, Tori, con la quale \u00e8 molto protettivo al punto di tenerla segregata in casa. Nel frattempo Tess e Gabe indagano, parallelamente ad altri casi, anche sulle missioni di Vincent: infatti pensano che se il mandante di Vincent gli abbia ordinato di sbarazzarsi delle bestie, alla fine anche quest'ultimo dovr\u00e0 morire. Cat va da Reynolds e dopo avergli detto di essere sua figlia, gli propone degli appuntamenti per conoscersi. Lui accetta e dopo avergli posto delle domande personali, comincia a fargli un interrogatorio per sottrargli informazioni sulla Murfield, ma Reynolds le mente spudoratamente. Intanto Vincent cerca di entrare nell'appartamento di Windsor per uccidere l'uomo, ma l'ex soldato viene aggredito di sorpresa. La missione non va a buon fine, ma Vincent riesce a salvare la figlia dal padre portandola nel Bosco dei Cedri per tendere una trappola a Windsor. La Chandler, da brava poliziotta quale \u00e8, usa tutte le sue carte per convincere Windsor a collaborare con loro: proveranno ad ucciderlo e rianimarlo per farlo tornare un essere umano e in cambio gli riconsegneranno sua figlia Tori. La bestia accetta, ma alla fine Windsor si trasforma di nuovo ed \u00e8 feroce come non mai, spacca tutto e lancia per aria Vincent che, per evitare di farsi uccidere, con un colpo netto lo ferma e gli strappa letteralmente il cuore dal petto sotto gli occhi sbalorditi dei presenti.\nIndovina chi viene a cena?\nTrama.\nLa vita di Vincent \u00e8 in pericolo e Cat gli propone allora di trascorrere il giorno del Ringraziamento da suo padre al fine di ottenere informazioni sulle missioni in cui Vincent \u00e8 coinvolto. Successivamente per\u00f2 anche Gabe e Tori si uniscono alla festa, creando un po' di scompiglio. Il padre di Cat intima Vincent di stare lontano dalla figlia. Poco dopo Cat sorprende Vincent mentre bacia Tori. Nel frattempo, J.T. e Tess trascorrono insieme il giorno del Ringraziamento.\nUomo o bestia?\nTrama.\nDopo aver scoperto il coinvolgimento dell'agente Reynolds, padre di Cat, con la Muirfield, Vincent e Cat si trovano a discutere su come comportarsi con lui: Vincent vorrebbe ucciderlo, facendosi giustizia da solo, mentre Cat gli promette che far\u00e0 di tutto per farlo arrestare. La ragazza lo avverte: se si far\u00e0 giustizia da solo far\u00e0 prevalere il suo lato bestiale, perdendo la sua umanit\u00e0 e di conseguenza anche il loro amore. Cat riesce ad incastrare il padre e lo arresta ma, mentre sta per portarlo in prigione, Vincent li attacca. Incitato da Tori ad assecondare il proprio istinto bestiale, Vincent \u00e8 sul punto di uccidere l'agente Reynolds ma viene fermato da Cat, che prende una decisione radicale sul loro rapporto.\nFerita profonda.\nTrama.\nDopo aver sparato a Vincent, Cat va a trovarlo per capire l'entit\u00e0 della ferita. Lui si \u00e8 rifugiato tra le braccia di Tori, con cui inizia a frequentarsi, e si rifiuta di andare in ospedale nel timore di rivelare la sua identit\u00e0. Per prevenire ulteriori lesioni per Vincent, Cat cerca di proteggere Tori, la cui vita potrebbe essere in pericolo, e questo porta le due donne a scoprire un nuovo, inaspettato mistero. Allo stesso tempo, Cat si avvicina sempre di pi\u00f9 a Gabe. Tori riesce alla fine a convincere Vincent a farsi curare in ospedale.\nAntenati.\nTrama.\nDopo essere uscito allo scoperto, Vincent si gode il suo momento di celebrit\u00e0, essendo da tutti visto come \"un eroe di guerra\". Cat cerca di andare avanti con la sua vita, ma \u00e8 costretta a leggere sui giornali le notizie di gossip tra Vincent e Tori. Nel frattempo, J.T. prosegue i suoi studi sullo scheletro del padre di Tori, scoprendo che questo risale ad una specie di bestia di circa diecimila anni prima e che ha delle cose in comune con il DNA di Vincent e Tori. J.T. viene per\u00f2 attaccato e lo scheletro viene rubato. Cat, decisa a non volersi pi\u00f9 occupare di bestie, accetta un'offerta dell'FBI di lavorare ad un caso sotto copertura. Quello che non sa, tuttavia, \u00e8 che anche Vincent si sta occupando della stessa missione, alla ricerca di una gemma che, se inserita in un apposito collare, \u00e8 una sorta di guinzaglio per le bestie, in grado di tenere a bada il loro istinto aggressivo. Questo conduce Cat a scoprire l'esistenza di una sua antenata, Rebecca Reynolds, che, come lei, aveva amato una bestia. Gabe cerca di rendersi utile per Cat e alla fine lei lo ringrazia con un bacio.\nOstaggi.\nTrama.\nUn gruppo di criminali cerca di rubare una rara collana in possesso di Tori e questo porta la ragazza, Cat e Tess, insieme all'intero distretto di polizia, ad essere prese in ostaggio. Vincent \u00e8 l'unico che pu\u00f2 tirarle fuori di l\u00ec, ma deve prendere un'importante decisione, dal momento che aiutarle potrebbe significare dover rivelare la sua vera identit\u00e0.\nRicetta per un disastro.\nTrama.\nCat e Vincent sono costretti a lavorare insieme per salvare J.T. che \u00e8 stato rapito. Tori per\u00f2, spinta dalla gelosia, cerca di mettersi in mezzo, e questo porter\u00e0 a delle conseguenze che potrebbero rivelarsi fatali. Nel frattempo, uno strano tipo incaricato dall'agente dell'FBI Dana Landon si occupa dello stesso caso, con il rischio che possa scoprire la vera identit\u00e0 di Vincent.\nFino alla morte.\nTrama.\nNel tentativo di rintracciare il rapitore di Sam, Vincent e Cat si trovano di nuovo a lavorare insieme, ma questa volta nel giorno di San Valentino.\nRedenzione.\nTrama.\nQuando alcuni conoscenti di Gabe risultano dispersi, Cat e Vincent devono, ancora una volta, lavorare insieme, simulando la morte di Gabe. Vincent torna all'ospedale dove anni prima lavorava come medico e questo lo porta a riflettere su come sarebbe potuta essere diversa la sua vita se non fosse diventato una bestia.\nUna nuova bestia.\nTrama.\nSam infetta Xavier, un ragazzo cresciuto in orfanotrofio, con un siero e lo fa diventare una bestia, chiedendogli poi di aiutarlo a trovare le persone che hanno ucciso suo figlio. Vincent allora rintraccia Xavier grazie ai suoi super sensi, ma lo trova in uno stato inconscio all'interno di una server room. Cat trova Sam mentre sta per far esplodere la server room in cui si trova Vincent e gli dice che se Vincent \u00e8 morto, anche lui \u00e8 un uomo morto. Dopo aver arrestato Sam, Cat corre nella server room dove trova Vincent e cerca di rianimare Xavier. Cat abbraccia Vincent, mentre Gabe assiste alla scena. Poco dopo, Gabe mette Cat davanti ad un ultimatum: o lui o Vincent. Cat allora si reca a casa di Vincent per dirgli che non devono pi\u00f9 vedersi ma finisce a letto con lui.\nSenza maschera.\nTrama.\nDopo aver trascorso la notte con Vincent, Cat se ne va senza neanche lasciargli un biglietto. Cat ha paura di tornare indietro alla sua ossessione per Vincent, quando pensava a lui prima che a se stessa, e gli dice che non ne ha nessuna intenzione. Vincent parla con J.T. della notte appena trascorsa, mentre Cat ne parla con Tess, dicendole che, anche se il sesso con Vincent \u00e8 stato assolutamente grandioso, per lei si \u00e8 trattato di sesso d'addio. Nel frattempo, Sam scappa dalla prigione e trova le persone che stava cercando, infettando una di loro con il siero e ordinandole di uccidere tutte le altre. Cat e Vincent per\u00f2 arrivano in tempo e lui riesce ad uccidere la bestia. Sam \u00e8 sul punto di suicidarsi, ma Vincent gli dice che non deve cercare di farsi giustizia da solo e che anche lui in passato ha commesso lo stesso errore; Sam per\u00f2 non cambia idea e Vincent riesce a salvarlo appena in tempo. Cat assiste alla scena e capisce che Vincent ha riacquistato la sua umanit\u00e0; subito dopo lascia Gabe. Tornando a casa, Cat trova la porta sul retro aperta, e capisce che Vincent la sta aspettando sul tetto. I due si confessano a vicenda i loro reciproci sentimenti e fanno l'amore. Il mattino dopo per\u00f2 la polizia irrompe nell'appartamento di Cat e arresta Vincent con l'accusa di omicidio.\nSopravviveremo.\nTrama.\nVincent \u00e8 stato arrestato e Cat cerca l'aiuto di Tess e J.T. per cercare di scagionarlo ad ogni costo. In un primo momento Cat \u00e8 convinta che sia stato Gabe a chiamare la polizia, visto che solo la sera prima lei lo ha lasciato per stare con Vincent. Poi per\u00f2 Gabe la convince del contrario e si offre di aiutarla. Nel timore che in prigione Vincent possa cedere al suo istinto bestiale, Cat cerca la gemma e, una volta trovata, la porta da lui. Vincent vorrebbe confessare e ottenere uno sconto di pena, ma Cat spera ancora di scagionarlo. Quando Cat gli dice che testimonier\u00e0 in suo favore, mettendo a rischio la propria carriera, Vincent decide di fuggire. Di notte raggiunge Cat e le dice che sta per scappare in Canada, ma lei vorrebbe seguirlo. Poco dopo per\u00f2 arriva la polizia e Vincent \u00e8 costretto ad andarsene da solo. Quando Cat, J.T. e Tess scoprono chi c'\u00e8 in realt\u00e0 dietro l'arresto di Vincent, si rendono conto che hanno a che fare con un nemico pi\u00f9 grande di quello che pensavano.\nIl gatto ed il topo.\nTrama.\nIn tutta la citt\u00e0 di New York \u00e8 scattata la caccia all'uomo, e Vincent \u00e8 l'obiettivo. Cat vorrebbe che Vincent scappasse al pi\u00f9 presto ma, inaspettatamente, i due s'imbattono in un possibile nuovo alleato dell'FBI, che assegna loro una missione quasi impossibile, promettendo per\u00f2 in cambio di far scagionare Vincent da ogni accusa. Non avendo altra scelta, Cat e Vincent accettano la sua offerta ma, alla fine, le cose non vanno come previsto.\nCaso irrisolto.\nTrama.\nGabe cerca di fare il possibile per far catturare Vincent, convinto di proteggere Cat e nella speranza di tornare un giorno con lei. Nel tentativo di far uscire Vincent allo scoperto, Gabe decide di sospendere sia Cat che Tess come detective.\nSotto copertura.\nTrama.\nVincent \u00e8 ancora costretto a nascondersi e l'agente Knox offre a lui e Cat una possibilit\u00e0 per non rischiare pi\u00f9 di esporsi: entrare in un programma di protezione testimoni, trasferendosi in un'altra citt\u00e0 sotto una falsa identit\u00e0. I due accettano e diventano cos\u00ec i coniugi Vaughn, sperimentando la vita matrimoniale in una nuova casa. Ma un inaspettato omicidio avviene proprio nell'abitazione di fronte, e questo sconvolge tutti i loro piani.\nFinto appuntamento.\nTrama.\nCat prova a sfruttare il suo ascendente su Gabe per convincerlo a non creare ulteriori problemi a Vincent, il quale, con l'aiuto dell'agente Knox, progetta di consegnarsi alla polizia per essere poi scagionato. Gabe accetta, ma solo ad una condizione: Cat dovr\u00e0 concedergli un appuntamento, durante il quale lei dovr\u00e0 essere aperta alla possibilit\u00e0 di rivalutare il loro rapporto. Cat accetta, ma solo per aiutare Vincent. Alla fine della serata per\u00f2, dopo aver riaccompagnato a casa Cat, Gabe ascolta una conversazione tra lei, Vincent, J.T, Tess ed Heather, e si rende conto che si \u00e8 trattato di un finto appuntamento. Gabe allora decide di tentare il tutto per tutto per eliminare Vincent.\nDeja vu.\nTrama.\nDopo aver letto il manoscritto della sua antenata Rebecca Reynolds, che fin\u00ec per uccidere la bestia da lei amata, Cat \u00e8 ossessionata dalla paura di perdere Vincent, il quale per\u00f2 non sembra preoccupato degli avvenimenti di oltre un secolo prima. Tuttavia Gabe \u00e8 deciso a tentare il tutto per tutto per distruggere Vincent: diventato di nuovo una bestia, cerca di attirare a s\u00e9 Vincent, cos\u00ec da ucciderlo oppure fargli perdere la sua umanit\u00e0. Intanto Vincent deve fare i conti anche con una giornalista che ha scoperto la verit\u00e0 sugli esperimenti condotti su di lui dalla Muirfield e che rivela tali sospetti al resto della stampa. Gabe uccide la giornalista strappandole il cuore, inducendo cos\u00ec l'opinione pubblica a pensare che Vincent possa avere davvero delle abilit\u00e0 accentuate e che sia lui il colpevole di tale omicidio. Tess cerca di convincere il suo nuovo capo che in realt\u00e0 \u00e8 Gabe il colpevole, ma deve riuscire ad incastrarlo al pi\u00f9 presto, altrimenti la polizia prender\u00e0 Vincent. Cat \u00e8 sempre pi\u00f9 preoccupata per Vincent e decide allora di rinchiuderlo in una gabbia, seguendo le indicazioni del manoscritto, per evitare che si scontri con Gabe. Allo stesso tempo Cat organizza una trappola per Gabe utilizzando il sangue di Vincent. Quando per\u00f2 Cat si rende conto che quello che sta attuando \u00e8 lo stesso piano che port\u00f2 Rebecca a causare, involontariamente, la morte della sua bestia Alistair, decide di tornare sui suoi passi: libera Vincent e inizia a lavorare con lui ad un piano per incastrare Gabe. Quest'ultimo per\u00f2, a sorpresa, attacca J.T, riducendolo quasi in fin di vita. Vincent allora, furioso, raggiunge Gabe e lo affronta. Cat interviene fermando Gabe con il collare e la gemma, ma lui non si arrende e la aggredisce, costringendola cos\u00ec ad ucciderlo. Vincent viene scagionato da ogni sospetto e Cat riottiene il suo distintivo di detective. I due corrono in ospedale a trovare J.T, che \u00e8 riuscito a salvarsi, e ricevono un'inaspettata offerta di lavoro."}
{"id": "4718841", "revid": "830939", "url": "https://it.wikipedia.org/wiki?curid=4718841", "title": "Domenico Lu Domine", "text": "Biografia.\nSpesso in collaborazione con Antonio Baietto, fu il primo pittore di origine friulana che lavor\u00f2 nei territori del Patriarcato di Aquileia, dopo gli interventi di numerosi maestri provenienti da Padova, Treviso e Bologna. Anzi, probabilmente sia Domenico che il Baietto si possono collocare nella tradizione di Vitale da Bologna, che aveva operato nel Duomo di Udine.\nNel 1410 oper\u00f2 con Antonio Baietto nella chiesa di San Giovanni a Marano Lagunare. Nel 1413 affresc\u00f2 una piccola loggia, andata distrutta nel corso dei secoli, collegata al Duomo di Gemona del Friuli.\nNel 1423, sempre con Antonio Baietto, dipinse nel catino dell'abside della basilica di San Giusto a Trieste la \"Incoronazione della Vergine\", affresco andato perduto nel 1843 in seguito alla demolizione dell'abside stesso. L'affresco portava la seguente iscrizione\nDel dipinto ci rimane solo un acquerello ottocentesco del triestino G. Merlato, che ne conserva la composizione, ed inoltre due lacerti con i volti del Cristo e della Vergine conservati al \"Civico Museo di Storia ed Arte\" della citt\u00e0 giuliana.\nAi due pittori sono attribuiti gli affreschi della \"Cappella del Gonfalone\" nel Duomo di Venzone, perduti dopo il terremoto del Friuli del 1976 ed inoltre alcuni affreschi della \"chiesetta di san Leonardo\" in Fagagna."}
{"id": "4718842", "revid": "767487", "url": "https://it.wikipedia.org/wiki?curid=4718842", "title": "Dedicated to the Moon", "text": "Dedicated to the Moon \u00e8 il primo album della cantante italiana Ivana Spagna, pubblicato nel 1987 dall'etichetta discografica CBS su LP, MC e CD, anticipato dal singolo Easy Lady dell'anno precedente.\nIl disco.\nAlbum d'esordio della cantante, che ufficializza il definitivo pseudonimo e nome d'arte \"Spagna\", registrato in studio nella primavera del 1987, contiene solo brani cantati in inglese ed \u00e8 stato in assoluto tra i primi ad essere stampato anche su supporto CD.\nNel 2010 \u00e8 stata pubblicata l'edizione rimasterizzata del CD denominata \"expanded edition\" con ulteriori 6 tracce aggiuntive.\nSuccesso e classifiche.\nHa superato le 500.000 copie vendute, ricevendo un premio internazionale per le vendite annuali sul nuovo supporto CD, anche grazie al grande successo dei singoli in esso contenuti: Easy Lady, Call Me e Dance Dance Dance.\nTracce.\nGli autori di testi e musiche sono Ivana Spagna, Giorgio 'Theo' Spagna e 'Al'fredo 'Larry' Pignagnoli, eccetto \"Easy Lady\" e il suo lato B \"Jealousy\".\n1987 - LP e MC originali\nLato A\nLato B\nBonus tracks del 2010 - CD expanded edition"}
{"id": "4718843", "revid": "287204", "url": "https://it.wikipedia.org/wiki?curid=4718843", "title": "Spirydion Albanski", "text": ""}
{"id": "4718848", "revid": "729019", "url": "https://it.wikipedia.org/wiki?curid=4718848", "title": "Stazione di Tsudayama", "text": "La \u00e8 una stazione ferroviaria situata nel quartiere di Takatsu-ku della citt\u00e0 di Kawasaki, nella prefettura di Kanagawa in Giappone che serve la linea Nambu della JR East.\nStruttura.\nLa stazione \u00e8 realizzata in superficie con un marciapiede a isola e due binari passanti. Sono presenti servizi igienici e tornelli automatici con supporto alla biglietteria elettronica Suica."}
{"id": "4718854", "revid": "599013", "url": "https://it.wikipedia.org/wiki?curid=4718854", "title": "Luk\u00e1\u0161 Divi\u0161", "text": "Biografia.\n\u00c8 cresciuto in una famiglia di pallavolisti: sia suo padre che suo nonno giocarono nello Stavb\u00e1r \u017dilina, mentre il fratello maggiore Peter \u00e8 un ex pallavolista professionista.\nCarriera.\nClub.\nLa carriera di Luk\u00e1\u0161 Divi\u0161 inizia a livello giovanile in un club della sua citt\u00e0, chiamato Stavb\u00e1r \u017dilina, dove gioca per nove stagioni, dagli otto ai diciassette anni. Nel 2003 ottiene il primo ingaggio all'estero, andando a giocare nella Extraliga ceca per il per tre stagioni; lascia il club nella stagione 2006-07 per iniziare un sodalizio di tre anni col nella 1. Bundesliga tedesca: le tre stagioni si rivelano decisamente ricche di successi, grazie alla conquista di tre scudetti consecutivi, due edizioni della Coppa di Germania e soprattutto il successo nella Champions League 2006-07, dove viene anche premiato come miglior ricevitore.\nNel campionato 2009-2010 va a giocare nella Voleybol 1.Ligi turca per il , col quale si aggiudica lo scudetto. Nel campionato successivo gioca invece nella Polska Liga Siatk\u00f3wki col , ma lascia il campionato polacco per trasferirsi nella Superliga russa, dove gioca per la nella stagione 2011-12, durante la quale vince la Coppa di Russia, mentre nella stagione successiva vince la sua seconda Champions League; nell'annata 2013-14 \u00e8 invece finalista al campionato mondiale per club, ricevendo anche il premio di miglior schiacciatore.\nNella stagione 2018-19 passa allo , dove milita per un biennio, prima di accasarsi un altro club russo, la , nel campionato 2020-21. Torna quindi a giocare in Turchia, dove inizia il campionato seguente col neopromosso , trasferendosi dopo appena qualche mese al .\nNazionale.\nDopo aver fatto parte delle selezioni giovanili, nel 2003 viene convocato per la prima volta nella nazionale slovacca maggiore, prendendo al campionato europeo. In seguito vince la medaglia di bronzo alla European League 2007 e nell'edizione 2011 del medesimo torneo si aggiudica la medaglia d'oro.\nNel 2014 disputa le qualificazioni europee al campionato mondiale, ritirandosi al termine del torneo dalla nazionale slovacca, per poi ottenere nell'aprile 2014 la nazionalit\u00e0 russa: debutta nella nazionale russa nel 2016, prendendo parte ad alcuni incontri della World League."}
{"id": "4718855", "revid": "729019", "url": "https://it.wikipedia.org/wiki?curid=4718855", "title": "Stazione di Kuji (Kanagawa)", "text": "La \u00e8 una stazione ferroviaria situata nel quartiere di Takatsu-ku della citt\u00e0 di Kawasaki, nella prefettura di Kanagawa in Giappone che serve la linea Nambu della JR East.\nStruttura.\nLa stazione \u00e8 realizzata in superficie con due marciapiedi laterali e due binari passanti. Sono presenti ascensori, biglietteria presenziata (aperta dalle 7:00 alle 20:00)servizi igienici e tornelli automatici con supporto alla biglietteria elettronica Suica."}
{"id": "4718859", "revid": "729019", "url": "https://it.wikipedia.org/wiki?curid=4718859", "title": "Stazione di Shukugawara (Kanagawa)", "text": "La \u00e8 una stazione ferroviaria situata nel quartiere di Tama-ku della citt\u00e0 di Kawasaki, nella prefettura di Kanagawa in Giappone che serve la linea Nambu della JR East.\nStruttura.\nLa stazione \u00e8 realizzata in superficie con due marciapiedi laterali e due binari passanti. Sono presenti ascensori, servizi igienici e tornelli automatici con supporto alla biglietteria elettronica Suica."}
{"id": "4718867", "revid": "884077", "url": "https://it.wikipedia.org/wiki?curid=4718867", "title": "Eastern Province Elephants", "text": "Eastern Province Elephants \u00e8 la squadra rappresentativa della federazione provinciale sudafricana di rugby a 15 della zona occidentale della Provincia del Capo Orientale\nGli Elephants sono governati dall'organismo territoriale dell'Eastern Province Rugby Union (EPRU) e rappresentano la met\u00e0 a ovest della provincia del Capo Orientale. Disputano le gare interne al Nelson Mandela Bay Stadium di Port Elizabeth.\nStoria.\nPrima del 2010 la squadra era chiamata Mighty Elephants, in seguito assunse la denominazione Eastern Province Kings per uniformit\u00e0 con la franchigia dei Southern Kings, la quale seleziona i propri giocatori dalle squadre provinciali degli Eastern Province Kings, dei Border Bulldogs e degli Eagles.\nNel 2018 si decise il ritorno al logo tradizionale raffigurante un elefante africano e la nuova denominazione ufficiale della squadra fu conseguentemente mutata in Eastern Province Elephants."}
{"id": "4718869", "revid": "767487", "url": "https://it.wikipedia.org/wiki?curid=4718869", "title": "The Path of Sorrow", "text": "The Path of Sorrow \u00e8 un cortometraggio muto del 1913 diretto da Bertram Bracken.\nProduzione.\nIl film fu prodotto dalla Balboa Amusement Producing Company. Venne girato in California, negli studi della compagnia a Long Beach.\nDistribuzione.\nDistribuito dalla Warner Features Company (come Warner's Feature Film Company), il film - un cortometraggio in tre bobine - usc\u00ec nelle sale cinematografiche statunitensi il 20 dicembre 1913."}
{"id": "4718875", "revid": "124561859", "url": "https://it.wikipedia.org/wiki?curid=4718875", "title": "Tempio di Artemide (Corf\u00f9)", "text": "Il tempio di Artemide a Corf\u00f9 \u00e8 un tempio greco della prima met\u00e0 del VI secolo a.C. dedicato alla dea Artemide. \u00c8 uno dei pi\u00f9 antichi templi in stile dorico ed \u00e8 un tempio octastilo, con diciassette colonne su ogni lato lungo.\nAttualmente rimangono solo le sculture del frontone occidentale, in lastre a rilievo in \"poros\" (pietra tufacea), in origine molto probabilmente policromi. 10 lastre su 21 furono rinvenute tra il 1911 e il 1914 da Wiilhem D\u00f6rpfeld presso il monastero di Garitza. La ricostruzione del frontone, eseguita da Gerhart Rodenwalt, \u00e8 esposta nel Museo archeologico di Corf\u00f9\nLa pianta del tempio, di ordine dorico \u00e8 stata ricostruita del tipo pseudodiptero (periptero con le colonne della peristasi distanziate il doppio dalle pareti della cella, lasciando lo spazio per una fila intermedia che invece manca), ottastila (con otto colonne sulla fronte) e con 17 colonne sui lati lunghi. \nLo spazio della cella, lungo e stretto, \u00e8 suddiviso in navate da due file di colonne: anteriormente la cella \u00e8 preceduta da un pronao con due colonne tra le ante, e sul retro presenta un opistodomo simmetrico al pronao.\nIl frontone, datato intorno al 585 a.C. presenta al centro una Gorgone nello schema della corsa in ginocchio, affiancata da due pantere, e dai figli, Pegaso e Crisaore (oppure da Pegaso e Perseo), di dimensioni ridotte. mentre ai lati, sempre con figure pi\u00f9 piccole, sono raffigurati episodi mitologici, la cui interpretazione \u00e8 ancora dibattuta, forse l'uccisione di Priamo da parte di Neottolemo e Zeus che uccide un Gigante, terminanti negli angoli con figure di morti sdraiati.\nSi tratta del primo passaggio dalle raffigurazioni puramente apotropaiche a quelle narrative nello spazio frontonale."}
{"id": "4718882", "revid": "79520", "url": "https://it.wikipedia.org/wiki?curid=4718882", "title": "Pericolo giallo", "text": "Il pericolo giallo (talvolta terrore giallo) \u00e8 stato definito alla fine del XIX secolo come il presunto pericolo che i popoli dell'Asia potessero superare i bianchi e governare il mondo, sovvertendo i valori, la cultura e il sistema di vita occidentali. Usato per indicare nel corso del XIX secolo il pericolo cinese, il termine venne usato agli inizi del Novecento per stigmatizzare il Giappone nel conflitto contro la Russia nel 1904. Il pericolo giallo divenne un tema comune nella cultura di massa, riflettendo gli stereotipi di razzismo, imperialismo e colonialismo dell'epoca. Periodicamente questo tema riemerge ancora in epoca contemporanea in relazione ad eventi vari coinvolgenti la Cina e i cinesi (sinofobia).\nRetorica del pericolo giallo.\nNel 1904 Austin de Croze scrisse nel suo libro \"Le p\u00e9ril jaune et le Japon\": \u00abSi teme che i giapponesi si fondano con i cinesi, li modernizzino, rendendoli dei \"cittadini\" e quindi diventino la prima potenza al mondo. Di questo che \u00e8 chiamato il Pericolo giallo noi dimostreremo la puerilit\u00e0\u00bb.\nDa parte sua, Jacques Novicow analizz\u00f2 il fenomeno nel 1897. Il sociologo russo-francese, che intendeva dimostrare non senza ironia le paure infondate del pericolo giallo, orient\u00f2 la sua riflessione sul terreno dell'economia, piuttosto che su quello militare:\nL'Occidente stava conoscendo proprio in quel periodo la prima ondata di immigrazione cinese, soprattutto verso gli Stati Uniti (California) e l'Australia. Spesso essa era accoppiata con la metafora entomologica del \"formicaio\" asiatico, un'espressione probabilmente originata dal tedesco \"gelbe Gefahr\", risalente al tempo della lega europea contro la Cina (1900) e attribuita al Kaiser Guglielmo II, che l'avrebbe coniata nell'ambito del tentativo dei sovrani tedeschi di unire le nazioni occidentali che possedevano colonie in Asia contro il pericolo della crescita della Cina e del Giappone.\nAll'incirca nello stesso periodo il termine faceva fortuna nei paesi anglosassoni. Nel 1898 lo scrittore inglese M. P. Shiel pubblic\u00f2 una serie di racconti dal titolo \"The Yellow Danger\", la cui trama \u00e8 ispirata all'omicidio di due missionari tedeschi a Kiao-Ciao in Cina nel 1897. Secondo l'interpretazione di Jacques Decornoy, il pericolo giallo \u00e8 dunque una invenzione di \u00abimperialisti e colonialisti bianchi\u00bb e \u00abs'inscrive nella continuit\u00e0 del mito dei Barbari con cui condivide l'espressione occidentale di una paura di decadenza\u00bb. Al volgere del secolo, nel 1901, l'attualit\u00e0 scottante riguardava, pi\u00f9 in particolare, \"le nazioni europee impegnate negli affari della Cina\". \"Le P\u00e9ril Jaune\", pubblicato dall'economista Edmond Th\u00e9ry, faceva della metafora del colore la \"battaglia delle razze\".\nIn seguito, il pericolo giallo viene a designare il pericolo che il Giappone - questa giovane nazione, questo miglior discepolo della rivoluzione francese - sembrava rappresentare per le nazioni occidentali e colonialiste durante il conflitto che l'oppose alla Russia dal 1904 al 1905. Il predicatore avventista statunitense G. G. Rupert pubblic\u00f2 nel 1911 \"The Yellow Peril, or the Orient vs. the Occident as viewed by modern statesmen and ancient prophets\", legata alla sua teoria che gli \"ultimi giorni\" avrebbero visto una lotta di potere tra Oriente e Occidente, una visione che contribu\u00ec ad alimentare la paura del \"pericolo giallo\" oltreoceano.\nRupert includeva anche la Russia tra le razze \"orientali\" che, secondo lui, avrebbero finito per invadere l'America. Secondo Rupert il riferimento a \"i Re dall'Oriente\" in Apocalisse 16:12, sarebbe stata una predizione di questo evento. Egli credeva che la Russia avrebbe preso il controllo di Cina e Africa e che questa forza congiunta avrebbe poi cercato di sopraffare l'Occidente. Egli afferm\u00f2 che la Cina, l'India, il Giappone e la Corea stessero gi\u00e0 minando la Gran Bretagna e gli Stati Uniti, ma che Ges\u00f9 Cristo li avrebbe fermati. La vittoria finale dell'Occidente sull'Oriente avrebbe confermato le profezie bibliche, nell'interpretazione di Rupert.\nGuerra russo-giapponese.\nLa guerra russo-giapponese \u00e8 la \"prima guerra del XX secolo\" e appassiona le opinioni nazionali da gennaio 1904 ad agosto 1905. Il progresso tecnico, il telegrafo, l'invio di corrispondenti e la presenza di osservatori europei permettono una buona \"copertura\" degli eventi, nonostante la censura militare con la quale a volte si sono confrontati i giornalisti. La retorica del \"pericolo giallo\" \u00e8 discussa in un articolo di Patrick Beillevaire sulla maniera con cui la stampa copre il conflitto, mentre il pubblico francese \u00e8 in gran parte a favore della maggioranza russa.\n\"L'annientamento della flotta russa nello stretto di Tsushima, il 27 e 28 maggio 1905 si sarebbe scritto in modo durevole nella memoria dell'Occidente. Non \u00e8 pi\u00f9 il tempo d'interrogarsi su \"l'attitudine dei giapponesi alla civilt\u00e0 occidentale\", sulla loro capacit\u00e0 di appropriarsi di \"una civilt\u00e0 lungamente elaborata da persone di un'altra razza. Da ora in poi, si potr\u00e0 contare su un nuovo pretendente alla spartizione dell'Asia.\" La retorica utilizzata dai quotidiani a grande tiratura del tempo, \"Le Matin\", \"Le Temps\" e \"Le Si\u00e8cle\", ma anche \"Le Petit Parisien\" e \"Le Petit Journal\" che coprono il conflitto, \u00e8 abbastanza rivelatrice di una \"miopia\" denunciata a suo tempo ad esempio da Louis Aubert.\n\"Le Si\u00e8cle\" dell'8 febbraio 1904 rende conto dell'\"attacco a sorpresa\" del Giappone sulla Russia: \"Il Giappone \u00e8 una nazione bambina. Ora che ha questi giocattoli-colosso (corazzate), ma non \u00e8 abbastanza ragionevole, non \u00e8 abbastanza grande per non provare. Vuole sapere come se ne fa uso. \u00c8 come il \"ragazzo\" a cui \u00e8 stato comprato un treno: deve far assolutamente correre la ferrovia\". Poi, il 10 febbraio: \"L'orgoglio e il gusto della guerra potrebbe avere a che fare con la condotta del Giappone. Noi non mancheremo di rappresentare i giapponesi come disturbatori dell'ordine pubblico e della pace, che sono incontestabilmente, come barbari, che sono rimasti, nonostante i debiti fatti con l'Europa civilizzata.\"\n\"Le Parisien\" del 3 aprile 1904 commenta cos\u00ec l'evento:\nIn Francia i commenti suscitati dal conflitto russo-giapponese sono divisi tra filo-russi e filo-giapponesi. La linea di demarcazione tra i due schieramenti \u00e8 spesso sorprendente, a dir poco in continua evoluzione, e si va a riversare sullo svolgimento del conflitto. Non \u00e8 estranea alla volont\u00e0 dei sostenitori di parte di vedere in questo conflitto un'espressione della \"lotta di razza\" quando non si oppongono in definitiva che due poteri aventi ciascuno ambizioni su o per la Cina, dopo l'Inghilterra, la Germania, la Francia o gli Stati Uniti. \"Questo vivo interesse dell'opinione pubblica internazionale si basa su due caratteristiche salienti di questo antagonismo: il quadro globale della rivalit\u00e0 dei poteri in cui si inscrive, da un lato, e, dall'altro, il contesto universale di egemonia razziale che ricopre, ovverosia il confronto di un potere \"bianco\", preteso superiore, e un potere \"giallo\" giudicato inferiore. Per la prima volta senza dubbio nella storia, Occidente e Oriente, colonizzatori e indigeni, sono dunque spinti a seguire, con una intensit\u00e0 veramente condivisa, le peripezie della guerra.\"\nMentre il \"pericolo giallo\" sembrava dovesse venire dalla Cina ed essere causato da un massiccio afflusso dei suoi \"400 milioni di anime\" come sembra suggerire una statistica dell'epoca spesso ripetuta, questo pericolo ora viene dal Giappone. Da cinese, il pericolo diventa giapponese, senza perdere il suo \"colore\" e certi commentatori si incamminano a sperare che la Cina possa essere un baluardo contro l'inesorabile espansione giapponese. \"Durante la guerra russo-giapponese, il \"pericolo giallo\" diventa una vera attualit\u00e0, e si sarebbero trovati non pochi autori in simpatia con la Russia, o solamente attendisti, che vi avessero speso almeno qualche riga, quando non sono capitoli interi.\"\nInfluenza culturale nelle opere di fantasia.\nIl pericolo giallo \u00e8 stato un tema comune nelle opere di fantasia della letteratura popolare a partire dal primo Novecento, riflettendo gli stereotipi di razzismo (sinofobia e sentimento antigiapponese), imperialismo e colonialismo presenti nelle varie epoche, attraverso la lente della paranoia occidentale. Numerose opere collocabili nel genere della fantapolitica descrivono una possibile invasione da parte dei popoli orientali, spesso sfruttando gli elementi offerti dalla cronaca.\nTra i primi esempi negli Stati Uniti di questo filone, ancora prima che assumesse il suo nome distintivo, vi sono il romanzo \"Last Days of the Republic\" (1880) di Pierton W. Dooner e \"The Battle of the Wabash: A Letter from the Invisible Police\" (ottobre 1880 in \"The Californian\") di Lorelle (uno pseudonimo), un racconto ambientato nel 2081; entrambi immaginano una sollevazione degli immigrati cinesi per assumere il controllo degli USA. Il filone fu comunque lanciato sulla stampa popolare dallo scrittore britannico M. P. Shiel nel 1898 con la serie di racconti \"The Yellow Danger\" (5 febbraio - 18 giugno 1898, col titolo \"The Empress of the Earth\") \"sfruttando i timori che le orde cinesi avrebbero potuto conquistare il mondo con la semplice forza dei numeri\". Un successivo contributo dello stesso scrittore al tema, \"The Dragon\" (1\u00ba gennaio-15 marzo 1913 su \"Red Magazine\" col titolo \"To Arms!\"; rivisto come \"The Yellow Peril\" nel 1929) appare meno razzista e pi\u00f9 fantascientifico.\n\u00c9mile Driant, un ufficiale e attivista politico francese, scrisse con lo pseudonimo di Capitano Danrit il romanzo fantapolitico \"L'Invasion jaune\" (\"l'invasione gialla\") nel 1905. La storia descrive l'attacco a sorpresa contro il mondo occidentale da parte di un gigantesco esercito sino-giapponese, segretamente equipaggiato con armi di fabbricazione americana e segretamente addestrato nel remoto entroterra cinese. Il piano \u00e8 ordito da un veterano giapponese della guerra russo-giapponese: uscito dal conflitto con un odio fanatico per gli occidentali, egli ha organizzato una societ\u00e0 segreta diffusa in tutto il mondo dal nome di \"Drago divorante\" al fine di distruggere la civilt\u00e0 occidentale.\nNel \"feuilleton\" proto-fantascientifico \"La Guerre infernale\", scritto da Pierre Giffard e illustrato da Albert Robida nel 1908, si immagina un conflitto mondiale che ha luogo nel 1937 in cui Giappone e Cina approfittano delle rivalit\u00e0 tra potenze europee per muovere alla conquista della Russia.\n\"La principessa delle rose\", un romanzo fantapolitico del 1911 scritto tre anni prima dall'italiano Luigi Motta, \u00e8 ambientato nel XXI secolo e descrive lo svolgimento di un conflitto combattuto con armi del futuro contro una confederazione asiatica nemica dell'Occidente.\nIl romanzo di J. Allan Dunn \"The Peril of the Pacific\", pubblicato a puntate nel 1916 sulla rivista pulp \"People's\", descrive un tentativo di invasione dell'occidente degli Stati Uniti da parte del Giappone. Il romanzo, ambientato nel 1920, narra di una alleanza tra immigrati giapponesi in America e la Marina giapponese. Esso riflette l'ansia del tempo sullo status degli immigrati giapponesi, il 90% dei quali vivevano in California, e che erano esenti da ogni legislazione anti-immigrazione in conformit\u00e0 con il Gentlemen's Agreement del 1907. Il romanzo implica che la lealt\u00e0 primaria degli immigrati giapponesi americani sia per la loro terra natale. \"The Yellow Menace\", un serial cinematografico del 1916 in sedici episodi prodotto da William Steiner, narra di un fanatico mongolo che trama per distruggere gli Stati Uniti.\nIl personaggio di Fu Manchu.\nTra le opere pi\u00f9 rappresentative del filone del \"pericolo giallo\" vi sono i romanzi di Fu Manchu, scritti da Sax Rohmer a partire dal 1912, dove una coppia di investigatori nella pi\u00f9 classica tradizione britannica, sir Denis Nayland Smith e il dottor Petrie di Scotland Yard, si battono contro le trame del Si-Fan, una societ\u00e0 segreta comandata dal perfido e spietato dottor Fu Manchu, un supercattivo scienziato pazzo. All'inizio, l'obiettivo del Si-Fan \u00e8 cacciare via gli europei dall'Asia; in seguito, il gruppo tenta di intervenire pi\u00f9 generalmente nella politica mondiale, al contempo finanziandosi attraverso il crimine organizzato. Si ritiene che il personaggio di Fu Manchu possa essere stato modellato su quello del dottor Yen How, antagonista della gi\u00e0 citata serie di racconti di M. P. Shiel, a sua volta ispirato alla figura storica del rivoluzionario cinese Sun Yat-sen (1866\u20131925). Com'era comune ai tempi, la descrizione di Fu Manchu \u00e8 condita di stereotipi razziali:\nTra i numerosi adattamenti cinematografici dei romanzi di Rohmer, realizzati a partire dal 1923, il pi\u00f9 celebre \u00e8 probabilmente \"La maschera di Fu Manchu\" (\"The Mask of Fu Manchu\", 1932), con Boris Karloff nel ruolo del titolo. Fu Manchu fu di poco anticipato dal diabolico giapponese dott. Tsarka in \"The Radium Terrors\" (gennaio-agosto 1911 in \"The Scrap Book\") di Albert Dorrington, e imitato in modo plateale dai personaggi titolari delle riviste pulp \"The Mysterious Wu Fang\" (1935) e \"Dr Yen Sin\" (1936). Un altro cattivo immaginario di etnia cinese \u00e8 Li Shoon, ideato negli stessi anni di Fu Manchu da H. Irving Hancock e pubblicato la prima volta nel 1916. Sulla scia di Fu Manchu si inserisce anche l'imperatore Ming lo spietato, arcinemico di Flash Gordon nelle strisce a fumetti (dal 1934) e quindi nel cinema, come pure il Dr. No, antagonista di James Bond nel romanzo \"Licenza di uccidere\" del 1958 di Ian Fleming e nel primo film dell'Agente 007 (1962).\nJack London.\nIl racconto fantapolitico di Jack London del 1914 \"Guerra alla Cina. L'inaudita invasione\" (\"The Unparalleled Invasion\"), presentato come un saggio storico che narra gli eventi tra il 1976 e il 1987, descrive una Cina con una popolazione sempre in crescita che assoggetta e colonizza le nazioni vicine, con l'intenzione finale di assumere il dominio di tutto il pianeta. Allora le nazioni occidentali aprono una guerra biologica e bombardano la Cina con decine delle pi\u00f9 contagiose malattie - tra cui vaiolo, febbre gialla, colera e peste nera - mentre i cinesi che cercano di fuggire vengono abbattuti da eserciti e flotte ammassati intorno alle loro frontiere terrestri e marittime e i sopravvissuti alla peste vengono invariabilmente messi a morte dalle spedizioni che entrano in Cina. Questo genocidio \u00e8 descritto in modo molto dettagliato, e nel libro non \u00e8 menzionata alcuna obiezione ad esso. La storia, in cui compaiono le espressioni \"vita gialla\" e \"plebaglia gialla\" (\"yellow populace\"), si conclude con \"il risanamento della Cina\" e la sua ricolonizzazione da parte degli occidentali, \"il programma americano democratico\", come scrive London.\nH. P. Lovecraft.\nH. P. Lovecraft provava una paura costante che la cultura asiatica avrebbe inghiottito il mondo, come si nota da diverse lettere e scritti, e alcuni dei suoi racconti lo riflettono: come \"L'orrore a Red Hook\" (\"The Horror At Red Hook\", 1927), dove \"immigrati dagli occhi a mandorla praticano riti innominabili in onore degli dei pagani alla luce della Luna\", e \"Lui\" (\"He\", 1925), dove al protagonista viene dato un assaggio del futuro: gli \"uomini gialli\" hanno conquistato il mondo, e ora ballano ai loro tamburi sulle rovine dell'uomo bianco:\nLovecraft \u00e8 noto anche per aver espresso posizioni razziste, specialmente nel proprio epistolario; tra vari scritti e lettere, troviamo sfoghi violenti contro gli asiatici, come quando, dopo una visita nel 1922, parlava della Chinatown di New York come di \"\u00abun immondezzaio\u00bb\" pieno di \"\u00absuini dai formicolanti movimenti istintuali che nemmeno un biologo di rango sarebbe in grado di prevedere... un guazzabuglio bastardo di carni meticce in stufa senza intelletto, repellenti all'occhio, al naso e all'immaginazione... possa Dio spedirci una misericordiosa ventata di cianogeno che asfissi quell'aborto gigante e ripulisca quel posto ponendo fine alle sue pene\u00bb\".\nAltri scrittori.\nNel romanzo \"Poirot e i quattro\" (\"The Big Four\", 1927) di Agatha Christie, l'investigatore Hercule Poirot affronta un'organizzazione capeggiata dalle quattro maggiori menti criminali mondiali, guidata da un diabolico ed enigmatico mandarino cinese, che intende impadronirsi del mondo servendosi di potentissimi mezzi di distruzione. Il romanzo breve \"Armageddon 2419 AD\" di Philip Francis Nowlan, pubblicato per la prima volta nell'agosto 1928 e che costituisce l'inizio della serie popolare di lunga durata di Buck Rogers, raffigurava una futura America occupata e colonizzata da crudeli invasori provenienti dalla Cina, che l'eroe e i suoi amici procedono a combattere e uccidere in massa.\nL'autore di \"pulp\" Arthur J. Burks scrisse una serie di undici racconti \"All Detective Magazine\" (1933\u201334) con protagonista il detective Dorus Noel in lotta contro una variet\u00e0 di sinistri operatori nella Chinatown di Manhattan. Il romanzo \"Sesta colonna\" (\"Sixth Column\", 1941) dello scrittore di fantascienza Robert A. Heinlein raffigura la resistenza americana a un'invasione da parte di un \"impero PanAsiatico palesemente razzista e crudele al genocidio\".\nLa storia a fumetti \"Il segreto dell'Espadon\" (\"Le secret de l'Espadon\", 1946), primo racconto dedicato alle avventure di Blake e Mortimer scritto da Edgar P. Jacobs, \u00e8 incentrato sulla minaccia di un \"misterioso \u00abImpero Giallo\u00bb nel cuore dell'Asia\" (che ricorda sia l'Impero giapponese sia la Cina comunista), il quale bombarda le principali capitali europee (inclusa Mosca), dando inizio a una guerra lampo per il dominio del mondo.\nLo scrittore italiano Giovanni Papini nel suo romanzo \"Il libro nero - Nuovo diario di Gog\" (1951) dedica al tema un capitolo intitolato \"Visita a Lin Youtang (o del pericolo giallo)\", con un'intervista immaginaria a Lin Yutang.\n\"Pericolo Giallo\" \u00e8 il titolo un libro di Wang Lixiong, scritto sotto lo pseudonimo di Bao Mi, su una guerra civile nella Repubblica popolare cinese che diventa scambio nucleare e sommerge ben presto il mondo, causando la terza guerra mondiale. Wang Lixiong \u00e8 stato un attivista e dissidente politico cinese; le sue pubblicazione seguono le proteste di piazza Tiananmen del 1989 e divenne popolare grazie a copie pirata distribuite in tutta la Cina, anche quando il libro venne vietato dal Partito Comunista Cinese. \"Yellow Peril\" \u00e8 anche una canzone scritta e interpretata dai fondatori degli Steely Dan Donald Fagen e Walter Becker, prima del primo album come Steely Dan."}
{"id": "4718887", "revid": "1573940", "url": "https://it.wikipedia.org/wiki?curid=4718887", "title": "Paracheilinus", "text": "Paracheilinus \u00e8 un genere di pesci di acqua salata appartenenti alla famiglia Labridae. \nHabitat e Distribuzione.\nProvengono dalle barriere coralline dell'oceano Indiano e dell'oceano Pacifico. Alcuni hanno areali abbastanza ristretti, come \"P. attenuatus\", trovato soltanto alle Seychelles, mentre altri, come \"P. filamentosus\", sono diffusi nelle zone tropicali di entrambi gli oceani.\nTassonomia.\nQuesto genere comprende 19 specie:\nConservazione.\nNessuna delle specie di \"Paracheilinus\" \u00e8 classificata come a rischio nella lista rossa IUCN; per\u00f2 \"P. carpenteri\" \u00e8 stato segnalato come \"dati insufficienti\" (DD) perch\u00e9 nonostante non vi siano particolari minacce a parte a volte la pesca per l'acquariofilia \u00e8 considerata una specie rara."}
{"id": "4718901", "revid": "729019", "url": "https://it.wikipedia.org/wiki?curid=4718901", "title": "Stazione di Nakanoshima (Kanagawa)", "text": "La \u00e8 una stazione ferroviaria situata nel quartiere di Tama-ku della citt\u00e0 di Kawasaki, nella prefettura di Kanagawa in Giappone che serve la linea Nambu della JR East.\nStruttura.\nLa stazione \u00e8 realizzata in superficie con due marciapiedi laterali e due binari passanti. Sono presenti ascensori, servizi igienici e tornelli automatici con supporto alla biglietteria elettronica Suica."}
{"id": "4718907", "revid": "287204", "url": "https://it.wikipedia.org/wiki?curid=4718907", "title": "William Greenwell", "text": "Biografia.\nWilliam Greenwell \u00e8 nato in una propriet\u00e0 nota come Greenwell Ford vicino Lanchester, nella countea di Durham in Inghilterra. Era il figlio maggiore di William Thomas Greenwell (1777\u20131856) e di Dorothy Smales.\nAveva tre fratelli pi\u00f9 giovani Francis, Alan e Henry Nicholas Greenwell, e una sorella Dorothy (1821\u20131882) che pubblic\u00f2 poesie sotto il nome di Dora Greenwell.\nDopo una formazione iniziale con il Rev. George Newby, frequent\u00f2 la Durham School. Uno dei suoi compagni di studi era Henry Baker Tristram. Si iscrisse all'University College, Durham (Universit\u00e0 di Durham) nell'ottobre del 1836 e ottenne il suo BA nel giugno del 1839. Inizi\u00f2 il tirocinio per diventare barrister al Middle Temple, ma non gli piacque Londra cos\u00ec torn\u00f2 a Durham nel 1841 per studiare teologia. Ottenne il Master of Arts nel 1843; fu ordinato diacono dal vescovo Edward Maltby il 30 giugno 1844 e sacerdote il 28 giugno 1846. Fu bursar all'University College di Durham dal 1844 al 1847.\nLe propriet\u00e0 della famiglia comprendevano il sito dell'antico forte romano di Longovicium. Da ragazzi lui e il fratello Frank avrebbero voluto scavare la terra che copriva l'accampamento, il che lo indusse a interessarsi di archeologia. \u00c8 stato uno dei fondatori del Tyneside Naturalists' Field Club nel 1846 e in seguito nello stesso anno viaggi\u00f2 in Germania e Italia. Nel 1852 divenne responsabile della Neville Hall a Newcastle upon Tyne. Nell'agosto del 1852 present\u00f2 una pubblicazione all'Archaeological Institute di Newcastle. Nel marzo 1864 scav\u00f2 quattordici tumuli al sito di Danes Graves (un sito all'interno della cultura di Arras, della et\u00e0 del ferro in Gran Bretagna) e fu in seguito criticato dell'ex-parlamentare e sheriff William Harrison-Broadley per la sua scarsa tecnica di scavo. Greenwell in seguito intraprese un scavo su larga scala di 53 tumuli a Danes Graves accanto a John Robert Mortimer nel periodo 1897-98.\nGreenwell fu nominato canonico alla Cattedrale di Durham dal 1854 alla sua porte, cos\u00ec che era spesso conosciuto come Canonico Greenwell.\nFu anche designato bibliotecario di Durham dal 1862. Nel 1868 fu eletto alla Society of Antiquaries of London.\nGreenwell \u00e8 conosciuto per il suo lavoro sulle Grimes Graves accanto ai suoi trattati sulla monetazione in elettro di Cizico.\nNel 1898 la Numismatic Society gli confer\u00ec la propria medaglia.\n\u00c8 noto come creatore della \"Greenwell's Glory\", usata nella pesca con la mosca.\nLe sue capacit\u00e0 di pescatore e cacciatore si svilupparono nella prima fanciullezza sul River Browney.\nUno dei suoi allievi fu Augustus Pitt Rivers."}
{"id": "4718910", "revid": "729019", "url": "https://it.wikipedia.org/wiki?curid=4718910", "title": "Stazione di Inadazutsumi", "text": "La \u00e8 una stazione ferroviaria situata nel quartiere di Tama-ku della citt\u00e0 di Kawasaki, nella prefettura di Kanagawa in Giappone che serve la linea Nambu della JR East.\nStruttura.\nLa stazione \u00e8 realizzata in superficie con due marciapiedi laterali e due binari passanti. Sono presenti ascensori, servizi igienici e tornelli automatici con supporto alla biglietteria elettronica Suica.\nProgetti in corso.\nA partire dal 2014 inizieranno i lavori di rifacimento parziale della stazione. Il fabbricato viaggiatori sar\u00e0 realizzato ex novo e posto sopra il piano del ferro, e verr\u00e0 creata una nuova uscita sul lato sud, chiudendo alcuni passaggi a livello attualmente presenti."}
{"id": "4718912", "revid": "599013", "url": "https://it.wikipedia.org/wiki?curid=4718912", "title": "Martina Cortesi", "text": "Carriera.\nDopo 8 stagioni alla Torres dove conquista vari titoli, passa al Como 2000 dove resta un solo anno.\nNel 2013 firma per l'Inter, dove rimarr\u00e0 una sola stagione per tornare al Como 2000 dal Campionato 2014-2015."}
{"id": "4718923", "revid": "729019", "url": "https://it.wikipedia.org/wiki?curid=4718923", "title": "Stazione di Yanokuchi", "text": "La \u00e8 una stazione ferroviaria della citt\u00e0 di Inagi, nell'area suburbana di Tokyo, in Giappone, che serve la linea Nambu della JR East.\nStruttura.\nLa stazione \u00e8 realizzata in viadotto con un marciapiede a isola centrale e due binari passanti. Sono presenti ascensori, servizi igienici e tornelli automatici con supporto alla biglietteria elettronica Suica."}
{"id": "4718925", "revid": "84565217", "url": "https://it.wikipedia.org/wiki?curid=4718925", "title": "Rider\u00e0/Il mio amore con Giulia", "text": "Rider\u00e0 \u00e8 un brano musicale composto da Ralph Bernet e Danyel G\u00e9rard e portata al successo in Francia da Herv\u00e9 Vilard.\nIl brano viene presentato da Little Tony al Cantagiro del 1966, con testo italiano di Mogol: la canzone non vinse quell'edizione ma vendette un milione di copie.\nDalla canzone venne tratto un film musicale intitolato \"Rider\u00e0 (Cuore matto)\" nel 1967; nel cast erano presenti lo stesso Little Tony, Marisa Solinas e Raimondo Vianello \nIl brano \u00e8 presente anche nell'album Rider\u00e0 (album).\nIl lato B del 45 giri contiene il brano Il mio amore con Giulia.\nTracce.\nLato A\nLato B"}
{"id": "4718927", "revid": "39900", "url": "https://it.wikipedia.org/wiki?curid=4718927", "title": "Regno Unito ai XXII Giochi olimpici invernali", "text": ""}
{"id": "4718929", "revid": "1784492", "url": "https://it.wikipedia.org/wiki?curid=4718929", "title": "Veszpr\u00e9m Ar\u00e9na", "text": "La Veszpr\u00e9m Ar\u00e9na \u00e8 un palazzetto dello sport situato a Veszpr\u00e9m, in Ungheria.\nOspita gli incontri casalinghi della locale squadra di pallamano, il KC Veszpr\u00e9m, gi\u00e0 vincitore di pi\u00f9 scudetti ed attualmente militante nella massima serie ungherese.\nIl palasport apr\u00ec ufficialmente i battenti nel 2008.\nLa sua propriet\u00e0 appartiene al comune di Veszpr\u00e9m."}
{"id": "4718933", "revid": "729019", "url": "https://it.wikipedia.org/wiki?curid=4718933", "title": "Stazione di Inagi-Naganuma", "text": "La \u00e8 una stazione ferroviaria della citt\u00e0 di Inagi, nell'area suburbana di Tokyo, in Giappone, che serve la linea Nambu della JR East.\nStruttura.\nLa stazione, originariamente in superficie, sta venendo gradualmente portata in viadotto, e al momento dispone di un binario in superficie con un marciapiede laterale, e due in viadotto con un marciapiede a isola centrale. Il termine dei lavori per lo spostamento totale dei binari sul viadotto sono al momento fissati a fine 2013. Sono presenti ascensori, servizi igienici e tornelli automatici con supporto alla biglietteria elettronica Suica, e una biglietteria presenziata."}
{"id": "4718938", "revid": "82723250", "url": "https://it.wikipedia.org/wiki?curid=4718938", "title": "Nexus of contracts", "text": "La teoria del \"nexus of contracts\" \u00e8 una dottrina sviluppatasi nell'ambito dell'analisi economica del diritto, secondo cui la societ\u00e0 sarebbe riconducibile ad una rete (\"nexus\") di accordi tra privati (quindi di \"contracts\").\nQuesta teoria \u00e8 stata elaborata a partire dagli anni Settanta da autorevoli studiosi (Alchian, Demsetz, Michael Jensen, William Meckling, Frank Easterbrook e Daniel Fischel), ma \u00e8 contenuta \"in nuce\" gi\u00e0 in uno scritto del 1937 di Ronald Coase, uno dei padri della \"law and economics\".\nArgomentazioni.\nI sostenitori di questa teoria fanno notare che la societ\u00e0 pone in essere transazioni contrattuali nell'ambito della stessa organizzazione dell'impresa analogamente a quanto fa sul mercato: nel secondo caso scambia ad esempio con il cliente il prodotto finito, nel primo invece scambia un rapporto coordinato tra fattori di produzione, coinvolgendo amministratori, lavoratori, creditori. Pertanto le societ\u00e0 possono essere considerate come un complesso di relazioni economicamente rilevanti (Easterbrook e Fischel, 1991), o \"un sistema di relazioni che nascono quando la destinazione delle risorse dipende da un imprenditore\" (Coase 1937).\nIl pi\u00f9 importante di questi accordi sarebbe quello tra amministratori e soci, che \u00e8 contenuto nello statuto della societ\u00e0. \nSulla base di questa dottrina del \"nexus of contracts\" viene avallata la convinzione neocontrattualista della Scuola di Chicago, secondo cui l'intervento del legislatore in economia deve essere limitato al minimo indispensabile derivante da vuoti o omissioni, perch\u00e9 per il resto \u00e8 sufficiente l'autonomia privata delle parti, che si suppongo razionali e interessate a garantire gli interessi di tutti gli \"stakeholder\" (soggetti interessati all'andamento della societ\u00e0). \nCritiche.\n\u00c8 stato tuttavia notato che non tutti i rapporti che fanno capo ad una societ\u00e0 possono essere riconducibili ad accordi: ad esempio quello con i creditori involontari, o i rapporti interni tra soci di maggioranza e di minoranza. \nInoltre la teoria neocontrattualista su cui si fonda il \"nexus of contracts\" non contribuisce a spiegare le cause dei frequenti fallimenti del mercato, il verificarsi dei quali dimostra che l'autonomia privata non \u00e8 sufficiente a garantire l'efficienza, ma \u00e8 necessario un parallelo intervento pubblico, fatto di norme imperative (Eisenberg 1989)."}
{"id": "4718940", "revid": "690118", "url": "https://it.wikipedia.org/wiki?curid=4718940", "title": "84\u00ba Reggimento &quot;Venezia&quot;", "text": ""}
{"id": "4718945", "revid": "884077", "url": "https://it.wikipedia.org/wiki?curid=4718945", "title": "Griffons", "text": "I Griffons sono una squadra provinciale sudafricana di rugby a 15 che partecipa annualmente alla Currie Cup e al Rugby Challenge. Essi rappresentano una porzione della parte orientale della provincia di Free State e disputano le proprie gare interne al North West Stadium di Welkom, citt\u00e0 sede della Griffons Rugby Union.\nStoria.\nLa squadra venne fondata nel 1968 per iniziativa dell'allora presidente della Federazione sudafricana di rugby Danie Craven, nel tentativo di espandere il gioco del rugby all'interno delle aree rurali del Sudafrica. In origine la squadra era chiamata Northern Free State, assunse la denominazione attuale a partire dal 1999."}
{"id": "4718948", "revid": "92723", "url": "https://it.wikipedia.org/wiki?curid=4718948", "title": "Sinagoga grande di Luc'k", "text": "La sinagoga grande di Luc'k, costruita nel 1626-1629 sul modello della sinagoga della Rosa d'Oro di Leopoli, \u00e8 uno degli esempi pi\u00f9 significativi di sinagoga-fortezza oggi esistenti nella regione. Si trova a Luc'k, in Ucraina. Danneggiata dagli eventi bellici della seconda guerra mondiale, nel periodo sovietico fu trasformata in palestra e sede di un'associazione sportiva, destinazione che conserva tuttora.\nStoria e descrizione.\nA Luc'k (in Polonia fino al 1795; quindi in Russia fino al 1919; di nuovo in Polonia fino al 1939, e oggi in Ucraina) esisteva una delle maggiori comunit\u00e0 ebraiche della regione.\nLa sinagoga grande fu costruita negli anni 1626-29, forse sulle rovine di una precedente sinagoga in muratura distrutta dall'invasione dei Tartari nel 1617. Il re Sigismondo III di Polonia ne ordin\u00f2 la ricostruzione facendone parte del sistema difensivo della citt\u00e0, come gi\u00e0 avvenuto nel caso della sinagoga della Rosa d'Oro di Leopoli, al cui modello la sinagoga grande di Luc'k si ispir\u00f2 direttamente. Da qui la forma di sinagoga-fortezza assunta dal corpo centrale dell'edificio, dalle dimensioni di un cubo, con spesse e alte mura, feritoie alle pareti e la possibilit\u00e0, in caso di necessit\u00e0, di collocare l'artiglieria sul tetto. La funzione militare \u00e8 accentuata dalla presenza di un torrione quadrato a rafforzare uno degli angoli della struttura. Le esigenze difensive fecero superare anche le obiezione del vicino monastero domenicano, circa l'imponenza e la visibilit\u00e0 assunta dalla costruzione.\nAll'interno, secondo uno schema tipico delle sinagoghe della regione, la sala di preghiera aveva quattro colonne centrali che delimitavano l'area del podio e sorreggevano i soffitti a volta. L'arca santa era collocata sulla parete orientale in una nicchia decorata con stucchi.\nL'importanza militare dell'edificio fu subito messa alla prova nel 1648, quando esso contribu\u00ec efficacemente alla difesa della citt\u00e0 da un attacco dei cosacchi.\nIl numero di ebrei residenti a Luc'k \u00e8 costantemente aumentato. Dai circa 525 ebrei del 1648 si arriva a 1331 gi\u00e0 nella seconda met\u00e0 del XVIII secolo. Ci\u00f2 port\u00f2 ad alcuni lavori di ampliamento dell'edificio per ricavarne ambienti per la scuola e il matroneo.\nNel 1869, la sinagoga fu danneggiata da un incendio. Il restauro si concluse solo nel 1886.\nLa sinagoga sub\u00ec alcuni danni anche in occasione della prima guerra mondiale ma essi furono riparati nel 1936.\nDurante l'Olocausto l'intera popolazione ebraica della citt\u00e0 (17.000 persone) fu sterminata nel Massacro di Gurka Po\u0142onka.\nLa sinagoga grande fu vandalizzata e danneggiata dagli eventi bellici, ma l'edificio sopravvisse.\nLe ristrutturazioni del dopoguerra portarono completa alla distruzione della struttura interna, con la demolizione della sala di preghiera e la sua trasformazione in palestra. Gli esterni furono preservati e in parte ricostruiti.\nAncor oggi la sinagoga \u00e8 sede di un circolo sportivo. Dal 30 maggio 1995 una lapide commemorativa, collocata sulla parete esterna dell'edificio, ne ricorda l'uso sinagogale."}
{"id": "4718949", "revid": "84301639", "url": "https://it.wikipedia.org/wiki?curid=4718949", "title": "Caio di Nicomedia", "text": ""}
{"id": "4718950", "revid": "123432541", "url": "https://it.wikipedia.org/wiki?curid=4718950", "title": "Martiri polacchi della seconda guerra mondiale", "text": "I martiri polacchi della seconda guerra mondiale sono un gruppo di 108 tra ecclesiastici, religiosi e laici vittime delle persecuzioni contro la Chiesa cattolica in Polonia da parte delle truppe di occupazione tedesche negli anni tra il 1939 e il 1945.\nSono stati proclamati beati da papa Giovanni Paolo II il 13 giugno 1999 a Varsavia. Il gruppo non comprende tutti i cattolici polacchi vittime del nazismo. \nElenco dei martiri.\nIl gruppo comprende: 3 vescovi, 52 sacerdoti e 3 seminaristi appartenenti al clero secolare; 26 sacerdoti professi, 7 fratelli professi, 8 religiose e 9 laici.\nAntoni Julian Nowowiejski, vescovo di P\u0142ock, \u00e8 ritenuto il capofila dei martiri."}
{"id": "4718951", "revid": "729019", "url": "https://it.wikipedia.org/wiki?curid=4718951", "title": "Corea del Sud ai XXII Giochi olimpici invernali", "text": "La Corea del Sud parteciper\u00e0 ai XXII Giochi olimpici invernali che si svolgeranno dal 7 al 23 febbraio a So\u010di in Russia.\nBiathlon.\nLa Corea del Sud dopo la stagione del 2012 e del 2013 ha diritto di schierare 2 atleti:\nBob.\nLa Corea del Sud ha qualificato nel bob due equipaggi nelle discipline maschili e uno in quella femminile, per un totale di dieci atleti, di cui otto uomini e due donne.\nCurling.\nDopo i Mondiali del 2012 e 2013 la nazionale della Corea del Sud si \u00e8 qualificata al torneo femminile.\nPattinaggio di figura.\nLa Corea del Sud dopo la stagione del 2012 e del 2013 ha diritto di schierare 3 atleti:\nSkeleton.\nLa Corea del Sud ha qualificato nello skeleton due atleti, entrambi uomini.\nSlittino.\nLa Corea del Sud ha qualificato nello slittino un totale di quattro atleti, tre uomini e una donna."}
{"id": "4718953", "revid": "282094", "url": "https://it.wikipedia.org/wiki?curid=4718953", "title": "San Salvatore (Francia)", "text": ""}
{"id": "4718958", "revid": "297745", "url": "https://it.wikipedia.org/wiki?curid=4718958", "title": "Giambattista Langetti", "text": ""}
{"id": "4718959", "revid": "15756", "url": "https://it.wikipedia.org/wiki?curid=4718959", "title": "Nazione Osage", "text": "La Nazione Osage, detti anche brevemente Osage, sono un popolo di nativi americani di lingua siouan residenti nella regione delle Grandi Pianure. Le prime notizie storiche sugli Osage sono del 1673, quando l'esploratore francese Jacques Marquette li colloc\u00f2 lungo il fiume Osage nell'attuale Missouri. Tra il XVIII ed il XIX secolo essi entrarono in conflitto con molte delle popolazioni indiane delle grandi pianure e si affermarono come nazione dominante in una vasta area fra i fiumi Missouri e Red River. La Nazione Osage \u00e8 una trib\u00f9 federalmente riconosciuta negli Stati Uniti. Attualmente la maggior parte degli Osage vive nella Riserva Osage che corrisponde alla Contea di Osage nello stato dell'Oklahoma.\nEtimologia.\nI membri Nazione Osage erano originariamente conosciuti come \"Ni-U-Kon-Ska\", che significa \"figli (o gente) delle acque di mezzo\".\nNel seguito, quando nel XVII secolo incontrarono i primi esploratori francesi, essi si riferirono a se stessi con il nome \"Wah-Za-Zhi\" (o \"Wazhazhe\"). Questo era in effetti il nome di una delle suddivisioni degli Osage, che i francesi attribuirono all'intera popolazione e che tradussero in \"Ouazhigi\" (o \"Ouazhagi\") poi anglicizzato in Osage.\nStoria.\nOrigini.\nGli Osage sono strettamente correlati con le altre trib\u00f9 del ramo Dhegiha delle lingue siouan che comprende, oltre a loro, i Kansa, Ponca, Omaha, e Quapaw.\nSecondo la mitologia Osage, comune anche ad altri popoli del gruppo Dhegihan, essi derivano da una stirpe discesa dal cielo, chiamata \"Ni-U-Kon-Ska\", che si era stabilita sulla terra in un luogo a oriente che alcuni studiosi interpretano come le foreste lungo il fiume Ohio. La migrazione ed il suo periodo storico non sono stati tuttora verificati in quanto non sono stati identificati siti Osage appartenenti al periodo preistorico e protostorico. Peraltro anche nei siti Osage del periodo storico gli oggetti rinvenuti sono per lo pi\u00f9 di origine europea e pertanto i reperti del periodo antecedente ai contatti con gli europei sono molto limitati. Nei siti pi\u00f9 antichi le ceramiche ed altri manufatti presentano dei caratteri di somiglianza con quelli tipici della civilt\u00e0 Oneota che possono suggerire una origine pi\u00f9 settentrionale degli Osage.\nAttualmente si ritiene che gli Osage siano effettivamente discendenti dei gruppi preistorici che occupavano il margine settentrionale dell'altopiano d'Ozark e che erano culturalmente affini ai popoli della cultura del Mississippi. Probabilmente questi gruppi erano poi stati sospinti da trib\u00f9 ostili verso la valle del fiume Osage dove i primi esploratori francesi li avevano incontrati nel 1673.\nDal 1673 al 1763.\nAl tempo dei primi contatti con gli europei gli Osage erano una tipica trib\u00f9 della prateria. Essi vivevano in villaggi stabili e la loro economia era basata su un mix di agricoltura e caccia-raccolta. Dopo questi contatti gli Osage cominciarono a cambiare il loro stile di vita. Nel 1680 acquistarono i primi cavalli ed iniziarono a commerciare con i francesi, dai quali acquistarono anche asce e coltelli in metallo ed armi da fuoco. Ben presto il commercio, in particolare di cavalli, pelli e schiavi indiani, divenne una delle principali attivit\u00e0 degli Osage. Questo port\u00f2 gli Osage a diventare aggressivi verso i loro vicini Pawnee e Wichita che, scarsamente armati, divennero le loro vittime preferite per le razzie di cavalli e schiavi.\nAgli inizi del '700, con l'intensificarsi degli scambi commerciali, anche gli scontri con le popolazioni Caddo della regione si fecero pi\u00f9 intense. A causa di ci\u00f2, tra il 1730 ed il 1750, molti gruppo Caddo fuggirono a sud del Red River per poter vivere in maggiore sicurezza e commerciare con i francesi.\nNel 1760 gli Osage erano divisi in tre gruppi principali, detti anche bande: \"Grand (o Great, o Big) Osage\", \"Little Osage\" e \"Arkansas Osage\" o \"Arkansas Band\". I Big Osage vivevano lungo l'Osage River, i Little Osage vivevano lungo il Missouri e gli Arkansas Band si erano spostati pi\u00f9 a sud, nella regione lungo il fiume Arkansas detta \"Three Forks.\"\nDal 1763 al 1803.\nCon i trattati di Fontainebleau (1762) e Parigi (1763) la Francia perdette il territorio della Louisiana, di cui le aree ove operavano gli Osage facevano parte, che pass\u00f2 sotto il controllo della Spagna. Questa nuova situazione ebbe ripercussioni sulla vita degli Osage e sulle loro attivit\u00e0 commerciali. La Spagna infatti aveva abolito la schiavit\u00f9 delle popolazioni indigene (leggi del 1542) ed era fortemente contraria al commercio di armi da fuoco con le trib\u00f9 indiane. La principale attivit\u00e0 degli Osage divenne pertanto il commercio di pelli e pellicce. Essi ripresero quindi la loro espansione territoriale a spese delle popolazioni Caddo nella valle del fiume Arkansas che furono quindi costrette a fuggire verso sud. Dopo il 1770 gli Osage avevano conquistato il controllo dell'Altopiano di Ozark e della valle dell'Arkansas ed avevano quindi libero accesso alle pianure a ovest dell'Arkansas. Essi diedero quindi luogo ad un nuovo stile di vita, mantenendo i loro villaggi stabili in cui coltivavano mais, fagioli e zucche, ma spostandosi due volte l'anno nelle pianure a ovest dell'Arkansas per cacciare i bisonti da cui estraevano pellami, grasso e carne per il loro sostentamento. In inverno tornavano nei loro territori a est ed a sud per cacciare e posizionare trappole per la cattura di castori, lontre, orsi, cervi ed altri animali le cui pelli erano diventate il loro principale bene di commercio.\nI rapporti con gli spagnoli non furono esenti da problemi. Infatti gli Osage, diventati sempre pi\u00f9 sfrontati, estesero le loro scorribande anche nei confronti di commercianti e cacciatori francesi e spagnoli che operavano in quello che essi consideravano un loro territorio esclusivo. Per contro gli spagnoli volevano essere liberi di commerciare senza dover necessariamente passare tramite gli Osage. Tra il 1790 ed il 1792 gli spagnoli tentarono delle azioni militari contro gli Osage impiegando trib\u00f9 indiane ostili costituite per lo pi\u00f9 da gruppi di lingua algonchina. Visto che queste azioni non avevano portato a nulla, gli spagnoli tentarono la carta del ricatto economico. Nel 1792, il nuovo Governatore spagnolo della Louisiana, il Barone de Carondelet, propose di attuare un embargo totale dei commerci con gli Osage. Anche questa soluzione non diede grandi risultati in quanto gli Osage continuarono a fare i loro affari depredando quanti attraversavano le loro terre.\nNel 1794 un commerciante francese di pellicce, Auguste Chouteau, propose al governatore Carondelet la costruzione di un posto di scambio commerciale da insediarsi all'interno del territorio Osage. Dopo alcune difficolt\u00e0 iniziali il governatore diede il suo consenso e nel 1795 venne costruito un forte lungo il fiume Osage che venne chiamato Fort Carondelet in onore del governatore spagnolo. Dopo la costruzione del forte, l'influenza di Auguste Chouteau presso gli Osage crebbe enormemente e questi, insieme al fratellastro Pierre, pot\u00e9 godere di una situazione di sostanziale monopolio nel commercio delle pellicce con gli Osage.\nVerso la fine del XVIII secolo gli Osage cominciarono a sentire la pressione da parte delle trib\u00f9 di lingua algonchina che si trovavano sul loro confine orientale. I vari Sauk, Fox, Kickapoo, Delaware, Ottawa, Potawatomi e Shawnee dalle loro terre della valle dei fiumi Ohio e alto Mississippi sconfinavano sempre pi\u00f9 frequentemente nei territori di caccia degli Osage.\nDal 1803 al 1870.\nI problemi degli Osage con le altre trib\u00f9 native vennero aggravandosi dopo il 1803 con il passaggio della Louisiana sotto il controllo degli Stati Uniti in quanto questi, per fare spazio ai loro insediamenti, spingevano per il reinsediamento delle trib\u00f9 orientali nelle terre a ovest del Mississippi.\nPertanto anche le aggressive trib\u00f9 del sud-est, quali Chickasaw, Choctaw e Cherokee, attraversarono il Mississippi per cacciare e razziare nelle foreste di Ozark.\nUno dei gruppi pi\u00f9 forti con i quali gli Osage vennero a trovarsi in competizione per il controllo del territorio furono appunto i Cherokee. I Cherokee, originari del sud-est degli Stati Uniti (in particolare Georgia, Carolina del Nord, Carolina del Sud e Tennessee) apparvero nelle foreste intorno al fiume Arkansas agli inizi del 1786. Spinti dalle condizioni difficili che si andavano creando nei loro territori a est, sempre pi\u00f9 famiglie presero a spostarsi verso ovest. Nel 1806 vi erano circa 600 Cherokee che risiedevano permanentemente nella zona fra i fiumi Saint Francis e White River . Gli scontri con gli Osage divennero pertanto sempre pi\u00f9 aspri, non solo per la competizione sui territori di caccia, ma anche per le notevoli differenze culturali fra i due popoli. Infatti, mentre gli Osage accettavano forme di compensazione economica in risarcimento di loro guerrieri uccisi, questo dai Cherokee non era previsto e quindi anche una singola uccisione doveva essere sanata con una \"vendetta di sangue\", generando quindi potenzialmente una guerra infinita.\nNel 1804, il presidente Thomas Jefferson aveva nominato Pierre Chouteau agente per gli affari indiani ad ovest del fiume Mississippi. Jefferson era favorevole ad una politica di rimozione degli indiani dai loro territori a est per far posto agli insediamenti dei coloni americani che sempre pi\u00f9 premevano verso ovest. Egli vedeva pertanto con preoccupazione la forte presenza degli Osage nei territori immediatamente a ovest del Missouri in quanto questi costituivano un ostacolo per lo spostamento in tali territori delle trib\u00f9 a est ed in particolare dei Cherokee che Jefferson si era impegnato a rimuovere dalla Georgia, in base ad un patto stipulato nel 1802 con i governanti di tale stato.\nNel 1808 la situazione nei territori controllati dagli Osage era diventata cos\u00ec grave che il governatore del Territorio della Louisiana Meriwether Lewis, dopo essersi consultato con il presidente Jefferson, chiese il supporto di Pierre Chouteau per fare un accordo con gli Osage per creare una zona franca fra questi ed i Cherokee. Il trattato venne stipulato presso Fort Clark il 10 novembre 1808. In base a questo trattato gli Osage rinunciavano, dietro pagamento di una ricompensa, ai loro territori negli attuali stati di Arkansas e Missouri. Il trattato stabiliva che il territorio ceduto dagli Osage agli Stati Uniti andava da Fort Clark a est fino al Mississippi ed a sud fino al fiume Arkansas ed a nord del Missouri. In realt\u00e0 questo trattato non venne firmato da tutti gli Osage. Infatti firmarono i rappresentanti dei gruppi Grand Osage e Little Osage, mentre Gra-mo'n (Arrow Going-Home), detto Claremore (o Clermont II) dagli Statunitensi, capo dell'Arkansas Band, non partecip\u00f2 ai negoziati. Un secondo trattato, avente le stesse clausole, fu negoziato dal governatore Lewis e firmato solo dalla Arkansas band il 31 agosto 1809 a St. Louis.\nDopo la firma dei due trattati suddetti gli scontri fra gli Osage ed i Cherokee e le altre popolazioni indiane che spingevano da est continuarono, anche perch\u00e9 molti Osage si rifiutavano di abbandonare i loro territori nelle terre cedute agli Stati Uniti.\nAlla fine della guerra anglo-americana del 1812 la situazione divenne viepi\u00f9 critica. Infatti gli insediamenti di coloni americani nel Middle West che erano stati ripetutamente bloccati e minacciati dalle incursioni indiane prima del 1812, ripresero ora con maggiore intensit\u00e0 spingendo le trib\u00f9 indiane che risiedevano in tali zone sempre pi\u00f9 a ovest nel territorio di presenza degli Osage. Tra il 1816 ed il 1817 William Clark riporta la presenza in detti territori di 1.200-1.300 Shawnee, 6.000 Cherokee, 600 Delaware e 200 Piankashaw, conto una presenza Osage di 6.000 persone nel 1817. Gli Osage vedevano con grande preoccupazione crescere questa invasione e assistevano all'impoverimento dei loro territori di caccia. Gli scontri fra Osage e Cherokee divennero quindi sempre pi\u00f9 aspri ed alcuni tentativi di trovare un accordo fra le due nazioni, effettuati nel 1816 con la mediazione dell'agente indiano dei Cherokee, William Lovely, non portarono a risultati concreti.\nNell'ottobre del 1817 una banda di circa 500 Cherokee, insieme ad altri loro alleati, fra cui Choctaw e Chickasaw, attaccarono il villaggio degli Arkansas Osage di Pasona presso il fiume Verdigris. Approfittando del fatto che tutti i guerrieri erano lontani per la caccia, ed il villaggio era difeso solo da vecchi, donne e bambini, gli assalitori ebbe facile ragione dei difensori e razziarono il villaggio distruggendo tutto quello che non potevano portare via. Nella battaglia, nota come Massacro di Claremore Mound, furono uccisi 38 Osage e presi circa 100 prigionieri. Gli Osage erano intenzionati ad effettuare una rappresaglia, ma furono convinti dai rappresentanti degli Stati Uniti a rinunciare. D'altra parte essi dipendevano dagli americani per i rifornimenti di armi e per i loro commerci, ed erano forzati a mantenere buoni rapporti con gli Stati Uniti. Questi a loro volta per evitare una escalation, nel dicembre dello stesso anno iniziarono la costruzione di un forte, che venne chiamato Fort Smith lungo la riva sud del fiume Arkansas.\nNell'estate del 1818 il governatore Lewis invit\u00f2 i capi degli Osage a St. Louis per trattare un nuovo accordo. L'accordo, noto come \"Trattato di St. Louis\" fu firmato il 25 settembre 1818. In base al trattato gli Osage cedettero agli Stati Uniti il territorio che iniziava presso il fiume Arkansas e terminava al fiume Verdigris. Non \u00e8 chiaro se tutti i leader degli Arkansas Osage parteciparono a questo trattato. Il pi\u00f9 influente di essi, Claremore II (detto anche Clermont II) potrebbe aver partecipato ai colloqui, ma non firm\u00f2 il trattato. Successivamente alla firma del trattato gli Osage concordarono anche che i Cherokee avrebbero restituito loro i circa 100 prigionieri presi in occasione del Massacro di Claremore Mound. In realt\u00e0 i prigionieri non vennero mai restituiti del tutto e solo, oltre un anno dopo, poche persone vennero riconsegnate agli Osage.\nNel 1824 l'esercito americano costru\u00ec Fort Gibson lungo il Grand River, presso la confluenza con l'Arkansas, allo scopo di gestire e calmierare le ostilit\u00e0 fra gli Osage ed i loro vicini.\nIl 2 giugno 1825 venne firmato un ulteriore trattato con il quale gli Osage cedevano vari territori nella parte interna e ovest dello Stato del Missouri e del Territorio dell'Arkansas, le terre situate a nord e ad ovest del Red River e i territori a sud e ad est del fiume Kansas. Questa fu la pi\u00f9 grande cessione di territorio fatta dagli Osage dal 1808. All'interno del territorio ceduto veniva definita un'area a disposizione degli Osage, in sostanza una riserva, larga 50 miglia che si estendeva dal villaggio Osage di \"White Hair\" lungo il fiume Neosho, fino al 100\u00ba meridiano Ovest, lungo il confine meridionale dell'attuale stato del Kansas.\nUn ulteriore trattato fu stipulato nel 1839. Con esso gli Stati Uniti diedero seguito quanto gi\u00e0 previsto nel quinto articolo del trattato del giugno 1825, decidendo di acquistare il territorio a ovest del 100\u00ba meridiano, che al tempo era oggetto di una controversia con Spagna e Messico.\nNel 1847 venne stabilita una missione cattolica presso gli Osage. La missione era posta su una piccola collina vicino alla convergenza del Flat Rock Creek con il fiume Neosho. Nella missione era presente una scuola lavoro manuale per i ragazzi, fondata dai Gesuiti e una scuola per ragazze gestita dalle Suore di Loreto.\nNel periodo fra il 1850 ed il 1860 una serie di epidemie colpirono gli Osage decimandone la popolazione. Nel 1852 vi furono circa 800 morti per una serie di epidemie di morbillo nero, scorbuto e tifo. Nel 1855 vi fu una epidemia di vaiolo che uccise 400 Osage. Infine nel 1856 una epidemia di scrofula uccise altri 100 Osage. Come conseguenza di queste malattie e di altri eventi derivanti dal radicalmente mutato stile di vita, la popolazione Osage, che stime di inizio '800 davano a circa 17.000 individui, croll\u00f2 a circa 3.500 alla fine del 1860.\nNel 1854 il Congresso americano approv\u00f2 una legge, nota col nome di Kansas-Nebraska Act, che prevedeva la creazione di due nuovi territori, il Territorio del Kansas e il Territorio del Nebraska, divisi dal 40\u00ba parallelo. La legge prevedeva, in relazione al fatto se consentire o meno la schiavit\u00f9 nei due territori, che ogni decisione in merito sarebbe stata rinviata al voto popolare. Le conseguenze di questa legge per gli Osage furono alquanto negative. In primo luogo vi fu una invasione di bianchi provenienti dal Missouri nei territori assegnati agli Osage. Inoltre, il confronto fra posizioni abolizioniste e schiaviste port\u00f2, fra il 1854 ed il 1861, a dei disordini nei territori suddetti, noti come Bleeding Kansas. Il Kansas meridionale divenne quindi un campo di battaglia in cui i contendenti, organizzati in gruppi irregolari, utilizzavano la questione dello schiavismo come scusa per razziare liberamente gli Osage e gli altri indiani residenti nella zona. Con lo scoppio della guerra civile (1861 -1865) gli Osage vissero un periodo di relativa tranquillit\u00e0, pur nelle difficolt\u00e0 oggettive, in quanto gli americani erano \"distratti\" dal conflitto interno. In tal frangente fu particolarmente importante l'azione dei gesuiti che riuscirono a tenere gli Osage fuori dal conflitto evitando che la maggior parte di loro fossero coinvolti in una alleanza con l'una o l'altra parte. La maggior parte degli Osage rimase quindi neutrale anche se alcune bande isolate combatterono per l'Unione ed altre per la Confederazione.\nNel 1862 il governo dell'Unione inizio una trattativa con gli Osage per la cessione di una fetta di terra di 30 miglia x 50 nella parte est del loro territorio nella parte meridionale dell'attuale stato del Kansas. I negoziati andarono avanti per un anno e si conclusero il 29 agosto 1863 con la firma di un trattato che prevedeva in cambio del terreno ceduto il pagamento agli Osage di 300.000 $. Il trattato non venne per\u00f2 ratificato in quanto, sottoposto al senato americano il 2 luglio 1864, questo vi appose degli emendamenti, che furono rifiutati degli Osage, quando furono loro proposti il 17 febbraio 1865, che proposero a loro volta altri emendamenti. Pertanto la commissione per gli affari indiani decise per una riscrittura del testo. Il nuovo trattato fu firmato al Trading Post di Canville (Kansas) il 29 settembre 1865.\nCon la fine della guerra civile le spinte dei coloni bianchi verso i territori dell'ovest ripresero pi\u00f9 vigorose di prima, ed i territori Osage del Kansas furono sottoposti ad una notevole pressione da est. Nell'autunno del 1867, il sovrintendente agli affari indiani di Atchison, Thomas Murphy, propose alla commissione per gli affari indiani la stipula di un nuovo trattato con gli Osage in quanto le intrusioni dei coloni da est nel territorio della riserva Osage erano cos\u00ec numerose, e si erano spinte a tale profondit\u00e0 che non vi era modo di controllarle se non rimuovendole con la forza, ovvero rimuovendo gli indiani. Lo scopo vero dell'iniziativa era in realt\u00e0 quello di favore la Leavenworth, Lawrence &amp; Galveston Railroad (LL&amp;G), una compagnia ferroviaria che stava costruendo una linea nel sud del Kansas e doveva pertanto attraversare quei territori. Il presidente Andrew Johnson nomin\u00f2 quindi una commissione avente il compito di negoziare con gli Osage l'acquisto della Diminished Reserve ed il loro spostamento in altro territorio. I colloqui iniziarono alla meta di maggio del 1868 e si tennero presso la foce del Drum Creek nel Verdigris, nella attuale contea di Montgomery nel Kansas meridionale. Gli Osage erano rappresentati dal capo Little White Hair e dei capi e leader delle principali bande Osage: Black Dog's band, Clamor's band, Big Hill band, Young Clamont's band. La LL&amp;G propose la cifra di 1.6000.000 $ per l'acquisto del territorio della Diminished Reserve che essendo una superficie di circa 8 milioni di acri corrispondeva a circa 20 centesimi per acro. Inizialmente gli Osage si rifiutarono di firmare anche, ma non solo, per l'esiguit\u00e0 della cifra offerta, soprattutto se confrontata con gli 1,25 $ per acro previsti dal trattato di Canville. Successivamente, probabilmente perch\u00e9 preoccupati per il continuo ed irrefrenabile afflusso di coloni bianchi nei loro territori, gli Osage accettarono.\nIl trattato, noto come Trattato di Drum Creek, o Trattato Sturges-Osage, venne siglato il 27 maggio 1868. La ratifica del contratto da parte degli Stati Uniti incontr\u00f2 varie difficolt\u00e0 ed il contratto non venne pertanto mai ratificato. Gli oppositori del contratto furono diversi, ciascuno con distinte ragioni. Fra gli oppositori vi erano lo stato del Kansas, la Camera dei Rappresentanti, ed alla fine anche gli Osage. Lo stato del Kansas era contrario all'accordo in quanto con esso gli veniva sottratta una larga fetta di territorio, che passava in gestione alla compagnia ferroviaria. Inoltre nell'accordo non vi era alcuna menzione di sovvenzioni per la formazione scolastica degli indiani e questo era un grosso problema in quanto in passato, con gli accordi precedenti che invece la prevedevano, con la scusa di fare scuole per la formazione degli indiani, di fatto il Kansas aveva sovvenzionato abbondantemente la realizzazione di scuole per i bianchi. Il pericolo era quindi che con questo accordo l'onere per il sostegno agli studi sarebbe ricaduto interamente sui contribuenti. Per quanto riguarda la Camera dei rappresentanti, i motivi dell'opposizione al trattato erano pi\u00f9 sottili e concettuali. In sostanza molti membri della Camera sostenevano che il ramo esecutivo stava cercando di usurpare il potere del Congresso di regolamentare le questioni inerenti alla gestione di terreni di propriet\u00e0 dello Stato attraverso l'uso improprio del potere esecutivo di concludere trattati. In base a questo sistema dei trattati, grandi appezzamenti di terreno passarono nelle mani di speculatori e societ\u00e0 in violazione della volont\u00e0 delle leggi sull'assegnazione dei terreni demaniali. Infatti, dopo la guerra civile, grandi appezzamenti di terreno passarono nelle mani di speculatori e societ\u00e0 private in violazione della legge sulla assegnazione dei terreni demaniali (Homestead Act). Nel giugno 1868 la Camera approv\u00f2 una risoluzione che condannava il trattato Sturges per una serie di motivi e minacci\u00f2 di trattenere gli stanziamenti per il trattato se il Senato avesse ratificato. Nel dicembre 1869 il rappresentante del Kansas Sidney Clarke present\u00f2 una risoluzione che condannava la vendita di terre indiane per trattato, che venne adottata con il voto unanime della Camera. Il 4 febbraio 1870, il Trattato Sturges venne ritirato dal Senato su ordine del presidente Ulysses Grant.\nNel frattempo la situazione nei territori Osage del Kansas si era fatta sempre pi\u00f9 insostenibile in quanto gli insediamenti dei bianchi continuavano e gli Osage minacciavano di ricorrere alla forza. Nel febbraio 1870 vennero inviate truppe federali nella contea di Montgomery che vennero usate come forza di pace fra i coloni e gli Osage, ed anche come mezzo per rimuovere gli intrusi dai territori Osage. L'unica soluzione perseguibile era dunque quella della rimozione degli indiani dal territorio conteso ed a questo scopo venne discussa dal Congresso una legge specifica che venne poi approvata definitivamente il 15 luglio 1870. La legge prevedeva la vendita dei territori Osage al tasso di 1,25 $ per acro (per essere venduti ai coloni in porzioni non superiori a 160 acri per colono), il pagamento dei proventi di tali vendite agli Osage con interesse al tasso del 5 per cento all'anno, la riserva di due sezioni di territorio per ogni citt\u00e0 allo Stato del Kansas a fini di istruzione pubblica e ovviamente lo spostamento degli Osage nel Territorio indiano. Successivamente fu nominata una commissione, presieduta dall'agente indiano Isaac Gibson (nominato agente nel 1869), con il compito di concordare con gli Osage la rimozione nei territori indiani della cosiddetta \"Cherokee Outlet\". La commissione ed un consiglio dei capi Osage si riunirono al Drum Creek. Dopo alcune settimane di trattative, in cui gli Osage chiesero garanzia che nei nuovi territori non si sarebbe ripresentato il problema delle intrusioni dei coloni bianchi, gli Osage acconsentirono alla rimozione il 10 settembre 1870.\nDal 1870 al 1900.\nLo spostamento degli Osage nei loro nuovi territori dell'Oklahoma avvenne in pi\u00f9 fasi. Il primo gruppo si mosse nell'ottobre del 1870 in occasione della stagione di caccia autunnale. Il gruppo successivo, composto per lo pi\u00f9 da donne, bambini e persone anziane, si spost\u00f2 nel marzo del 1871, dopo la stagione fredda. Altri gruppi minori in tempi successivi. Entro il 1873 circa 3.000-3.500 Osage si erano insediati nei nuovi territori.\nFra il 1871 ed il 1873 gli Osage perfezionarono l'acquisto della loro riserva dai Cherokee. Dopo una lunga e faticosa trattativa il prezzo fu fissato il 4 febbraio 1873, dal presidente Grant, in settanta centesimo per acro. Pertanto per la loro riserva della superficie di 1.470.059 acri, gli Osage pagaro un prezzo complessivo di 1.029.041,30 $, unico esempio di nativi americani che hanno acquistato la loro riserva.\nNel 1872 l'agente Gibson fond\u00f2 una Agenzia Osage sul Bird Creek, dove si svilupp\u00f2 nel tempo l'attuale citt\u00e0 di Pawhuska. In quel periodo i principali gruppi Osage stabilirono altri insediamenti presso quelle che sarebbero poi diventate le citt\u00e0 di Hominy e Fairfax.\nI primi anni nella nuova riserva furono particolarmente duri per gli Osage e si stima che circa 1000 persone morirono durante il primo anno. I principali fattori che determinarono questa situazione furono la relativa scarsit\u00e0 di risultati delle campagne di caccia del 1870-71 e la perdita dei raccolti. Per quanto riguarda questi ultimi, il raccolto del 1870-1871 venne distrutto o rubato degli invasori bianchi nei territori del Kansas occupati prima dell'accordo del 1870. Il raccolto del 1871 and\u00f2 invece perduto in quanto la semina era avvenuta nei dintorni di Silver Lake, in territori che successivamente risultarono essere posti fuori dai confini della riserva Osage, e pertanto fin\u00ec preda degli indiani Cherokee che occupavano detto territorio. In quel periodo, spinti dalla necessit\u00e0 di procurarsi del cibo, gli Osage commisero delle razzie. Le vittime tipiche erano i mandriani che conducevano le bestie lungo la pista Chisholm che venivano \"tassati\" per consentire il passaggio verso nord attraverso i territori Osage. Il prezzo tipico di questo balzello era costituito da un giovane manzo. Naturalmente queste pratiche non furono approvate dall'agente indiano, che tent\u00f2 inutilmente di porvi rimedio anche tramite l'uso dell'esercito.\nNel 1875 alcuni Osage di origine meticcia, infastiditi dalle continue contese che opponevano l'agente Gibson, di religione quacchera, ai rappresentanti della religione cattolica, accusarono l'agente Gibson di irregolarit\u00e0 e presentarono una petizione al governo americano chiedendo la rimozione dell'agente. Venne quindi nominata una commissione per investigare sui fatti che nel settembre 1875 arriv\u00f2 alla conclusione che i fatti non sussistevano. Nonostante ci\u00f2 era risultato evidente che Gibson non godeva pi\u00f9 della fiducia di tutta la popolazione Osage e pertanto venne rimosso agli inizi del 1876 e sostituito con Cyrus Beede. Beede non entr\u00f2 mai in sintonia con gli Osage, e fu quindi sostituito nel 1878 con Laban J. Miles.\nNel 1879, gli Osage inviarono una propria delegazione a Washington per chiedere che quanto loro dovuto a seguito della vendita dei loro territori e le altre rendite previste nei vari trattati, gli fosse pagato in denaro contante e non pi\u00f9 sotto forma di viveri e altre forniture. La missione abbe successo ed essi furono i primi indiani a ricevere una rendita annua. A partire dal luglio del 1879 ogni membro della trib\u00f9 ricevette 160 $ l'anno, pagati in rate trimestrali. Questo importo annuo sal\u00ec a 214 $ l'anno nel 1897.\nInsediati nella nuova riserva, quindi in una situazione ambientale abbastanza diversa da quella in cui avevano vissuto per lungo tempo, e sotto la spinta dei vari agenti indiani, gli Osage iniziarono a cambiare, via via, il loro stile di vita. Naturalmente il processo fu lungo e faticoso in quanto essi, specialmente quelli di etnia Osage pura, giudicavano l'agricoltura un mestiere degradante adatto solo ai bianchi. Pertanto mentre le donne si occupavano della coltivazione di mais e altri vegetali, gli uomini ed i ragazzi erano impegnati nella caccia o nella cattura di cavalli selvaggi. Due furono i fattori che maggiormente contribuirono a questo cambiamento di stile di vita: la progressiva scomparsa dei bisonti dai loro territori di caccia e il programma di scolarizzazione a cui furono avviati i giovani osage. L'ultima grande caccia ai bisonti di cui si ha menzione fu quella del 1876, in cui vennero uccisi pi\u00f9 di 10.000 animali. Negli anni successivi le cacce produssero un bottino molto pi\u00f9 esiguo. Dopo il 1880 non vi furono pi\u00f9 cacce ai bisonti. Come detto l'altro elemento che determin\u00f2 un progressivo cambiamento fu il programma di formazione scolastica dei giovani Osage. Questo programma fu fortemente spinto dall'agente indiano Miles. Egli riusc\u00ec a far inserire nella costituzione Osage approvata nel 1881, una clausola che prevedeva l'istruzione obbligatoria dei bambini indiani, con una penalizzazione economica (una trattenuta sulla cifra annua che il governo riconosceva ai singoli Osage per effetto dei trattati stipulati) in caso di non rispetto della frequenza scolastica.\nCultura.\nIl popolo Osage fu il primo a coltivare e consumare regolarmente tabacco naturale e marjiuana. Quest ultima era ritenuta sacra e veniva fumata nelle classiche pipe rituali circa 7/8 volte al giorno singolarmente e spesso in gruppo senza escludere anziani e bambini. Furono secondo molti addirittura gli inventori del famoso \"rolled joint\" ossia la famosa \"canna\" rollata con cartina e filtro presi dai carichi di rifornimenti mensili francesi"}
{"id": "4718960", "revid": "297745", "url": "https://it.wikipedia.org/wiki?curid=4718960", "title": "Giovanni Battista Langetti", "text": ""}
{"id": "4718972", "revid": "1226", "url": "https://it.wikipedia.org/wiki?curid=4718972", "title": "Giovanni Battista Cromer", "text": "Biografia.\nFiglio di Giacomo e di Adriana Borgonovo, venne battezzato nella parrocchia di San Giacomo. Una scritta apocrifa riportata nell'unico suo disegno pervenutoci lo ricorda come \"Gianbattista Cromer Tedesco\", ma di una sua origine germanica non si hanno conferme.\nUomo di cultura, fece costruire alla fine dell'Ottocento Villa Buzzaccarini a Monselice, accanto al convento di San Giacomo (questa prender\u00e0 il nome dalla famiglia Buzzaccarini, proprietaria della villa e del parco dal 1925), dotandola di un elegante parco all'inglese, diventato oggi parco pubblico chiamato Parco Buzzaccarini o Boschetto dei Frati.\nSecondo molte fonti postume (Brandolese, Moschini, Pietrucci) si sarebbe formato dapprima a Roma e poi a Bologna, tornando quindi a Padova dove il cardinale Giorgio Cornaro lo avrebbe voluto nell'accademia di disegno allestita nella propria casa.\nInvero, risulta attivo con sicurezza a partire dal 1690, quando disegn\u00f2 il modello di una colonna per la basilica di Sant'Antonio. Una serie di pagamenti del 1718, 1719, 1727 e 1728 lo dimostrano ancora impegnato nella stessa chiesa dove dipinse gli organi, affresc\u00f2 una cupola e realizz\u00f2 altre pitture non specificate (nessuna di queste opere ci \u00e8 pervenuta). La sua professione, tuttavia, gli fu tutt'altro che proficua, visto che nel 1739 risultava ascritto alla classe dei \"miserabili\".\nFu sepolto nella chiesa delle Maddalene.\nOpere.\nL'attuale catalogo comprende affreschi e tele, talvolta datati e firmati; si aggiungono anche il disegno di cui si \u00e8 gi\u00e0 accennato (\"L'angelo che appare ad Elia\", conservato alla Fondazione Cini di Venezia) e le tavole anatomiche dell\"'Adversaria Anatomica\" di Giovanni Battista Morgagni (1717-19), riutilizzate anche in edizioni successive dell'opera. In realt\u00e0 il \"corpus\" dei suoi lavori non \u00e8 ancora stato revisionato e continua a basarsi su fonti ormai datate.\nQueste ultime opere dimostrano come il Cromer fosse un apprezzato disegnatore con un'ottima padronanza della tecnica, ma dal punto di vista artistico risulta piuttosto mediocre. La critica, anche recente (Rodolfo Pallucchini), sottolinea come egli non si discosti per nulla dal gusto dei tenebrosi e dalle impostazioni della pittura emiliana. Solo Francesca D'Arcais ha un'opinione divergente: osservando gli affreschi e gli encausti lasciati dal pittore nel palazzo Mingoni (attuale municipio) di Agna, vi nota una certa vivacit\u00e0 cromatica, nonch\u00e9 una pennellata frizzante, e conclude come il Cromer si fosse almeno parzialmente adeguato alle novit\u00e0 della pittura veneta di inizio Settecento.\nLe altre opere sono sparse tra le chiese di Padova e della provincia, eccezion fatta per una tela conservata a San Giacomo dall'Orio, a Venezia."}
{"id": "4718977", "revid": "1305772", "url": "https://it.wikipedia.org/wiki?curid=4718977", "title": "Antoni Rewera", "text": "Biografia.\nL'infanzia e gli studi.\nAntonio Rewera nacque a Samborzec, nei pressi di Swi\u0119tokrzyskie in Polonia, il 6 gennaio 1869. Divenne sacerdote della diocesi di Sandomierz nel 2 luglio 1893. Fu professore di teologia presso il seminario diocesano di Sandomierz; fond\u00f2 la congregazione delle Figlie di San Francesco Serafico.\nLa morte a Dachau.\nArrestato dalla Gestapo il 16 marzo 1942, fu deportato a Dachau in Baviera, dove mor\u00ec a causa dei maltrattamenti subiti il 1\u00ba ottobre di quello stesso anno. L\u2019unica sua colpa consisteva nell\u2019aver dato testimonianza della sua fede in Cristo.\nIl culto.\n\u00c8 uno dei 108 martiri polacchi beatificati da papa Giovanni Paolo II il 13 giugno 1999. Il suo elogio si legge nel Martirologio romano al 1\u00ba ottobre nell\u2019anniversario del martirio."}
{"id": "4718979", "revid": "121996122", "url": "https://it.wikipedia.org/wiki?curid=4718979", "title": "Missano (Castiglione Chiavarese)", "text": "Missano (\"Mis\u00e0\u1e45\" in dialetto locale) \u00e8 una frazione di 187 abitanti del comune di Castiglione Chiavarese.\nGeografia fisica.\nSi trova su una collina a circa 322 m s.l.m. e il territorio della frazione \u00e8 costituito dai ripidi terrazzamenti distribuiti lungo la Strada provinciale 523 del Colle di Centocroci, che collega la valle genovese del torrente Petronio con la media val di Vara in provincia della Spezia. L'edificazione ha carattere sparso, per cui nella frazione sono compresi diversi nuclei abitati: Torsevi, Casa del Monte e Connio, a sua volta suddiviso in Connio Nuovo e Connio Vecchio. Poco distante \u00e8 situato il piccolo borgo di Mereta, con circa 30 abitanti.\nIl paesaggio vegetativo, costituito da pinete e bosco misto caratterizzato dai castagneti, lascia talora spazio a pendii aridi con affioramenti rocciosi. Gli antichi terrazzamenti, ben visibili intorno al nucleo edificato, sono oggi in parte abbandonati con gravi rischi idrogeologici per un contesto territoriale \"strutturalmente debole\".\nStoria.\nUna prima menzione della chiesa del borgo di Missano si pu\u00f2 trovare nella bolla pontificia \"Officii nostri\" di Alessandro III del 16 marzo 1162, dove viene indicato come possedimento dell'abbazia benedettina di San Fruttuoso di Capodimonte (Camogli). Un altro documento che ricorda il paese \u00e8 un atto di cessione territoriale del 1189 da parte dei consoli genovesi. Sempre al XII secolo risale anche la costruzione di quella che poi, variamente modificata e ampliata, diverr\u00e0 la locale chiesa parrocchiale, allora semplice rettoria. Originariamente inserita nella diocesi di Brugnato e passata nel 1519 a quella di Genova, la prevostura di Missano vi rest\u00f2 fino al 1892, quando entr\u00f2 a far parte della nuova diocesi di Chiavari. Rettoria nel sec. XII, Prevostura dall'anno 1762. I registri parrocchiali risalgono al 1568.\nNel XVII secolo \u00e8 ricordata la fiorente attivit\u00e0 artigianale dei \u00abcorbari di esso luoco habitanti nello chiesale di Missano\u00bb: \u00abLa genesi di questa attivit\u00e0, caratteristica del chiesale di Missano e della vicina Villa del Connio, era probabilmente legata alla coltivazione della vite, la cui raccolta richiedeva l'uso di contenitori leggeri, capienti e trasportabili a spalla, di cui la \"corba\" rappresenta il modello pi\u00f9 indicato\u00bb; \u00abI corbari di Missano sono ceste fatte coi polloni del castagno, particolarmente flessibili e resistenti, quindi idonei ad essere intrecciati e a trattenere un carico pesante. Oggi sono un oggetto quasi da museo e fa specie pensare che ce n'erano di diverse misure: bambino, donna, uomo fino anche a 50 chili di portata\u00bb."}
{"id": "4718984", "revid": "110157", "url": "https://it.wikipedia.org/wiki?curid=4718984", "title": "Corteo accademico", "text": "Un corteo accademico (chiamato anche \"processione accademica\" o \"corteo rettorale\") \u00e8 una cerimonia ufficiale nel corso del quale dei dignitari accademici universitari marciano assieme vestendo l'abbigliamento accademico tradizionale. Negli atenei dei paesi anglosassoni esso \u00e8 parte della cerimonia di laurea e/o consegna dei diplomi nei \"college\" e nelle universit\u00e0; in molte universit\u00e0 degli Stati Uniti il colore e la foggia delle \u2018'vesti accademiche\" sono normati da un codice di vestiario risalente al 1895.\nIn Italia i \"cortei accademici\" hanno luogo generalmente in occasioni molto solenni, quali le inaugurazioni dell\u2019anno accademico.\nL'insediamento del rettore dell'universit\u00e0 \u00e8 generalmente accompagnata da un corteo accademico piuttosto elaborato, cui prendono parte rappresentanti di altri atenei in visita. In tale processione, l'ordine di precedenza \u00e8 dettato dalla data di fondazione dell'ateneo, con rappresentante dell'istituzione pi\u00f9 antica a capo. Per esempio, quando Eisenhower si insedi\u00f2 alla Columbia nel 1948\n\"...dignitari dalle pi\u00f9 antiche universit\u00e0\u2014 Bologna, Oxford, Parigi, Cambridge e Firenze\u2014 guidavano la processione, e i rappresentanti provenienti da pi\u00f9 di trecento \"college\" e atenei americani li seguivano, tra cui James Conant di Harvard, Charles Seymour di Yale, Harold Stassen della Pennsylvania, Harold Dodds di Princeton e circa duecento altri rettori\".\nL'ordine di un corteo accademico spiega in parte perch\u00e9 le universit\u00e0 abbiano la tendenza a fare a gara per rivendicare una data di fondazione pi\u00f9 antica possibile.\nIn Italia uno dei cortei accademici pi\u00f9 solenni, rimasto pressoch\u00e9 invariato da secoli , \u00e8 quello che si svolge nell'Universit\u00e0 di Pavia nel corso della \"cerimonia di inaugurazione dell'anno accademico\" o nella cerimonia di consegna dei diplomi universitari, che un tempo si svolgeva, come oggi in molte universit\u00e0 anglosassoni, tra cui Cambridge, in occasione di ciascun esame di laurea. Nel corso di tale corteo il rettore vestito in toga e tocco accademico, seguito dai presidi di facolt\u00e0 e dai rappresentanti dei docenti, viene preceduto da due inservienti in toga purpurea che recano con s\u00e9 ciascuno una delle mazze d\u2019argento raffigurate nello stemma dell'ateneo."}
{"id": "4718985", "revid": "2184720", "url": "https://it.wikipedia.org/wiki?curid=4718985", "title": "Cuore matto", "text": "Cuore matto \u00e8 un brano musicale composto da Armando Ambrosino e Tot\u00f2 Savio, presentato al Festival di Sanremo 1967 cantata in coppia da Little Tony e Mario Zelinotti.\nIl brano \u00e8 stato pubblicato in due singoli: quello di Little Tony, dal titolo \"Cuore matto/Gente che mi parla di te\" che raggiunge la prima posizione per nove settimane e quello di Mario Zelinotti, dal nome \"Cuore matto/Lungo la mia strada\" che ne incide anche una versione in tedesco dal titolo \"Ohne liebe\" con testo di Rudolf Gunter Loose, il retro di questo 45 giri \u00e8 \"Ich geh' durch die strassen\" (durium, HT 300099 B).\nInsieme con \"L'immensit\u00e0\" \u00e8 il brano che ha ottenuto maggior successo di vendite tra quelli partecipanti al Festival di Sanremo 1967.\nDi \"Cuore matto\" fu fatto anche un \"Musicarello\" dal titolo \"Cuore matto... matto da legare\" con lo stesso Little Tony e Ferruccio Amendola\nNel 2013 Edizioni Master ne pubblica la ristampa nella raccolta \"L'enciclopedia de I migliori anni\", abbinata all'omonima trasmissione.\nNel 2020 Piero Pel\u00f9 canta \"Cuore matto\" al festival di Sanremo, inserendo il brano nell'album \"Pugili fragili\" (Sony Music, 19439723161).\nCover.\nNel 1967 il gruppo Los Catinos incide la versione in spagnolo dal titolo \"Coraz\u00f3n loco\" (Belter, 51.762), inserita nella raccolta \"Singles Collection\" del 1999 (Graffiti, 32-785)."}
{"id": "4718987", "revid": "287204", "url": "https://it.wikipedia.org/wiki?curid=4718987", "title": "Greg Biffle", "text": "Carriera agonistica.\nFece le prime esperienze sui tracciati corti del nord-ovest statunitense fino a quando non venne raccomandato a Jack Roush, che lo fece gareggiare nella winston west series, serie ufficiale della NASCAR.\nBiffle esord\u00ec in wnston west cup nel 1996, nello stesso anno esordi in busch series concludendo 23\u00ba al rockingham speedway.\nNel 1997 vinse il Most Popular Driver Award.\nTruck Series.\nJack Roush lo fece partecipare nel 1998 al campionato Craftsman Truck Series.\nGrazie ai buoni posizionamenti nella Truck Series riusc\u00ec a vincere il titolo di Rookie dell anno.\nDue anni dopo riusc\u00ec ad arrivare all agognato titolo nella craftsman truck series."}
{"id": "4718991", "revid": "253269", "url": "https://it.wikipedia.org/wiki?curid=4718991", "title": "Gene Nelson", "text": "Biografia.\nDalla natia Astoria (Oregon), all'et\u00e0 di un anno Gene Nelson segu\u00ec la famiglia prima a Seattle e successivamente a Santa Monica (California), dove inizi\u00f2 ad appassionarsi al ballo e a seguire corsi di danza. Mentre frequentava il liceo, si distinse come ginnasta e come pattinatore sul ghiaccio, facendo il suo debutto sulle scene proprio in quest'ultima veste con la \"Sonja Henie Hollywood Ice Revue\" nello spettacolo \"It Happened on Ice\" (1937) presso il Broadway's Center Theater. Notato da un talent scout della 20th Century Fox, Nelson fece un paio di apparizioni non accreditate sul grande schermo in \"Ho trovato una stella\" (1939) e \"Everything Happens at Night\" (1939), dopodich\u00e9 fu arruolato e prest\u00f2 servizio militare durante la seconda guerra mondiale. In quel periodo recit\u00f2 in un film musicale di propaganda, \"This Is the Army\" (1943).\nTerminato il conflitto, Nelson riprese la carriera cinematografica e apparve in alcuni altri ruoli non accreditati nei film \"Barriera invisibile\" (1947), e \"Le mura di Gerico\" (1948). Due anni pi\u00f9 tardi firm\u00f2 un contratto con la Warner Bros. e inizi\u00f2 a comparire in una serie di pellicole musicali nelle quali si distinse come sorridente e atletico ballerino. Il primo di questi fu \"The Daughter of Rosie O'Grady\" (1950), in cui recit\u00f2 accanto a June Haver, Gordon MacRae e Debbie Reynolds. Nello stesso anno apparve in un altro musical, \"T\u00e8 per due\" (1950), il primo di una serie di pellicole in cui recit\u00f2 al fianco della giovane stella della Warner Doris Day. Ispirato alla pi\u00e8ce degli anni venti \"No, No, Nanette\", la vicenda \u00e8 incentrata su uno spensierato gruppo di artisti esordienti che tentano di scovare il denaro necessario a mettere in piedi una rivista, e Nelson imperson\u00f2 Tommy Trainor, il primo ballerino della compagnia, dimostrando grande tecnica nei numeri di danza. \nNelson chiuse il 1950 con \"The West Point Story\", ancora con Doris Day e con James Cagney e Virginia Mayo. L'anno seguente fu la volta di \"La ninna nanna di Broadway\" (1951), in cui ritrov\u00f2 la Day e Gordon MacRae, e di \"Femmine bionde\" (1951), con Dennis Morgan e nuovamente Virginia Mayo. Con quest'ultima attrice Nelson recit\u00f2 in altre occasioni, come in \"Il collegio si diverte\" (1952), che fu interpretato anche da Ronald Reagan, e in \"Virginia, dieci in amore\" (1953). Nel 1954 Nelson cambi\u00f2 momentaneamente registro e apparve nel poliziesco \"La citt\u00e0 \u00e8 spenta\", con Sterling Hayden, mentre l'anno seguente torn\u00f2 al musical e fu tra i protagonisti di \"Oklahoma!\" (1955), del quale si ricorda in particolare il numero di danza con il lazo sulle note di \"Everything's Up to Date in Kansas City\". \nGiunto all'apice della carriera, Nelson apparve sempre pi\u00f9 frequentemente sul piccolo schermo in serie antologiche quali \"The Ford Television Theatre\" (1955), di genere poliziesco come \"Indirizzo permanente\" (1963) e \"Ironside\" (1967), e western come \"Gli uomini della prateria\" (1959), \"Gunsmoke\" (1959-1960), e \"Northwest Passage\" (1959), nell'episodio \"The Fourth Brother\", in cui interpret\u00f2 un uomo che tenta di dimostrare la propria estraneit\u00e0 a un omicidio, accanto a Buddy Ebsen e Keith Larsen. Dall'inizio degli anni sessanta l'attore era inoltre passato dietro la macchina da presa e, in veste di regista, debutt\u00f2 con la serie televisiva western \"The Rifleman\" (1961-1962), mentre per il grande schermo diresse in due occasioni Elvis Presley nelle commedie musicali \"Il monte di Venere\" (1964), di cui fu anche co-sceneggiatore, e \"Avventura in Oriente\" (1965).\nLa successiva carriera di regista di Nelson si concentr\u00f2 sulla televisione, per la quale egli diresse numerosi episodi di show di intrattenimento come \"The Donna Reed Show\" (1962-1965), e serie quali \"The Farmer's Daughter\" (1963-1965) e \"Strega per amore\" (1965). Contribu\u00ec al genere poliziesco televisivo, curando la regia di diversi episodi delle serie \"F.B.I.\" (1967-1970) e \"A tutte le auto della polizia\" (1973-1974). Diresse inoltre un episodio della serie classica di \"Star Trek\", \"La posta in gioco\" (\"The Gamesters of Triskelion\"), girato nel 1968.\nNelson continu\u00f2 l'attivit\u00e0 di regista durante tutti gli anni settanta, dopo aver ottenuto un grande successo a Broadway nel ruolo di Buddy nella commedia musicale \"Follies\", per la quale ottenne nel 1971 una nomination al premio Tony Award come miglior attore non protagonista in un musical, e con cui riconferm\u00f2 il proprio talento e stile atletico nella danza.\nVita privata.\nGene Nelson spos\u00f2 nel 1941 Miriam Franklin, dalla quale ebbe un figlio, Douglas, e da cui divorzi\u00f2 nel 1956. Due anni pi\u00f9 tardi si rispos\u00f2 con Marilyn Morgan, da cui ebbe due figli, Victoria e Christopher. Dopo il divorzio nel 1974 dalla Morgan, Nelson si rispos\u00f2 per la terza volta nel 1990 con Jean Martin.\nRitiratosi dalle scene dal 1981, dopo un'ultima apparizione nella commedia \"S.O.B.\" di Blake Edwards, Nelson mor\u00ec di cancro il 16 settembre 1996, all'et\u00e0 di settantasei anni."}
{"id": "4719007", "revid": "767487", "url": "https://it.wikipedia.org/wiki?curid=4719007", "title": "Silvia D'Argenio", "text": "Carriera.\nDopo aver trascorso diversi anni al Milan, a seguito di un brutto infortunio ai legamenti del ginocchio decide di rimettersi in gioco trasferendosi in Serie C con l'Inter.\nAlla fine della stagione 2012-2013 ottiene la promozione con la sua squadra e ritorna in serie A."}
{"id": "4719020", "revid": "121491356", "url": "https://it.wikipedia.org/wiki?curid=4719020", "title": "Consorti dei sovrani di Holstein-Sonderburg", "text": "Le duchesse di Holstein-S\u00f8nderborg erano le consorti dei sovrani di Schleswig-Holstein-Sonderburg. Solo un ramo, la casa di Schleswig-Holstein-Sonderborg-Gl\u00fccksburg, sopravvive ancora oggi, che detengono il titolo maggiore di duchessa consorte di Schleswig e Holstein."}
{"id": "4719023", "revid": "120553425", "url": "https://it.wikipedia.org/wiki?curid=4719023", "title": "Piero Morgia", "text": "Biografia.\nFa il suo esordio sul grande schermo interpretando uno dei ragazzi di borgata in \"Accattone\" di Pier Paolo Pasolini; in seguito interpreta diversi ruoli in alcune commedie degli anni sessanta."}
{"id": "4719033", "revid": "287204", "url": "https://it.wikipedia.org/wiki?curid=4719033", "title": "Chiara Ded\u00e8", "text": "Carriera.\nClub.\nChiara Ded\u00e8 gioca nelle giovanili del FiammaMonza, societ\u00e0 calcistica calcio femminile con sede a Monza con la quale, nella stagione 2004-2005, riesce a raggiungere il terzo posto del Campionato Primavera.\nNell'estate 2005 passa in prima squadra facendo il debutto in Serie A durante la stagione 2005-2006, contribuendo, pur con tre sole presenze, alla conquista dello Scudetto a fine campionato. Con le biancorosse rimane fino alla stagione 2008-2009 collezionando una Supercoppa nel 2006, terminando l'avventura monzese con 42 presenze in Serie A e, complessivamente, 75 presenze ed un gol.\nNell'estate 2009 trova un accordo con il Brescia, neopromossa in Serie A; con le rondinelle rester\u00e0 la sola stagione 2009-2010 che la vede partire dalla panchina cinque delle sei volte in cui scende in campo.\nIl successivo calciomercato estivo viene contattata dal Milan che sta disputando la Serie A2, il secondo livello del campionato italiano di calcio femminile ed \u00e8 intenzionato a rinforzare l'organico per ritornare al pi\u00f9 presto nella massima serie. Chiara Ded\u00e8 contribuisce alla scalata in classifica delle rossonere riuscendo a fine stagione 2010-2011 a sopravanzare il Como 2000, entrambe giunte a 52 punti del Girone A, solo all'ultima giornata, quando si impone per 1-0. Il 23 maggio viene disputato lo spareggio contro la stessa squadra comasca, imponendosi ancora una volta per il minimo scarto, segnando nei minuti di recupero. Vestir\u00e0 la maglia milanista ancora per una stagione, la 2011-2012, conclusa undicesima in campionato che le vale la retrocessione, congedandosi con 40 presenze, inclusa il Play Off, e 6 gol.\nNell'estate 2012 decide di rimettersi in gioco nella conquista della Serie A firmano un accordo con l'Inter, all'avvio della stagione 2012-2013 iscritta nel Girone C della Serie A2. Come con il Milan, a fine campionato riesce a conquistare il primo posto sul San Zaccaria.\nNell'estate 2013 tuttavia si accorda con il Caprera per disputare la stagione 2013-2014, impegnata nel Girone B della Serie B appena tornata secondo livello del campionato per l'abolizione dell'A2, ma nel dicembre 2013 si trasferisce nuovamente all'Inter. Con le nerazzurre non riuscir\u00e0 comunque ad arginare la stagione negativa che, anche per la difficolt\u00e0 del campionato 2013-2014 che prevede ben sei retrocessioni, vedr\u00e0 la societ\u00e0 scendere in Serie B. Veste la maglia della societ\u00e0 nerazzurra fino al termine della stagione 2015-2016 congedandosi con un tabellino di 68 presenza in campionato e 4 reti siglate."}
{"id": "4719037", "revid": "297745", "url": "https://it.wikipedia.org/wiki?curid=4719037", "title": "Nicol\u00f2 Grassi", "text": ""}
{"id": "4719041", "revid": "177967", "url": "https://it.wikipedia.org/wiki?curid=4719041", "title": "Bada bambina/Era febbraio", "text": "Bada bambina/Era febbraio \u00e8 un 45 giri pubblicato da Little Tony nel 1969.\n\"Bada bambina\", scritto da Franco Migliacci per il testo e da Gianni Meccia e Bruno Zambrini per la musica, arrangiato da Willy Brezza, \u00e8 presentata al Festival di Sanremo 1969 in abbinamento con Mario Zelinotti.\nSi qualifica al 12\u00ba posto alla kermesse ligure con 54 voti.\nE' incisa anche da Angelo Mauro nell'album \"Sole mare...\" (2018). Esiste anche una versione strumentale di Giorgio Carnini per l'album \"Le 24 canzoni di Sanremo\" (RCA Italiana, KAS 29).\nEra febbraio \u00e8 il brano presente nel lato b del disco, scritto da Carlo Claroni e Gianni Meccia per il testo e dai due fratelli di Little Tony, Alberto Ciacci ed Enrico Ciacci, per la musica; quest'ultimo \u00e8 anche l'arrangiatore."}
{"id": "4719042", "revid": "1543377", "url": "https://it.wikipedia.org/wiki?curid=4719042", "title": "East Lothian Peregrines", "text": "I Basketball East Lothian Peregrines sono una societ\u00e0 di pallacanestro, fondata nel 2000 a Musselburgh.\nLa squadra gioca presso il \"Musselburgh Sports Centre\" di Musselburgh. Ha partecipato alla Scottish Men's National League dal 2001 al 2011.\nNel 2007 si fondono con gli \"Edinburgh Midlothian Buccaneers\" cambiando denominazione in \"East Lothian Buccaneers\". L'anno successivo torneranno a chiamarsi Peregrines, l'attuale denominazione.\nAttualmente gareggiano nella lega regionale della \"Lothian Basketball Association\"."}
{"id": "4719044", "revid": "122246", "url": "https://it.wikipedia.org/wiki?curid=4719044", "title": "Volley 2002 Forl\u00ec Bologna", "text": ""}
{"id": "4719052", "revid": "97701", "url": "https://it.wikipedia.org/wiki?curid=4719052", "title": "National Football League (India)", "text": ""}
{"id": "4719053", "revid": "97701", "url": "https://it.wikipedia.org/wiki?curid=4719053", "title": "NFL (India)", "text": ""}
{"id": "4719063", "revid": "729019", "url": "https://it.wikipedia.org/wiki?curid=4719063", "title": "Stazione di Bolzano Casanova", "text": "La stazione di Bolzano Casanova () \u00e8 una fermata ferroviaria posta sulla linea Bolzano-Merano che serve il quartiere Casanova della citt\u00e0 di Bolzano.\nStoria.\nI lavori sono terminati nell'autunno del 2013 ed \u00e8 stata inaugurata il 20 ottobre 2013, mentre l'entrata in funzione \u00e8 avvenuta il 15 dicembre 2013.\nStrutture e impianti.\nLa fermata, situata nel quartiere di Casanova-Kaiserau e nelle vicinanze del quartiere Firmian, si inseriva all'interno del progetto comunale di potenziamento della mobilit\u00e0 urbana, aggiungendosi alle tre stazioni preesistenti denominate Stazione Centrale, Bolzano Sud-Fiera e Ponte d'Adige-Frangarto.\nLa stessa \u00e8 stata costruita su un viadotto ferroviario posto a sei metri di altezza e consta di un unico binario lungo 150 metri e coperto. La sala d'attesa \u00e8 riscaldata, dotata di monitor informativi e biglietterie automatizzate.\nVi fermano tutti i treni regionali svolti da Trenitalia nell'ambito del contratto di servizio stipulato con la Provincia Autonoma di Bolzano."}
{"id": "4719071", "revid": "481666", "url": "https://it.wikipedia.org/wiki?curid=4719071", "title": "Balboa Amusement Company", "text": ""}
{"id": "4719076", "revid": "830939", "url": "https://it.wikipedia.org/wiki?curid=4719076", "title": "Cecil Frances Alexander", "text": "Bibliografia.\n "}
{"id": "4719077", "revid": "21880", "url": "https://it.wikipedia.org/wiki?curid=4719077", "title": "Tinamiformes", "text": ""}
{"id": "4719084", "revid": "1305772", "url": "https://it.wikipedia.org/wiki?curid=4719084", "title": "Do What U Want", "text": "Do What U Want \u00e8 un singolo della cantante statunitense Lady Gaga, pubblicato in Canada, Stati Uniti d'America e Messico il 21 ottobre 2013 e il giorno seguente nel resto del mondo come secondo estratto dal terzo album in studio \"Artpop\".\nIl brano \u00e8 stato inserito al diciassettesimo posto nella classifica delle 100 migliori canzoni del 2013 stilata da \"Rolling Stone\".\nNel gennaio 2019, a seguito di alcune polemiche su abusi sessuali riguardanti R. Kelly, la cantante ha deciso di rimuovere \"Do What U Want\" dalle piattaforme digitali.\nDescrizione.\n\"Do What U Want\" ha visto la partecipazione vocale del cantante e produttore musicale R. Kelly. La cantante ha rivelato il titolo della canzone il 21 settembre 2013 sul social network Twitter. Il brano \u00e8 balzato in vetta alla classifica dei singoli di iTunes, dopo poche ore dalla messa on line, in 83 paesi, battendo il record della cantante Adele con \"Skyfall\". Il brano \u00e8 stato scelto come singolo promozionale del noto marchio di cuffie \"Beats\".\nMusicalmente il pezzo contiene influssi R&amp;B, synths che richiamano la musica degli anni 80 e battiti elettronici. Liricamente la canzone tratta dei sentimenti dell'artista, sogni e pensieri, riguardanti per lo pi\u00f9 la critica e il menefreghismo che prova per ci\u00f2 che dicono sul suo corpo e sulla sua immagine. Sin dalla sua uscita, la canzone ha ottenuto principalmente recensioni positive. Alcuni giornalisti hanno paragonato alcuni vocalizzi di Lady Gaga a cantanti come Tina Turner e Christina Aguilera. Nella frase del \"bridge\" \"So just take my body / and don't stop the party\" la cantante fa un uso della sua estensione vocale che la porta a raggiungere la nota F#5 con la parola \"stop\".\nRemix.\nIl 1\u00ba gennaio 2014 \u00e8 stata messa in commercio la versione remix ufficiale del brano con la collaborazione di Christina Aguilera.\nCopertina.\nPer la copertina del brano, Lady Gaga si \u00e8 fatta fotografare il primo piano delle natiche con un perizoma a fiori, dal fotografo Terry Richardson. Lo scatto \u00e8 stato paragonato, secondo Catherine Earp del Digital Spy, a una foto Polaroid.\nEsibizioni dal vivo.\nLady Gaga ha cantato \"Venus\" e \"Do What U Want\" nel programma televisivo inglese X Factor UK il 27 ottobre 2013. Inoltre questi 2 brani sono stati cantati anche nel programma televisivo Graham Norton Show, l'8 novembre 2013 e all\"'ArtRave\", evento apposito per promuovere \"Artpop\") a New York.\nLa cantante ha eseguito il pezzo per la prima volta insieme al cantante R. Kelly al Saturday Night Live, suscitando molte polemiche per la coreografia ritenuta troppo \"spinta\".\nIl 24 novembre, Lady Gaga ha sfilato sul red carpet agli American Music Awards sopra un finto unicorno bianco, messo in piedi dai ballerini della cantante. Durante la cerimonia, la popstar ha cantato (vestita da Marilyn Monroe) la canzone, affiancata ancora una volta da R. Kelly (vestito a sua volta da John F. Kennedy). Come accadde per il SNL, la performance ha fatto molto discutere per la sua coreografia esplicita e, per il momento, considerata inappropriata; infatti, in quel periodo ricadeva la data della morte del presidente Kennedy. Nonostante tutto, l'esibizione \u00e8 stata lodata dalla critica specializzata, per la scenografia e le doti vocali della cantante.\nIl 6 dicembre all'Alan Carr Show, la cantante, dopo aver cantato \"Dope\", ha eseguito il brano in una versione acustica esclusivamente al pianoforte, dove ha cantato versi nuovi, sostituendoli a quelli di R. Kelly. Due giorni pi\u00f9 tardi, in occasione del Jingle Bell Ball di Londra, la popstar ha incantato il pubblico esibendosi con pezzi vecchi e nuovi (tra cui appunto, \"Do What U Want\").\nIl 17 dicembre, per l'ultima puntata del talent show statunitense The Voice, la popstar ha cantato il brano insieme a Christina Aguilera. Secondo MTV UK e \"Billboard\" il duetto \u00e8 stato il migliore del 2013.\nDurante l\"\"', il brano \u00e8 presente nella scaletta a met\u00e0 dello spettacolo.\nAccoglienza.\nIl sito \"Popjustice\" ha valutato la canzone molto positivamente dando un \"8/10\" e commentando che \u00e8 un pezzo da club con un beat simile a quello di \"Eh, Eh (Nothing Else I Can Say)\" con aggiunta qualche melodia della \"The Fame Monster era\". Aylin Zafar di \"BuzzFeed\" ha denominato la canzone come \"brano sexy e divertente\" e aggiungendo che era \"hot proprio come la sua \"cover\"\". Alexa Camp, scrive per \"Slant Magazine\": \"una canzone elettronica intelligentemente moderata da farla sembrare una canzone d'amore.\" Lars Brandle di \"Billboard\" si \u00e8 complimentato con la canzone, etichettandola come \"radio-friendly\" e concludendo che \"Gaga \u00e8 in grande forma\". Un critico del \"The Daily Beast\", Kevin Fallon \u00e8 rimasto molto entusiasta dalla canzone, definendola \"paradiso-pop puro\" e ancora: \"il coro la trasformer\u00e0 in una hit radiofonica...\" Carl Williot di \"Idolator\" l'ha definita come un \"impeccabile pezzo R&amp;B.\" Dharmic X di \"Complex\" ha detto che \"Do What U Want\" \"\u00e8 molto orecchiabile ed ha un potente hook\" e ha aggiunto che \"ci fa ricordare i suoi primi, perfetti, lavori pop.\"\nUna recensione negativa \u00e8 stata invece ricevuta da Kyle Anderson di \"Entertainment Weekly\", dicendo che la traccia \"non funziona insieme, con la voce di Gaga ed i vocalizzi di R. Kelly\". Amy Sciaretto di \"PopCrush\" ha commentato che si aspettava una canzone pi\u00f9 sperimentale per \"Artpop\".\nVideo musicale.\nIl videoclip \u00e8 stato diretto da Terry Richardson e girato tra il 4 e il 5 novembre 2013. Nei giorni 6 e 13 dicembre, lo stesso regista ha pubblicato due foto dal set del videoclip del brano, che riprendono Lady Gaga mora, in intimo, in posizioni succinte insieme a R. Kelly.\nTuttavia il video non \u00e8 stato pubblicato e Lady Gaga stessa si \u00e8 scusata per il ritardo, attribuendone le colpe a varie controversie con i suoi pi\u00f9 stretti collaboratori tra cui l'ex-manager, Troy Carter, licenziato poco prima della pubblicazione dell'album.\nIl 19 giugno del 2014 viene svelato l'anteprima del video, la quale mostra R. Kelly nei panni di un dottore e Lady Gaga in quelli di una sua paziente. Poco dopo entrano delle infermiere in abiti succinti che iniziano a ballare, con pose e movimenti trasgressivi. In un secondo momento Terry Richardson riprende la cantante nuda coperta solo di giornali e con stivali a tacchi alti, mentre lei assume movimenti erotici agli occhi della telecamera. Nonostante la pubblicazione del teaser, i due cantanti hanno rinunciato alla pubblicazione del video per timore di polemiche che vanno al di sopra di quelle che hanno gi\u00e0 ricevuto in passato, e perch\u00e9 secondo gli artisti il video risultava troppo esplicito sessualmente.\nSuccesso commerciale.\nNella classifica statunitense dei singoli, nella sua prima settimana dall'uscita, ha debuttato alla tredicesima posizione, vendendo 156.000 copie e piazzandosi al terzo posto della classifica Digital Songs statunitense. \u00c8 la cinquantaduesima canzone di R. Kelly a debuttare nella medesima classifica e ad aver raggiunto una cos\u00ec alta posizione sin dal singolo \"I'm a Flirt\" (che aveva raggiunto il dodicesimo posto nel 2007). La settimana seguente, \"Do What U Want\" \u00e8 sceso al 58\u00ba posto nella \"Billboard\" Hot 100. Nella sua terza settimana di presenza, il singolo \u00e8 salito al 48\u00ba posto grazie all'aumento dell'airplay (+22%). A seguito dell'uscita dell'album \"Artpop\", \"Do What U Want\" \u00e8 tornato nei primi venti posti, occupando il 18\u00ba. Nella settimana comprendente il 18 e il 25 dicembre, il brano \u00e8 salito di due posizioni arrivando al 16\u00ba posto. Nel 2018 \"Billboard\" rivela che il singolo ha venduto in totale copie negli Stati Uniti.\nNel Regno Unito, \"Do What U Want\" ha debuttato alla 9\u00aa posizione con copie vendute. La settimana seguente, il singolo \u00e8 poi sceso al sedicesimo posto. Con un incremento delle vendite pari al 43% ( copie vendute), il duetto \u00e8 salito all'undicesima posizione. Nonostante un calo delle vendite del 18% ( copie vendute), \"Do What U Want\" \u00e8 tornato ad occupare la top 10 (decimo posto).\nIn Francia, \"Do What U Want\" ha debuttato all'ottavo posto con download digitali. Con un decremento delle vendite del 69% ( copie vendute), il singolo \u00e8 sceso al 38\u00ba posto. Un mese dopo, \"Do What U Want\", con un incremento delle vendite del 142%, \u00e8 tornato ad occupare l'8\u00aa posizione."}
{"id": "4719086", "revid": "6923", "url": "https://it.wikipedia.org/wiki?curid=4719086", "title": "Churchill Brothers Sports Club", "text": "Il Churchill Brothers Sports Club \u00e8 una societ\u00e0 calcistica indiana di Margao, nel territorio federato di Goa, fondata nel 1988.\nHa giocato nella I-League quando questa era la massima divisione calcistica indiana.\nStoria.\nIl Churchill Brothers SC venne fondato nel 1988 con il nome \"Varca Club\" ma dopo una sola stagione cambi\u00f2 denominazione in \"Brothers Sporting Club\". Quando il club venne acquistato da Churchill Braz Alemao venne infine rinominato \"Churchill Brothers SC\".\nNel 2007 il club vinse la Durand Cup e venne promosso in massima serie. Nella stagione 2008-2009 vinse il primo titolo nazionale, la seconda Durand Cup e l'IFA Shield. L'anno successivo disput\u00f2 la sua prima AFC Champions League 2010.\nStadio.\nIl principale terreno di gioco \u00e8 il Fatorda Stadium, struttura di 27,300 ubicata a Margao.\nLo stadio \u00e8 condiviso con altre tre squadre: Salgaocar Sports Club, Dempo Sports Club e Sporting Clube de Goa.\nNella stagione 2012-2013 il Churchill Brothers Sports Club utilizz\u00f2 temporaneamente il Duler Stadium di Mapusa a causa di lavori di ristrutturazione al Fatorda stadium in vista dei Giochi della Lusofonia del 2013. In passato il club aveva gi\u00e0 utilizzato anche il Tilak Maidan Stadium di Vasco da Gama.\nRosa attuale.\n "}
{"id": "4719088", "revid": "97701", "url": "https://it.wikipedia.org/wiki?curid=4719088", "title": "Churchill Bros", "text": ""}
{"id": "4719090", "revid": "97701", "url": "https://it.wikipedia.org/wiki?curid=4719090", "title": "Churchill Brothers SC", "text": ""}
{"id": "4719092", "revid": "97701", "url": "https://it.wikipedia.org/wiki?curid=4719092", "title": "Churchill Brothers", "text": ""}
{"id": "4719095", "revid": "83531", "url": "https://it.wikipedia.org/wiki?curid=4719095", "title": "Unione Sportiva Lucchese Libertas 1952-1953", "text": "Questa voce raccoglie le informazioni riguardanti l'Unione Sportiva Lucchese Libertas nelle competizioni ufficiali della stagione 1952-1953.\nRosa.\n \n "}
{"id": "4719096", "revid": "2133438", "url": "https://it.wikipedia.org/wiki?curid=4719096", "title": "Alceo Dossena", "text": "Biografia.\nAlceo Dossena ha rappresentato una delle figure pi\u00f9 enigmatiche e affascinanti del mondo dell'arte, egli infatti cre\u00f2 autentici capolavori che venivano attribuiti dagli studiosi e dai direttori di musei e gallerie di volta in volta a Giovanni e Nino Pisano, a Simone Martini, al Vecchietta, all'Amadeo, a Donatello, a Mino da Fiesole, a Desiderio da Settignano, ad Andrea del Verrocchio, ad Antonio Rossellino e ad altri celebri maestri del passato, tutte opere che mai nessuno sospett\u00f2 potessero essere realizzate da uno scultore contemporaneo.\nQueste splendide sculture possedevano un pregio che raramente si pu\u00f2 riscontrare nelle opere di un falsario: avevano la forza dell'originalit\u00e0, infatti non si trattava di copie di esemplari noti, ma di modelli originali creati ex novo, semplicemente realizzati secondo i dettami stilistici e le tecniche esecutive dell'antichit\u00e0 classica, del Due-Trecento o del Rinascimento.\nLe sue opere, realizzate nello stile dei grandi maestri del passato, erano di qualit\u00e0 cos\u00ec straordinariamente elevata che permisero ad alcuni mercanti italiani poco onesti di piazzarle all'estero, in particolare negli USA, dove sono esposte in alcuni dei principali musei e fino all'epoca del grande scandalo (1928), quando le sculture vennero riconosciute false, le stesse venivano considerate dagli studiosi come opere originali.\nRecentemente \u00e8 stata attribuita a Dossena una monumentale Deposizione dalla Croce, un\u2019opera che si trova in Francia nella chiesa parrocchiale di Saint Germain en Laye, importante citt\u00e0 alle porte di Parigi. Si tratta di una scultura ispirata alla Deposizione dalla Croce di Benedetto Antelami che si trova nel duomo di Parma, risalente al 1178. Quest\u2019opera \u00e8 stata donata alla chiesa, nel 1994, dalla famiglia dello scultore-mercante d\u2019arte francese che l\u2019aveva acquistata e trasportata in Francia da Parma, dove venne realizzata, presumibilmente su commissione, nella bottega Dossena-Rossi tra il 1908 e il 1912.\nUn ulteriore dato a conferma dell\u2019attribuzione della paternit\u00e0 di tale opera ad Alceo Dossena ce lo regala l\u2019archeologo e collezionista Ludwig Pollak, gi\u00e0 direttore del museo Barracco di Roma, che nelle sue memorie scrive:\nInoltre, importanti interventi che hanno approfondito le vicende dell\u2019artista cremonese provengono da Romano Ferrari, il quale ha ripercorso le memorie di un giornalista, Giovanni, testimone degli ultimi anni di vita di Alceo Dossena, che, seppur romanzate, donano sfaccettature tanto inedite quanto veritiere della figura di questo scultore e falsario italiano."}
{"id": "4719097", "revid": "287204", "url": "https://it.wikipedia.org/wiki?curid=4719097", "title": "Rari Nantes Florentia 2013-2014", "text": "Risultati.\nCoppa Italia.\nSeconda fase.\nLa Florentia, essendo una delle prime quattro squadre del campionato precedente, come da regolamento prende parte alla Coppa Italia partendo dalla seconda fase.\nStatistiche.\n\"Statistiche aggiornate al 30 aprile 2014.\""}
{"id": "4719098", "revid": "97924494", "url": "https://it.wikipedia.org/wiki?curid=4719098", "title": "Un uomo piange solo per amore", "text": ""}
{"id": "4719102", "revid": "88740", "url": "https://it.wikipedia.org/wiki?curid=4719102", "title": "Jean du Barry", "text": "Ugonotto e calvinista, nel 1560 si mise a capo della congiura di Amboise, ma, tradito dai conniventi, fu assassinato."}
{"id": "4719104", "revid": "62074707", "url": "https://it.wikipedia.org/wiki?curid=4719104", "title": "Godefroy de Barry", "text": ""}
{"id": "4719111", "revid": "599013", "url": "https://it.wikipedia.org/wiki?curid=4719111", "title": "Abramo Ecchellense", "text": "Docente a Roma, nel 1628 scrisse una grammatica siriaca e dallo stesso anno fino al 1645 collabor\u00f2 con Guy Michel Le Jay per la sua \"Bibbia poliglotta\". Cattolico maronita, fu coinvolto nella traduzione della Bibbia in arabo. Tradusse diverse opere arabe in latino, la pi\u00f9 importante delle quali \u00e8 il \"Chronicon Orientale di Ibnar-Rahib\".\nBiografia.\nNato a Haqil, in Libano, il suo cognome deriva dal suo luogo di nascita. Ibrahim fu educato al Pontificio Collegio Maronita di Roma. Dopo aver conseguito il dottorato in teologia e filosofia, torn\u00f2 per un certo periodo nella sua terra natale.\nIbrahim fu ordinato diacono e in seguito insegn\u00f2 l'arabo e il siriaco, prima a Pisa e poi a Roma nel Collegio della Propaganda Fide. Nel 1628 pubblic\u00f2 una grammatica siriaca. Chiamato a Parigi nel 1640 per assistere Gay-Michel Le Jay nella preparazione della sua \"Bibbia poliglotta\", Ibrahim contribu\u00ec a quell'opera fornendo versioni arabe e latine del Libro di Ruth e una versione araba del Terzo libro dei Maccabei.\nNel 1646 Ibrahim fu nominato professore di siriaco e arabo al Coll\u00e8ge de France. Invitato dalla Congregazione de Propaganda Fide a prendere parte alla preparazione di una versione araba della Bibbia, Ibrahim ritorn\u00f2 nel 1652 o 1653 a Roma. Pubblic\u00f2 diverse traduzioni latine di opere arabe, la pi\u00f9 importante delle quali fu il \"Chronicon Orientale di Ibnar-Rahib\" (1653), cronaca che narra le vicende storiche del Patriarcato di Alessandria.\nIbrahim scrisse con Giovanni Alfonso Borelli una traduzione latina del 5\u00b0, 6\u00b0 e 7\u00b0 libro delle \"Coniche\" di Apollonio di Perga (1661). Ibrahim fu anche la prima persona a identificare i Mandei dell'Iraq e dell'Iran come i discendenti di seguaci di movimenti gnostici risalenti al I secolo d.C."}
{"id": "4719114", "revid": "282094", "url": "https://it.wikipedia.org/wiki?curid=4719114", "title": "Ilonza", "text": ""}
{"id": "4719116", "revid": "301156", "url": "https://it.wikipedia.org/wiki?curid=4719116", "title": "Associazione Calcio Marzotto 1952-1953", "text": "Questa voce raccoglie le informazioni riguardanti l'Associazione Calcio Marzotto nelle competizioni ufficiali della stagione 1952-1953."}
{"id": "4719119", "revid": "767487", "url": "https://it.wikipedia.org/wiki?curid=4719119", "title": "Knockin' Myself Out", "text": "Knockin' Myself Out \u00e8 un album-raccolta pubblicato nel 1999 dall'etichetta Selected Sound Carrier\nnel 1999 (successivamente nel 2002 un CD fu ristampato dalla Sony Records con lo stesso titolo ma con 14 tracce differenti)."}
{"id": "4719120", "revid": "247222", "url": "https://it.wikipedia.org/wiki?curid=4719120", "title": "L'ufficio delle cose perdute", "text": "L'ufficio delle cose perdute \u00e8 un album del cantautore italiano Gino Paoli, pubblicato nel 1988 dall'etichetta discografica Ricordi.\nDescrizione.\nI brani sono stati composti dallo stesso artista con Paola Penzo ad eccezione di \"Parigi con le gambe aperte\" di Gianfranco Manfredi-Ricky Gianco-Gino Paoli e di \"Hey Ma\" che vede la collaborazione di Zucchero Fornaciari, autore della musica."}
{"id": "4719122", "revid": "1442080", "url": "https://it.wikipedia.org/wiki?curid=4719122", "title": "LEN Euro Cup 2013-2014", "text": "La LEN Euro Cup 2013-2014 \u00e8 stata la 22\u00aa edizione del secondo torneo europeo di pallanuoto per squadre di club. Le gare sono iniziate il 25 ottobre 2013 e si sono concluse con la finale di ritorno il 9 aprile 2014.\nLe squadre partecipanti sono in totale 17, quattro delle quali provengono dal primo turno di Champions League; le nazioni rappresentate sono dieci. A causa del basso numero di club iscritti \u00e8 stato disputato un solo turno di qualificazione, dopo il quale si ha avuto accesso alla fase a eliminazione diretta a partire dai quarti di finale.\nTurno di qualificazione.\nIl sorteggio si \u00e8 svolto il 14 ottobre, dopo il completamento del secondo turno di qualificazione della Champions League, da cui vengono ammesse cinque fra le squadre eliminate nella massima competizione: Acquachiara, Marsiglia, Spartak Volgograd e Valletta.\nQuarti di finale.\nLe otto squadre si affrontano in quattro sfide ad eliminazione diretta ad andata e ritorno. Le gare di andata si disputano il 20 novembre, quelle di ritorno il 18 dicembre."}
{"id": "4719128", "revid": "729019", "url": "https://it.wikipedia.org/wiki?curid=4719128", "title": "Stazione di Ponte d'Adige", "text": "La stazione di Bolzano Ponte d'Adige () \u00e8 una stazione ferroviaria posta sulla linea Bolzano-Merano. Serve la localit\u00e0 di Ponte d'Adige, nel comune di Bolzano, ed il comune di Appiano sulla Strada del Vino.\nIl fabbricato viaggiatori \u00e8 grande e la pensilina permette nelle ore di punta una grande affluenza di passeggeri. Le banchine sono state recentemente ristrutturate e rialzate come da norma.\nNella stazione effettuano fermata tutti i treni regionali nell'arco delle 24 ore."}
{"id": "4719130", "revid": "599013", "url": "https://it.wikipedia.org/wiki?curid=4719130", "title": "Gabriella Vico", "text": "Giocava nel ruolo di schiacciatrice.\nCarriera.\nLa carriera di Gabriella Vico inizia nelle giovanili del Centro Ester Pallavolo di Napoli nel 1998; nel 2001 passa alla formazione che disputa il campionato di Serie C e nella stagione successiva a quello di Serie B2. Nella stessa categoria gioca anche nella stagione 2003-04 con la seconda squadra del Vicenza Volley.\nL'esordio tra i professionisti avviene nell'annata 2004-05 quando viene ingaggiata dallo Start Volley Arzano, in Serie A2; veste le maglie dello Star Volley Falconara nella stagione 2005-06, del Trevi Volley in quella 2006-07 e della Pool Volley Carnago in quella 2007-08, tutte in Serie B1, fino alla stagione 2008-09 quando torna in serie cadetta con l'Aprilia Volley.\nPer il campionato 2009-10 \u00e8 con la Polizia Municipale Volley Potenza, in Serie B1, dove resta per due stagioni, per poi disputare l'annata 2011-12 in Serie A2 con la Polisportiva Antares di Sala Consilina.\nDopo una stagione passata nuovamente nel club di Potenza, in quella 2013-14 viene ingaggiata dalla IHF Volley di Frosinone con cui esordisce in Serie A1.\nNella stagione 2014-15 si trasferisce nella Ligue A francese, dove veste la maglia del Hainaut Volley di Valenciennes. Ritorna in Italia gi\u00e0 nell'annata successiva, giocando per il Cutrofiano Volley, in Serie B1, anche se poi nel mese di dicembre viene ceduta al , militante nella stessa divisione.\nPer l'annata 2016-17 \u00e8 nuovamente in Francia, questa volta al Municipal Olympique Mougins Volley-ball, nell'\u00c9lite: al termine della stagione annuncia il proprio ritiro dall'attivit\u00e0 agonistica."}
{"id": "4719134", "revid": "253269", "url": "https://it.wikipedia.org/wiki?curid=4719134", "title": "Robert Cornthwaite (attore)", "text": "Ha recitato in 37 film dal 1950 al 2005 ed \u00e8 apparso in oltre 130 produzioni televisive dal 1953 al 1996. \u00c8 stato accreditato anche con il nome Bob Cornthwaite.\nBiografia.\nRobert Cornthwaite nacque a St. Helens, in Oregon, il 28 aprile 1917.\nPer il cinema ha interpretato il dottor Pryor nel film \"La guerra dei mondi\" e il professor Carrington nel film \"La cosa da un altro mondo\". Per la televisione, interpret\u00f2, tra gli altri, il ruolo di John James Audubon in tre episodi della serie televisiva \"The Adventures of Jim Bowie\" dal 1956 al 1957, di Windish in tre episodi della serie \"Get Smart - Un detective tutto da ridere\" nel 1965, del giudice Edward P. Langdon in tre episodi della soap \"Dynasty\" nel 1988 e di Howard Buss in 11 episodi della serie \"La famiglia Brock\" dal 1992 al 1994.\nLa sua ultima apparizione sul piccolo schermo avvenne nell'episodio \"Flyer\" della serie televisiva \"Jarod il camaleonte\", andato in onda il 19 ottobre 1996, che lo vede nel ruolo di Mr. Hollis, mentre per il grande schermo l'ultima interpretazione risale al film \"The Naked Monster\" del 2005 in cui interpreta Dr. Carrington.\nMor\u00ec a Woodland Hills, in California, il 20 luglio 2006."}
{"id": "4719135", "revid": "287204", "url": "https://it.wikipedia.org/wiki?curid=4719135", "title": "Robert Cornthwaite", "text": ""}
{"id": "4719138", "revid": "62075370", "url": "https://it.wikipedia.org/wiki?curid=4719138", "title": "Cirano di Bergerac (opera)", "text": ""}
{"id": "4719139", "revid": "22356", "url": "https://it.wikipedia.org/wiki?curid=4719139", "title": "Duboisia santeng", "text": "L'antilope di Dubois (Duboisia santeng) \u00e8 un mammifero artiodattilo estinto, appartenente ai bovidi. Visse nel Pleistocene inferiore e medio (circa 800.000 - 500.000 anni fa) e i suoi resti fossili sono stati ritrovati in Asia (Giava e Malaysia).\nDescrizione.\nI resti fossili di questo animale permettono di ricostruire un bovide di piccole dimensioni, certamente inferiori a quelle degli altri bovidi del Pleistocene inferiore di Giava (come \"Bubalus palaeokerabau \"e \"Bibos palaeosondaicus\").\n\"Duboisia \"possedeva due corna piuttosto piatte che si proiettavano all'indietro e all'infuori, per poi incurvarsi e proiettarsi verticalmente verso l'alto. Le corna non erano molto lunghe, e generalmente non superavano i 5 centimetri di lunghezza. In generale, l'aspetto di questo animale doveva essere vagamente simile a quello dell'attuale nilgau (\"Boselaphus tragocamelus\"), ma la corporatura doveva essere molto pi\u00f9 snella. \nClassificazione.\n\"Duboisia \"\u00e8 stato descritto per la prima volta nel 1891 da Dubois, sulla base di fossili ritrovati a Giava; lo studioso descrisse i resti con il nome di Anoa santeng, attribuendolo erroneamente al genere attuale \"Anoa \"(in realt\u00e0 un bovino nano). Successivamente, la specie \"Anoa santeng\" venne riconosciuta come appartenente a un genere a s\u00e9 stante, che venne denominato \"Duboisia \"da Stremme nel 1911. \"Duboisia santeng\" \u00e8 stato variamente attribuito anche ai generi \"Bos \"e \"Capra\", ma attualmente \u00e8 riconosciuto come genere e specie valida, affine al gruppo dei boselafini (attualmente rappresentati dal gi\u00e0 citato nilgau e dall'antilope quadricorne), tipici dell'India. Un'altra specie attribuita con qualche dubbio al genere \"Duboisia \"\u00e8 \"D. sartonoi\", descritta da Geraads nel 1979 sulla base di fossili provenienti da Giava. Altri fossili ritrovati in Malesia sono stati attribuiti a \"D. santeng\".\nPaleobiologia.\nIl grado di ipsodontia (altezza dei molari) di \"Duboisia santeng\" fa ipotizzare che questo animale fosse un brucatore di erba, in modo simile agli attuali nilgau. La piccola taglia fa ipotizzare che \"Duboisia \"fosse un tipico esempio di nanismo insulare, bench\u00e9 siano stati ritrovati i fossili di questa specie anche sulla penisola malese (Rozzi et al., 2013). Sulla base della morfologia del femore, si suppone che \"Duboisia\" fosse adattato a un ambiente di tipo forestale (Rozzi e Palombo, 2013)."}
{"id": "4719141", "revid": "30610", "url": "https://it.wikipedia.org/wiki?curid=4719141", "title": "Manifattura di Arti, Sperimentazione e Tecnologia", "text": ""}
{"id": "4719144", "revid": "1543377", "url": "https://it.wikipedia.org/wiki?curid=4719144", "title": "Grampian Flyers", "text": "Il Grampian Flyers Basketball Club \u00e8 una societ\u00e0 di pallacanestro, fondata nel 2000 a Ellon nel nord della Scozia.\nLa squadra gioca presso l\"'Ellon Meadows Sports Centre\" di Ellon a nord di Aberdeen. Ha partecipato alla Scottish Men's National League dal 2001 al 2009. Attualmente la sua denominazione \u00e8 legata al main sponsor \"Donald Russell\". Oltre alle squadre giovanili e a quelle femminili (le \"Grampian Lady Flyers\") la societ\u00e0 ha provveduto anche alla formazione di una squadra per diversamente abili, i \"Grampian Flyers' Wheelchair\".\nAttualmente gareggia nella lega regionale del \"Grampian Basketball League\"."}
{"id": "4719146", "revid": "599013", "url": "https://it.wikipedia.org/wiki?curid=4719146", "title": "Collina Torinese (vino)", "text": "Il Collina Torinese \u00e8 un vino DOC, la cui produzione \u00e8 consentita in 28 comuni della citt\u00e0 metropolitana di Torino appartenenti all'omonima zona geografica.\nZona di produzione.\nLa zona di produzione dei vini \"Collina Torinese\" nelle tipologie \"rosso\", \"Barbera\", \"Bonarda\" e \"Malvasia\" comprende l\u2019intero territorio dei comuni di: Andezeno, Arignano, Baldissero Torinese, Brozolo, Brusasco, Casalborgone, Castagneto Po, Castiglione Torinese, Cavagnolo, Chieri, Cinzano, Gassino Torinese, Lauriano, Marentino, Mombello di Torino, Moncalieri, Montaldo Torinese, Monteu da Po, Moriondo Torinese, Pavarolo, Pecetto Torinese, Pino Torinese, Riva presso Chieri, Rivalba, San Raffaele Cimena, San Sebastiano da Po, Sciolze e Verrua Savoia.\nLa zona di produzione del vino \"Collina Torinese\" nella tipologia \"Pelaverga o Cari\" comprende l\u2019intero territorio dei comuni di Baldissero Torinese, Montaldo Torinese, Pavarolo e parti del territorio dei comuni di Andezeno, Arignano, Castiglione Torinese, Chieri, Marentino e Pino Torinese."}
{"id": "4719150", "revid": "30610", "url": "https://it.wikipedia.org/wiki?curid=4719150", "title": "MAST", "text": "Il MAST. Manifattura di Arti, Sperimentazione e Tecnologia \u00e8 un centro polifunzionale e spazio espositivo realizzato a Bologna dalla omonima Fondazione MAST dell'imprenditrice e filantropa Isabella Seragnoli.\nOspita sia collezioni permanenti che mostre temporanee. All'interno si trovano gallerie espositive, un auditorium, una academy, un asilo nido, un centro wellness, un ristorante e una caffetteria, e all'esterno un parco delle sculture con pezzi monumentali di \u00d3lafur El\u00edasson, Anish Kapoor, Arnaldo Pomodoro e Mark Di Suvero.\nStoria.\nIl MAST viene inaugurato alla presenza del Presidente del Consiglio Enrico Letta il 4 ottobre 2013. L'area espositiva \u00e8 aperta al pubblico dal 7 ottobre 2013, mentre tutti gli altri spazi sono disponibili dalla prima met\u00e0 del 2014.\nIn concomitanza con l'apertura della galleria, la Fondazione MAST propone anche la prima edizione di \"Foto/Industria\", la \"Biennale di fotografia industriale dedicata a impresa e lavoro\", prima iniziativa al mondo dedicata alla fotografia industriale, curata da Fran\u00e7ois H\u00e9bel, direttore dei \"Rencontres internationales de la photographie d'Arles\", che comprende 17 esposizioni in 10 luoghi della citt\u00e0.\nLa mostra ospitata al MAST nella prima edizione, intitolata \u201cI Mondi dell'Industria\u201d, \u00e8 curata da Urs Stahel e raccoglie le opere di 48 maestri internazionali della fotografia, tratte dall'archivio dello stesso MAST.\nEdificio.\nIl complesso del MAST, di oltre 25\u00a0000\u00a0m\u00b2, si colloca nella prima periferia bolognese, in zona Santa Viola, nel quartiere Reno.\nIl progetto \u00e8 firmato da Maria Claudia Clemente e Francesco Isidori, architetti dello Studio Labics di Roma, risultati vincitori del concorso indetto nel 2005 dalla G.D del gruppo Coesia.\nDurante i lavori di costruzione, il cantiere \u00e8 stato fotografato da Gabriele Basilico.\nAttivit\u00e0 formative e didattiche.\nLa Fondazione MAST offre nell\u2019Academy numerose attivit\u00e0 di formazione orientate ai temi della tecnologia e dell\u2019innovazione, rivolte ai giovani, al territorio \u2013 scuole, imprese, comunit\u00e0 \u2013 e ai collaboratori del gruppo Coesia, in partnership con le istituzioni e altri enti.\nMostre temporanee.\nPeriodicamente si alternano esposizioni tematiche e progetti monografici, mostre storiche e proposte di autori contemporanei, tratte dalla collezione o provenienti da altri archivi, istituzioni internazionali e raccolte private. Le mostre sono curate da Urs Stahel\nAttivit\u00e0 Biennali.\nDal 2013 la Fondazione MAST organizza \"Foto/Industria\", rassegna biennale di fotografia dell\u2019industria e del lavoro, che consiste in una serie di esposizioni di grandi fotografi e di talenti emergenti provenienti da tutto il mondo, allestite, oltre che al MAST, anche nel centro di Bologna, in luoghi storici, istituzioni pubbliche e spazi privati della citt\u00e0.\nIl \"MAST Foundation for Photography Grant on Industry and Work\", gi\u00e0 GD4PhotoArt, \u00e8 un concorso internazionale a inviti a cadenza biennale creato nel 2007. Obiettivo dell\u2019iniziativa \u00e8 dare voce alla ricerca delle nuove generazioni di fotografi, arricchendo l\u2019offerta culturale della Fondazione MAST degli sguardi dei giovani sul mondo dell\u2019industria e del lavoro."}
{"id": "4719151", "revid": "46931", "url": "https://it.wikipedia.org/wiki?curid=4719151", "title": "Robert O. Cornthwaite", "text": ""}
{"id": "4719154", "revid": "118783671", "url": "https://it.wikipedia.org/wiki?curid=4719154", "title": "Toy Story of Terror!", "text": "Toy Story of Terror! \u00e8 uno special televisivo d'animazione di Halloween scritto e diretto da Angus MacLane, ambientato poco dopo il film \"Toy Story 3\" e andato in onda sulla rete televisiva statunitense ABC il 16 ottobre 2013. Nella versione originale, lo special vede Tom Hanks, Tim Allen, Joan Cusack, Don Rickles, Wallace Shawn, Timothy Dalton e Kristen Schaal nuovamente nei loro ruoli di Woody, Buzz Lightyear, Jessie, Mr. Potato Head, Rex, Mr. Pricklepants e Trixie, con l'aggiunta di Carl Weathers nel ruolo di Combat Carl e Stephen Tobolowsky in quello di Ron. La colonna sonora dello special, composta da Michael Giacchino, \u00e8 stata pubblicata il giorno prima della trasmissione su Amazon.com in formato digitale. In Italia \u00e8 andato in onda il 26 ottobre 2013 su Disney Channel, venendo replicato in chiaro su Rai 2 il 25 dicembre 2014. Dal 19 giugno 2020 \u00e8 disponibile sulla piattaforma Disney+.\nTrama.\nWoody, Buzz, Jessie, Rex, Mr Potato, Trixie e Mr Pricklepants sono in viaggio con la loro padroncina Bonnie per andare a trovare la nonna di quest'ultima; durante il viaggio gli amici guardano un film dell'orrore (con i noiosi appunti di Pricklepants), ma Jessie \u00e8 particolarmente spaventata poich\u00e9 soffre di claustrofobia: come narrato nel secondo film, infatti, ha passato anni e anni chiusa in una scatola e trovarsi in luoghi bui e chiusi la traumatizza.\nA un certo punto l'auto della mamma di Bonnie fora una ruota e la donna decide di non proseguire il viaggio e di fermarsi al DormiBene, un motel dall'aria sinistra.\nQuando la valigia con dentro i giocattoli viene messa in camera, Mr. Potato decide di uscire per andare a curiosare, nonostante Woody gli consigli di non uscire, poich\u00e9 un motel \u00e8 un posto dove i giocattoli rischiano facilmente di perdersi. In effetti, poco dopo Potato scompare misteriosamente, e uno alla volta tutti i giocattoli escono dalla valigia, tranne Jessie. Sorpresa da un attacco di claustrofobia la cow girl corre fuori e incontra i suoi amici, ma di Potato ancora non c'\u00e8 traccia: si percepisce per\u00f2 la presenza di una misteriosa creatura che si muove nell'oscurit\u00e0. La creatura, che si muove molto velocemente, cattura tutti i giocattoli e li trascina nel buio, inseguendo anche Jessie fino a una toilette.\nQui Jessie incontra Combat Carl, l'action figure di un soldato priva di una mano, che la mette in guardia da \"cose orribili\" che capitano ai giocattoli nel motel; poco dopo lo stesso Carl viene catturato dalla misteriosa creatura. Jessie si ritrova nella vasca da bagno (in una chiara citazione del film Psycho) braccata dalla creatura, che si rivela essere Mr Jones, un'iguana che il direttore dell'albergo tiene come animale da compagnia. \nIl rettile \u00e8 addestrato a rubare i giocattoli dei piccoli ospiti del motel, che poi il direttore vende su un sito d'aste online. Jessie viene portata da Mr Jones nell'ufficio del direttore, dove ritrova tutti i suoi amici chiusi in una vetrina. Woody \u00e8 stato gi\u00e0 venduto per 2000 dollari e messo in una scatola pronta per essere spedita via corriere; poco dopo anche Jessie viene venduta per un'altissima cifra.\nJessie si ritrova cos\u00ec a essere l'unica tra i giocattoli a trovarsi fuori della vetrina in un momento di distrazione del direttore; l'unico modo per salvare Woody e gli altri amici sarebbe di farsi rinchiudere in una scatola e salire sul camion del corriere, ma la claustrofobia le impedisce di farlo. Combat Carl allora la aiuta a trovare la motivazione e la forza necessarie: pur con qualche difficolt\u00e0 la cow girl riesce a liberare Woody e insieme tornano dai loro amici... proprio mentre Bonnie e sua madre stanno andando via.\nJessie corre in direzione di Bonnie, ma \u00e8 attaccata da Mr Jones; tuttavia la ragazza riesce a usare la spinta dell'iguana per tirare via le tende dell'ufficio e attirare l'attenzione della sua padroncina, recuperando al contempo la mano perduta di Combat Carl e il braccio di Mr Potato, che erano stati mangiati dal rettile. Bonnie vede i suoi amici giocattoli in vetrina e corre a recuperarli. Finalmente riuniti, gli amici tornano a casa con il ricordo di questa avventura e con gli insegnamenti che ne hanno tratto.\nDurante i titoli di coda, si vedono Combat Carl e gli altri giocattoli prigionieri del direttore, finalmente liberi, partire alla volta delle loro case di provenienza; il direttore del motel riceve invece una visita dei poliziotti chiamati dalla mamma di Bonnie: tenter\u00e0 di raggirarli rubando la loro auto ma senza successo.\nAccoglienza.\nLo special ha ricevuto un'accoglienza generalmente positiva da parte della critica. Su Rotten Tomatoes ha ricevuto una sola recensione negativa su tredici, mentre su Metacritic ha un punteggio di 79 su 100 sulla base di sette giudizi. Matt Roush di \"TV Guide\" ha affermato che lo special \u00e8 \"una deliziosa vignetta di mezz'ora composta da gag, azione e auto-responsabilizzazione, che adagia il suo messaggio di inarrendevolezza in un formidabile divertimento non-stop\". Brian Lowry di \"Variety\" ha detto che \"\"Toy Story of Terror!\" \u00e8 lungo circa un quarto di un normale film d'animazione, ma per tutto il resto potrebbe facilmente essere scambiato per una versione da grande schermo, dal ritmo e umorismo alla colonna sonora di Michael Giacchino\". Secondo Rob Owen della \"Pittsburgh Post-Gazette\", \"Toy Story of Terror\" \"\u00e8 una piccola avventura che si addice alla lunghezza di mezz'ora, ma \u00e8 anche intelligente nel modo in cui mette fondamentalmente i personaggi di \"Toy Story\" in una situazione riconoscibile, che \u00e8 simile ai film del grande schermo\". Neil Genzlinger di \"The New York Times\" ha affermato che \"una volta che la valanga annuale di episodi, special e film di Halloween sorpassano la TV, probabilmente non ci si aspetta di usare la parola\" affascinante\" molto spesso. Ma essa descrive perfettamente \"Toy Story of Terror!\"\". Todd VanDerWerff di \"The A.V. Club\" ha invece sostenuto che \"il franchise di \"Toy Story\" ha sempre operato al meglio con una nota di panico esistenziale, e ce n'\u00e8 un po' anche qui, ma sembra che lo special si appoggi in modo terribilmente difficile ai film che gli hanno dato origine\". Robert Lloyd del \"Los Angeles Times\" ha scritto che \"anche i temi dei precedenti film di \"Toy Story\" vengono riciclati, cosa che non dovrebbe preoccupare nessuno. Anche se Woody e Buzz ottengono il loro tempo sullo schermo \u2013 con Jessie, sono i \"Jules et Jim\" dell'animazione computerizzata su giocattoli senzienti \u2013, \u00e8 sulla coraggiosa cowgirl che affronta le sue paure, che si basa la storia\"."}
{"id": "4719159", "revid": "287204", "url": "https://it.wikipedia.org/wiki?curid=4719159", "title": "Gran Premio Bruno Beghelli 2013", "text": "Il Gran Premio Bruno Beghelli 2013, diciottesima edizione della corsa e valida come evento dell'UCI Europe Tour 2013 categoria 1.1, si svolse il 13 ottobre 2013, per un percorso totale di 202\u00a0km. Venne vinto dal colombiano Leonardo Duque che termin\u00f2 la gara in 4h24'07\", alla media di 45,889\u00a0km/h.\nPartenza con 125 ciclisti, dei quali 81 completarono la gara."}
{"id": "4719160", "revid": "887364", "url": "https://it.wikipedia.org/wiki?curid=4719160", "title": "Syco Records", "text": ""}
{"id": "4719165", "revid": "304380", "url": "https://it.wikipedia.org/wiki?curid=4719165", "title": "Kerkenna", "text": ""}
{"id": "4719168", "revid": "767487", "url": "https://it.wikipedia.org/wiki?curid=4719168", "title": "Unione Sportiva Cremonese 1963-1964", "text": "Questa pagina raccoglie le informazioni riguardanti l'Unione Sportiva Cremonese nelle competizioni ufficiali della stagione 1963-1964.\nStagione.\nNella stagione 1963-1964 la Cremonese ha disputato il campionato di Serie C, girone A, classificandosi al sesto posto con 33 punti, nel campionato che ha visto promosso in Serie B e dominare il torneo la Reggiana e retrocessi Pordenone e Saronno. Cambio sulla panchina cremonese, il nuovo Mister \u00e8 Sergio Realini un allievo di Nereo Rocco. Unici colpi di mercato l'arrivo dell'attaccante Giorgio Romagna dagli svizzeri del Bellinzona che realizzer\u00e0 sette reti in campionato, e l'ala Gianni Comini dal Mantova. In rampa di lancio il giovane talento Erminio Favalli fratello pi\u00f9 giovane di Armanno. La squadra disputa un onorevole campionato, all'inizio del girone di ritorno era terz'ultima, poi dieci risultati utili consecutivi gli hanno permesso di risalire la classifica fino al sesto posto."}
{"id": "4719172", "revid": "283141", "url": "https://it.wikipedia.org/wiki?curid=4719172", "title": "Dutch open computer chess championship", "text": ""}
{"id": "4719176", "revid": "635780", "url": "https://it.wikipedia.org/wiki?curid=4719176", "title": "John Ive", "text": ""}
{"id": "4719185", "revid": "2039709", "url": "https://it.wikipedia.org/wiki?curid=4719185", "title": "White Mountains (Alaska)", "text": "White Mountains \u00e8 una catena montuosa nella Area censuaria di Yukon-Koyukuk dello stato dell'Alaska. Essa si trova fra il Beaver Creek ed il Preacher Creek e ricevette la sua denominazione per la sua composizione di calcare bianco. La catena raggiunge una punta massima di altezza di 968\u00a0m s.l.m. Una parte di essa si trova nella \"White Mountains National Recreation Area\", una zona selvaggia di 4000\u00a0km2 a nord della citt\u00e0 di Fairbanks. Le \"White Mountains\" e le \"Ray Mountains\" insieme costituiscono le alture di Yukon-Tanana, una zona di basse montagne nell'Alaska interna."}
{"id": "4719188", "revid": "1442080", "url": "https://it.wikipedia.org/wiki?curid=4719188", "title": "Evanioidea", "text": "Evanioidea \u00e8 una superfamiglia appartenente all'ordine degli imenotteri.\nBiologia.\nLa biologia \u00e8 molto disparata all'interno delle 3 famiglie viventi. Gli Aulacidae sono parassitoidi di coleotteri, mentre gli Evaniidae sono predatori solitari delle ooteche di blatte e i Gasteruptiidae di nidi di api e vespe solitarie.\nTassonomia.\n\u00c8 un gruppo poco conosciuto, composto da circa 1100 specie divise in 6 famiglie di cui 3 viventi:"}
{"id": "4719196", "revid": "247222", "url": "https://it.wikipedia.org/wiki?curid=4719196", "title": "Quicksilver Messenger Service (album)", "text": "Quicksilver Messenger Service \u00e8 il primo album del gruppo omonimo di rock psichedelico di San Francisco, fu pubblicato nel maggio del 1968 dalla Capitol Records.\nL'album raggiunse la posizione numero 63 della classifica di Billboard 200 il 22 giugno 1968."}
{"id": "4719203", "revid": "880084", "url": "https://it.wikipedia.org/wiki?curid=4719203", "title": "Sh\u01d0j\u00ec", "text": ""}
{"id": "4719205", "revid": "880084", "url": "https://it.wikipedia.org/wiki?curid=4719205", "title": "Shi Ji", "text": ""}
{"id": "4719207", "revid": "116720489", "url": "https://it.wikipedia.org/wiki?curid=4719207", "title": "Giacinto Molteni", "text": ""}
{"id": "4719210", "revid": "880084", "url": "https://it.wikipedia.org/wiki?curid=4719210", "title": "S\u012bm\u01ce Qi\u0101n", "text": ""}
{"id": "4719211", "revid": "178076", "url": "https://it.wikipedia.org/wiki?curid=4719211", "title": "GtC", "text": ""}
{"id": "4719213", "revid": "228587", "url": "https://it.wikipedia.org/wiki?curid=4719213", "title": "Welkom", "text": "Welkom \u00e8 una citt\u00e0 sudafricana che si trova all'interno della provincia di Free State e dista 158 km a nord-est dal capoluogo Bloemfontein.\nLa citt\u00e0 di Welkom, parola che in afrikaans significa \"benvenuto\", \u00e8 stata fondata nel luglio 1948 ed \u00e8 divenuta una municipalit\u00e0 nel gennaio 1961. Grazie alla sua rapida crescita \u00e8 diventata la seconda pi\u00f9 grande citt\u00e0 di Free State.\nOggigiorno \u00e8 sede amministrativa e legislativa della municipalit\u00e0 locale di Matjhabeng, all'interno del distretto di Lejweleputswa.\nStoria.\nPrima della nascita di Welkom, tra il 1937 e il 1947, l'area geografica in questione fu un insediamento dedito all'estrazione mineraria. Nel 1947, in seguito alla scoperta di un ricco giacimento aurifero nella fattoria St Helena, il presidente della Anglo American Corporation Sir Ernest Oppenheimer annunci\u00f2 la sua volonta di volere costruire una nuova citt\u00e0-giardino.\nPopolazione.\nLa citt\u00e0 di Welkom, secondo il censimento del 2011, \u00e8 composta da una popolazione di 64.130 abitanti. Il 60,74% sono neri africani, il 26,86% bianchi, l'11,14% coloured pi\u00f9 altre restanti minoranze.\nIl 38,44% degli abitanti parla l'afrikaans, il 33,38% il sesotho, il 10,67% l'inglese, l'8,89% l'isiXhosa, il 2,38% il setswana, l'1,95% l'isiZulu pi\u00f9 altre lingue parlate dalle minoranze.\nIncludendo anche i principali sobborghi limitrofi di Hani Park, Riebeeckstad e Thabong, l'estensione superficiale raggiunge i 212,70\u00a0km\u00b2 e una popolazione di 211.011 abitanti.\nGeografia fisica.\nWelkom si trova nell'angolo sud-occidentale del bacino di Witwatersrand, una formazione geologica che si origina nel Witwatersrand e che \u00e8 nota per le sue ingenti riserve aurifere. Il bacino, situato sul cratone di Kaapvaal, \u00e8 formato da una successione di rocce sedimentarie spessa 6 chilometri e si estende lateralmente per centinaia di chilometri.\nIl pi\u00f9 grande corpo idrico \u00e8 il fiume Sand, che si estende dalla zona sud-orientale di Welkom dirigendosi verso la citt\u00e0 di Virginia. Tra i laghi si citano il Flamingo e il Theronia, presso i quali \u00e8 anche possibile praticare il birdwatching.\nEconomia.\nL'economia di Welkom \u00e8 principalmente basata sull'estrazione di oro e uranio, oltre al contributo del comparto agricolo. Welkom occupa un ruolo centrale nell'ambito dell'estrazione aurifera in Free State, mentre per quanto riguarda l'agricoltura si sottolinea il ruolo che questa citt\u00e0 ha all'interno del cosiddetto \"triangolo del mais\". Welkom possiede anche un numero significativo di riserve di carbone. Vengono prodotti anche altri generi di merci come l'acciaio, il legname e la carne bovina.\nInfrastrutture e trasporti.\nWelkom \u00e8 sede di un piccolo aeroporto ed \u00e8 servita da un ramo ferroviario che percorre la linea principale tra Johannesburg e Citt\u00e0 del Capo.\nSport.\nL'impianto sportivo pi\u00f9 importante di Welkom \u00e8 rappresentato dalla pista da corsa Phakisa, che ospita eventi internazionali legati agli sport motoristici.\nA Welkom sorge anche il North West Stadium, lo stadio in cui si giocano le partite dei Griffons, squadra di rugby a 15 fondata nel 1968."}
{"id": "4719227", "revid": "767487", "url": "https://it.wikipedia.org/wiki?curid=4719227", "title": "Gymnoichthys inopinatus", "text": "Il gimnoittide (Gymnoichthys inopinatus) \u00e8 un pesce osseo estinto, appartenente ai neopterigii. Visse nel Triassico medio (Anisico, circa 244 milioni di anni fa) e i suoi resti fossili sono stati ritrovati in Cina.\nDescrizione.\nQuesto animale \u00e8 noto per alcuni esemplari in ottimo stato di conservazione, che indicano una lunghezza media di poco pi\u00f9 di dieci centimetri. La forma era piuttosto idrodinamica, con una pinna dorsale ampia e piuttosto arretrata. La caratteristica sorprendente di \"Gymnoichthys \"era data dal fatto che il corpo era pressoch\u00e9 privo di scaglie, tranne una singola fila di scaglie urodermiche che ricoprivano parte della pinna caudale e una fila di scaglie molto piccole e sottili lungo il canale della linea laterale, sui fianchi. Anche nello scheletro assiale \"Gymnoichthys \"(il cui nome significa \"pesce nudo\") era particolare: i sopraneurali erano perfettamente allineati a ognuno degli archi neurali appaiati, e le costole addominali erano molto sviluppate. \nClassificazione.\nQuesto pesce \u00e8 stato descritto per la prima volta nel 2010, sulla base di fossili ritrovati nella contea di Luoping (Yunnan, Cina). Inizialmente venne attribuito ai neopterigii, ma un nuovo studio operato nel 2013 ha indicato \"Gymnoichthys\" come appartenente ai caturoidi, un gruppo di pesci predatori tipici del Giurassico. \"Gymnoichthys\", quindi, rappresenterebbe il primo caturoide cinese e il pi\u00f9 antico fra tutti i caturoidi, anteriore di circa 40 milioni di anni alle altre forme, rinvenute in Nordamerica e in Europa."}
{"id": "4719228", "revid": "22356", "url": "https://it.wikipedia.org/wiki?curid=4719228", "title": "Gymnoichthys", "text": ""}
{"id": "4719232", "revid": "247222", "url": "https://it.wikipedia.org/wiki?curid=4719232", "title": "Shady Grove (Quicksilver Messenger Service)", "text": "Shady Grove \u00e8 il terzo album dei Quicksilver Messenger Service, pubblicato nel dicembre del 1969 su etichetta Capitol Records. Al gruppo si unisce il pianista e tastierista inglese Nicky Hopkins e momentaneamente si defila dal gruppo, prima della registrazione dell'album, Gary Duncan.\nFormazione.\nNote aggiuntive"}
{"id": "4719236", "revid": "709406", "url": "https://it.wikipedia.org/wiki?curid=4719236", "title": "Benzozone", "text": ""}
{"id": "4719244", "revid": "310967", "url": "https://it.wikipedia.org/wiki?curid=4719244", "title": "Dolcetto di Dogliani", "text": ""}
{"id": "4719254", "revid": "599013", "url": "https://it.wikipedia.org/wiki?curid=4719254", "title": "Romagna Albana", "text": "Romagna Albana \u00e8 la denominazione relativa al disciplinare di alcuni vini a DOCG prodotti nei seguenti comuni:\nInformazioni sulla zona geografica.\nIl territorio di produzione della DOCG si snoda a fianco della catena o \u201cvena\u201d dello \u201cSpungone romagnolo\u201d, una dorsale costituita da calcari arenacei organogeni risalenti al pliocene. I terreni che l'affiancano sono argillosi o argillo-limosi pi\u00f9 o meno ricchi di calcare, ma in parte anche sabbiosi (questi ultimi poveri di calcare); tutti situati ad una quota superiore ai 100 m s.l.m. e quindi ben esposti. Sono comunque terreni capaci di contenere la vigoria delle viti a tutto vantaggio del quadro aromatico dell'uva prodotta.\nI vini della DOCG sono quindi il frutto precipuo di questo particolare contesto al punto tale che i numerosi tentativi di ambientazione del vitigno Albana in altre zone ha dato sempre risultati scadenti. Essi posseggono una \u201cnota\u201d unica; sono ascrivibili alla categoria dei sentori vegetali (sono anche definiti come fortemente tanninici), ma di difficile classificazione per cui si preferisce parlare di odore caratteristico dell'Albana. A seconda della percentuale di calcare nel terreno, ad esso si accompagnano note floreali ed un fruttato in cui prevale il sentore di albicocca.\nStoria.\n La prima testimonianza certa risale al 1300 quando Pier de' Crescenzi traccia una specie di mappa qualitativa del vitigno individuando appunto le localit\u00e0 in cui esso si esprimeva al massimo.\nNel 1900 la stessa operazione \u00e8 ripetuta da Mariani Savelli del Regio Laboratorio Autonomo di Chimica Agraria di Forl\u00ec.\nA testimoniare l'importanza della vitivinicoltura della zona fanno fede le numerose cantine scavate nello \u201cSpungone\u201d e la tradizione antica di trarre dal vitigno Albana diverse qualit\u00e0 di vino. Dall'uva di primo raccolto derivava un vino secco da usare durante le assolate giornate di lavoro estivo; dal secondo raccolto si ricavava invece il vino \u201camabile\u201d ed infine dai grappoli appesi nei solai, il \u201cpassito\u201d delle feste ed il \u201cvino da messa\u201d. Di conseguenza una vigna di Albana era presente in ogni azienda agricola della zona ed i vini prodotti sono stati per secoli perfettamente \u201cintegrati\u201d nella vita quotidiana dei romagnoli.\nPrecedentemente all'attuale disciplinare questa DOCG era stata:\nErano inoltre previsti i seguenti vini:"}
{"id": "4719255", "revid": "880084", "url": "https://it.wikipedia.org/wiki?curid=4719255", "title": "Shi Jing", "text": ""}
{"id": "4719256", "revid": "1226", "url": "https://it.wikipedia.org/wiki?curid=4719256", "title": "Terrore giallo", "text": ""}
{"id": "4719258", "revid": "36426", "url": "https://it.wikipedia.org/wiki?curid=4719258", "title": "Romagna Albana secco", "text": "Il Romagna Albana secco \u00e8 un vino DOCG la cui produzione \u00e8 consentita in alcuni comuni della provincia di Forl\u00ec-Cesena, della provincia di Ravenna e della provincia di Bologna\nZona di produzione.\nVedi: Romagna Albana DOCG\nInformazioni sulla zona geografica.\nVedi: Romagna Albana DOCG\nStoria.\nPrecedentemente l'attuale disciplinare DOCG era stato:\nApprovato DOC con DPR 21.07.1967 G.U. 209 - 21.8.1967\nApprovato DOCG con decreto del 13/04/1987 G.U. del 20/10/1987 n\u00ba 245\nModificato con DM 22.09.2011 G.U. 235 - 8.10.2011\nPer le notizie attinenti al precedente disciplinare approvato con decreto del 13/04/1987, pubblicato sulla Gazzetta Ufficiale 20/10/1987 n\u00ba 245, vedere:\nProduzione.\n\"Provincia, stagione, volume in ettolitri\"\nCollegamenti esterni.\nConsorzio Vini di Romagna"}
{"id": "4719260", "revid": "984922", "url": "https://it.wikipedia.org/wiki?curid=4719260", "title": "E.D. Horkheimer", "text": "Biografia.\nNato nel West Virginia, a Wheeling, nel 1881, E.D. era fratello di H.M. Horkheimer, il fondatore della Balboa Amusement Producing Company, una delle prime case di produzione californiane. Insieme al fratello, Horkheimer lavor\u00f2 come produttore e fu anche segretario e tesoriere della societ\u00e0. Nella sua carriera, si contano centosettantasei film da produttore, tre da regista, uno da sceneggiatore e diciotto come supervisore o presentatore.\nNel 1916, Horkheimer si spos\u00f2 con una delle stelle della Balboa, Jackie Saunders. Il loro matrimonio, da cui nacque una bambina, fin\u00ec in divorzio nel 1920."}
{"id": "4719263", "revid": "580197", "url": "https://it.wikipedia.org/wiki?curid=4719263", "title": "Jung Dae-young", "text": "Gioca nel ruolo di centrale nel GS Caltex Seoul.\nCarriera.\nLa carriera di Jung Dae-young inizia nei campionati scolastici sudcoreani. Nel 2001 viene ingaggiata dallo Hyundai E&amp;C col quale gioca nel campionato sudcoreano amatoriale fino alla nascita della V-League nella stagione 2005, al termine della quale, nonostante il terzo posto in classifica, fa incetta di premi individuali, tra i quali due titoli di MVP. Nel medesimo periodo fa il suo debutto in nazionale, precisamente al World Grand Prix 2001, per poi vincere la medaglia d'argento al campionato asiatico e oceaniano; un anno dopo vince la medaglia d'argento ai XIV Giochi asiatici. Dopo aver vinto la medaglia di bronzo al campionato asiatico e oceaniano 2003, nel 2004 partecipa ai Giochi della XXVIII Olimpiade di Atene. Nel corso dell'ultimo campionato disputato con la maglia del Suwon Hyundai vince il primo trofeo della propria carriera, la Coppa KOVO 2006.\nNella stagione 2007-08 passa al GS Caltex di Incheon, col quale vince subito la Coppa KOVO 2007, di cui \u00e8 MVP, e lo scudetto, ricevendo anche il premio di MVP delle finali. Nel 2010 vince la medaglia d'argento ai XVI Giochi asiatici, mentre nel 2012 partecipa ai Giochi della XXX Olimpiade di Londra, chiusi al quarto posto. Nel corso del campionato 2012-13 vince la terza Coppa KOVO della propria carriera, mentre esce sconfitta nella finale scudetto, giocando entrambe le finali contro le IBK Altos."}
{"id": "4719265", "revid": "1934238", "url": "https://it.wikipedia.org/wiki?curid=4719265", "title": "Istituti di cultura nazionali dell'Unione europea", "text": "La Istituti di cultura nazionali dell'Unione europea (sigla: EUNIC dall'inglese: \"European Union National Institutes for Culture\") \u00e8 l'associazione degli istituti culturali degli stati membri dell'Unione europea. Tale associazione \u00e8 stata creata a Bruxelles il 21 febbraio 2007.\nEUNIC \u00e8 una rete attiva al di l\u00e0 dei confini nazionali e gode di una certa autonomia dai rispettivi governi. Attualmente vi appartengono 32 organizzazioni di 23 stati membri dell'Unione europea. Il budget operativo totale \u00e8 attualmente di 2,2 miliardi di euro all'anno.\nLo scopo dell'EUNIC \u00e8 la creazione di una rete di collegamento e di un parternariato tra le istituzioni interessate, allo scopo di rafforzare il miglioramento e la promozione della molteplicit\u00e0 culturale e la comprensione tra societ\u00e0 europee, cos\u00ec come il dialogo internazionale e la collaborazione con i paesi al di fuori dell'Europa.\nEUNIC lavora su due piani complementari. Il primo consiste dei segretari o direttori generali delle istituzioni nazionali, il secondo comprende gli istituti culturali in citt\u00e0 di tutto il mondo che collaborano al progetto comune. Dal 1\u00ba luglio 2012 sono presenti in tutto il mondo pi\u00f9 di 80 reti nazionali.\nEUNIC \u00e8 amministrato mediante un incontro nazionale dei direttori delle organizzazioni membri. Essi eleggono al loro interno un presidente, un primo vicepresidente e un secondo vicepresidente. Ognuno rimane in carica per un anno a rotazione. Il presidente si avvale del supporto di tre collaboratori a tempo pieno.\nMembri.\nAl 2013 i membri sono:"}
{"id": "4719279", "revid": "2055784", "url": "https://it.wikipedia.org/wiki?curid=4719279", "title": "Kyphosichthys grandei", "text": "Il cifosittide (Kyphosichthys grandei) \u00e8 un pesce osseo estinto, appartenente ai ginglimodi. Visse nel Triassico medio (Anisico, circa 244 milioni di anni fa) e i suoi resti fossili sono stati ritrovati in Cina.\nDescrizione.\nI fossili di questo pesce indicano che possedeva una forma pressoch\u00e9 tondeggante del corpo; nella parte immediatamente dietro il cranio era presente una gibbosit\u00e0 molto elevata. Il corpo di \"Kyphosichthys \"era ricoperto da pesanti scaglie ganoidi. Era presente una sola pinna dorsale molto arretrata, mentre il cranio possedeva una forma alta e corta.\nClassificazione.\n\"Kyphosichthys \"\u00e8 stato descritto per la prima volta nel 2011, sulla base di alcuni fossili ben conservati rinvenuti nella formazione Guanling, nella zona di Luoping (Yunnan, Cina). \"Kyphosichthys \"appartiene ai ginglimodi, un gruppo di pesci ossei molto diffusi durante il Giurassico e il Cretaceo, e attualmente rappresentati dai soli lepisostei. Secondo un'analisi cladistica, questo animale sarebbe il pi\u00f9 antico rappresentante dei ginglimodi dal corpo alto e discoidale. La stessa analisi cladistica ha evidenziato come i ginglimodi siano pi\u00f9 strettamente imparentati con gli alecomorfi (come l'attuale \"Amia calva\") che con i teleostei.\nPaleoecologia.\nAnalisi comparative con alcuni pesci attuali dal corpo alto e stretto indicano che \"Kyphosichthys \"non era un nuotatore veloce, ma poteva manovrare in modo eccellente e rappresentava un adattamento morfologico a un habitat strutturalmente complesso come quello dei reefs."}
{"id": "4719281", "revid": "22356", "url": "https://it.wikipedia.org/wiki?curid=4719281", "title": "Kyphosichthys", "text": ""}
{"id": "4719287", "revid": "768068", "url": "https://it.wikipedia.org/wiki?curid=4719287", "title": "Lisandra", "text": "Biografia.\nFiglia di Tolomeo I e di Euridice, Lisandra nacque in Egitto nel 315 a.C. circa, non sappiamo se a Menfi o ad Alessandria, visto che non \u00e8 nota la data esatta del trasferimento dall'antica alla nuova capitale, avvenuto fra il 320 e il 311 a.C.\nFu sorella di Tolomeo Cerauno, Meleagro e Tolemaide e sorellastra di Arsinoe II, Tolomeo II e Filotera, figli di Tolomeo e dell'altra moglie Berenice.\nNegli anni immediatamente successivi alla battaglia di Ipso (301 a.C.), vi furono alcuni matrimoni dinastici per suggellare le alleanze tra le famiglie dei Diadochi vincitori, tra i quali il matrimonio tra Lisandra ed Alessandro V, figlio di Cassandro I, re di Macedonia.\nAlla morte di Cassandro (297 a.C.), il trono di Macedonia pass\u00f2 al marito di Lisandra e a suo fratello Antipatro II. Nella lotta fratricida che ne segu\u00ec, entrambi i fratelli, in momenti successivi, trovarono la morte per opera di Demetrio Poliorcete, che si impossess\u00f2 cos\u00ec del trono (294 a.C.).\nRimasta vedova, Lisandra and\u00f2 in sposa ad Agatocle, il figlio di Lisimaco, re di Tracia, che nel 288 a.C. conquist\u00f2 anche la Macedonia e ne divenne sovrano. Nel 284 a.C., Agatocle fu imprigionato ed ucciso dallo stesso Lisimaco perch\u00e9 accusato di aver ordito una congiura nei suoi confronti con l'aiuto di Seleuco I, re di Siria e di Babilonia.\nLisandra, secondo la testimonianza di Pausania, fugg\u00ec coi figli alla corte di Seleuco, accompagnata da diversi sostenitori del principe, tra i quali Filetero, il tesoriere di Pergamo.. Poco tempo dopo, Seleuco mosse guerra contro Lisimaco, secondo alcuni storici confermando l'esistenza di un patto segreto fra Agatocle e il sovrano di Siria e Babilonia. Dopo che Lisimaco fu sconfitto ed ucciso in battaglia (281 a.C.), suo figlio Alessandro, fratellastro di Agatocle, ottenne, secondo il racconto di Pausania, il corpo del padre da Seleuco per celebrarne i riti funebri, nonostante l'opposizione di Lisandra, che voleva invece oltraggiare il cadavere del suocero per vendicare cos\u00ec la morte del secondo marito.\nDopo questi eventi, nella storiografia antica non vi sono pi\u00f9 menzioni di Lisandra e dei suoi figli."}
