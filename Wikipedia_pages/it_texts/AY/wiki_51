{"id": "4689066", "revid": "124432374", "url": "https://it.wikipedia.org/wiki?curid=4689066", "title": "Battaglia di Ortona", "text": "La battaglia di Ortona venne combattuta durante la campagna d'Italia della seconda guerra mondiale tra il 20 e il 28 dicembre 1943, nella citt\u00e0 abruzzese situata sulla Linea Gustav.\nStoria.\nLo scontro avvenne nell'ambito della campagna del fiume Moro; sul terreno si confrontarono le truppe Alleate della prima divisione canadese comandata dal generale Vokes ed i tedeschi del terzo reggimento paracadutisti (3. Fallschirmj\u00e4ger Regiment). Alla esperienza e determinazione delle truppe scelte tedesche si aggiunge l'ordine di Hitler che impone che: \u00abdie Festung Ortona ist bis zum letzten Mann zu halten - la Fortezza Ortona deve essere difesa fino all'ultimo uomo.\u00bb\nIl comandante tedesco in Italia Albert Kesselring non fu d'accordo, tanto che dichiar\u00f2: \u00abNoi non desideriamo difendere Ortona in modo decisivo, ma gli inglesi l'hanno fatta apparire importante come Roma. Contro ci\u00f2 che sta succedendo non si pu\u00f2 fare proprio nulla. D\u00e0 soltanto fastidio che Montgomery abbia avuto ragione e che da oggi ne parler\u00e0, facendo un gran chiasso, la stampa di tutto il mondo\".\u00bb\nDi fronte all'offensiva alleata vennero schierati reparti scelti per tamponare l'offensiva, come la 90 Panzergrenadier e la Prima Divisione Paracadutisti, gi\u00e0 impegnata in Sicilia e che poi avrebbe combattuto a Montecassino (Cassino, era la citt\u00e0 posta al punto estremo occidentale della \"linea Gustav\", mentre Ortona era il capo a mare della zona orientale) e dalla quale era stata distaccata la 3. Fallschirmj\u00e4ger-Division, tutte appartenenti al LXXVI Panzer Korps della 10 Armee comandata dal generale Joachim Lemelsen e responsabile della difesa del fronte italiano ad est degli Appennini.\nI combattimenti furono cos\u00ec accaniti che il New York Times lo stesso giorno affermava che \"i tedeschi stanno cercando, per qualche oscura ragione, di ripetere una Stalingrado in miniatura nella sfortunata Ortona\"; per gli Alleati conquistare la citt\u00e0 significa aprirsi la strada per Pescara, Avezzano e da l\u00ec per Roma provenendo dal versante adriatico, alleggerendo anche la pressione tedesca sulla \"United States Army North\" del generale Mark Clark bloccata nella sua avanzata verso nord, avanzata che si sbloccher\u00e0 solo dopo la sanguinosa battaglia di Cassino (17 gennaio - 28 maggio 1944).\nI combattimenti urbani ebbero un preludio nella conquista di \"Casa Berardi\", una casa colonica sulla strada tra Orsogna e Ortona nei pressi di contrada Alboreto, e del quadrivio Cider; il 14 dicembre la compagnia C del 22\u00ba reggimento fanteria canadese, comandata dal capitano Paul Triquet, appoggiata da 8 carri M4 Sherman dello squadrone C dell'Ontario Regiment conquist\u00f2 la localit\u00e0 fortemente difesa, con perdite elevatissime tanto che solo 9 uomini arrivarono all'obiettivo; qui venne appunto assegnata al capitano Triquet la prima delle tre Victoria Cross conferite a canadesi. La compagnia C attacc\u00f2 alle 7.30 del mattino raggiungendo la strada tra Orsogna e Ortona verso le 10:30 nel mezzo dello schieramento tedesco, e poi puntando a nord-ovest verso casa Berardi, che raggiungeva verso le 14:30; contemporaneamente verso la casa puntavano le compagnie A, B e D, che avrebbero raggiunto i loro compagni praticamente circondati solo alcune ore dopo. La moglie del proprietario della casa, Maria Berardi, venne soprannominata \"la regina del Moro\" (il fiume vicino) per aver guidato i canadesi nella ricognizione preliminare sugli obiettivi.\nDopo quattro giorni di combattimenti nei quali la citt\u00e0 venne trasformata in un cumulo di macerie da un milione e duecentomila proiettili di artiglieria, e all'inizio del quale i tedeschi fecero saltare il campanile del Duomo per privare l'artiglieria alleata di un utile riferimento, la citt\u00e0 venne presa. I fanti canadesi del 22\u00ba reggimento \"Seaforth Highlanders\" combatterono casa per casa in quella che venne chiamata \"caccia al topo\" e il bilancio finale fu di 800 morti tra i tedeschi, 1400 tra i canadesi e oltre 1300 civili che non vollero abbandonare le loro case. I combattimenti sul territorio proseguirono per\u00f2 fino al 10 giugno 1944. La citt\u00e0 venne insignita della medaglia d'oro al valor civile il 16 giugno 1959 \"per aver subito spaventosi bombardamenti aerei e terrestri subendo la perdita di 1314 dei suoi cittadini\".\nDescrizione.\nContesto storico.\nL'VIII Armata britannica di Bernard Law Montgomery aveva conquistato Vasto nell'ottobre 1943 dopo la battaglia del fiume Trigno, dove era stata coinvolta anche Termoli. Il piano di Montgomery era di raggiungere al pi\u00f9 presto Pescara, per poter percorrere la via Tiburtina Valeria in direzione di Roma, dove raggiungere l'armata del Generale Clark, che nel frattempo aveva preparato lo sbarco a Salerno. Il problema fu che i calcoli della \"faina\" come veniva definito Montgomery, non furono esatti, poich\u00e9 l'inverno del 1943 fu molto piovoso, ed alle torrenziali piogge, si aggiunsero i problemi dovuti alla fortificazione massiccia, da parte dei nazisti, della linea Gustav e della linea del Sangro: i tedeschi rastrellarono i civili dai paesi lungo il fiume per farsi aiutare nelle opere di fortificazione delle trincee, oltretutto fecero saltare in aria i ponti sul fiume, distrussero i tracciati stradali e ferroviari, rallentando di molto l'avanza di Montgomery, il quale riusc\u00ec solo il 25 novembre, aiutato dai bombardieri alleati, a scavalcare il Sangro, raggiungendo Lanciano, Mozzagrogna e Castel Frentano.\nStremati dall'avanzata, i soldati ebbero da Montgomery il permesso di riposo, mentre i tedeschi superstiti si ritiravano tatticamente, fortificando la linea lungo la direttrice Guardiagrele-Orsogna-Ortona, fortificando il fiume Moro.\nDalla fuga di Vittorio Emanuele III ai ritardi di Montgomery.\nOrtona, essendo occupata dai nazisti, dovette essere conquistata a partire dalla contrade. Dopo le quattro offensive neozelandesi a Orsogna, a circa 13\u00a0km da Ortona verso la montagna, nella famosa battaglia di Orsogna, gli alleati poterono giungere a Crecchio, a circa 7\u00a0km da Ortona, dove si rifugi\u00f2 il re Vittorio Emanuele III in fuga da Roma il giorno stesso dell'Armistizio dell'8 settembre, e contemporaneamente dal mare di San Vito Chietino verso le contrade di San Leonardo e San Donato.\nDopo la battaglia del Sangro, i canadesi percorsero la strada statale Marrucina, provenendo da sud, e scoprirono che i tedeschi avevano scavato un profondo fossato nella riva sud del Moro, per difendersi dal fuoco dell'artiglieria. Si tratta della zona di contrada Alboreto-San Martino, presso Villa Caldari, il fosso venne chiamato \"La Gola\" dai canadesi, che dovevano superarla con attacchi diretti, ordinati dal Generale Christopher Volke, che per\u00f2 non ebbero esito positivo. Negli stessi giorni, il 21\u00ba Battaglione combatteva tra il 15 e il 17 dicembre anche presso Orsogna, non riuscendo per\u00f2 a occupare la cittadina, difesa saldamente dai tedeschi.Nella notte tra il 14 e il 15 dicembre i canadesi riuscirono a raggirare la Gola e a rompere la resistenza tedesca, raggiungendo Casa Berardi. Si tratta di un casolare in campagna ancora oggi esistente, occupato dai tedeschi come punto strategico, da cui partivano i panzer contro gli attacchi alleati; il Generale Paul Triquet pens\u00f2 bene, perduti alcuni carri nella Gola, di aggirare la casa, e di prendere alla sprovvista i tedeschi. I combattimenti durarono 4 giorni, e alla fine l'idea di Triquet si dimostr\u00f2 vincente, e per questo ricever\u00e0 la \"Victoria Cross\", la massima onorificenza del Commonwealth.\nIn questi giorni altri scontri furiosi si registrarono tra tedeschi e alleati canadesi per le contrade di Ortona, tra Villa Rogatti, Villa San Leonardo e Caldari stessa, una delle frazioni pi\u00f9 grandi, sede di un comando militare nazista per dirigere le operazioni di fortificazione presso Casa Berardi. Il Loyal Edmonton Regiment canadese raggiunse le prima case di Ortona solo il 20 dicembre. I tedeschi avrebbero potuto comodamente ritirarsi da Ortona, che risultava di fatto gi\u00e0 nelle mani degli alleati, dato che un altro contingente proveniva da Ovest, con rinforzi di truppe indiane e neozelandesi, che avrebbero potuto tagliare l'arteria principali a nord di Ortona, intrappolando i tedeschi in una morsa. Invece per questioni non di carattere militare, la battaglia ebbe uno svolgimento del tutto inaspettato, e tragico.\nSan Leonardo e Piazza Porta Caldari (20-22 dicembre).\nLe truppe canadesi, combattenti nello localit\u00e0 San Leonardo e Donato erano parte dell'8\u00aa Armata britannica comandata da Bernard Law Montgomery. Il compito era di rispondere agli attacchi di alcuni panzer tedeschi, sfruttando anche la copertura aerea, e di rispondere al fuoco dei reparti tedeschi asserragliati nelle case. San Leonardo non fu particolarmente colpita, e danni ben maggiori di ebbero a San Donato, intorno alla chiesa parrocchiale. Gli alleati il 21 riuscirono ad arrivare alle mura di Ortona dal fosso di localit\u00e0 Saraceni. Dalla parte di Crecchio-Poggiofiorito, attraverso le varie Ville Iurisci, Iubatti e Selciaroli, le altre truppe canadesi di Triquet, giunsero alle porte della piazza Porta Caldari.\nNella citt\u00e0 di Ortona, i tedeschi della Prima Divisione Fallschirmjager, in particolare gli uomini del 2\u00b0 battaglione del 3\u00ba Reggimento paracadutisti, si preparavano a difendere la citt\u00e0, al comando del capitano Gotthard Liebscher, che con un battaglione aveva tenuto testa ad una intera Brigata inglese, durante i combattimenti estivi in Sicilia. I tedeschi iniziarono a fortificare la citt\u00e0 gi\u00e0 dal 12 dicembre, piazzando accuratamente delle mine in posti strategici del centro, distruggendo alcuni edifici per intralciare il percorso dei carri armati alleati, e all'occasione, piazzare altre mine anti uomo tra le macerie. I punti strategici scelti furono l'ingresso a Porta Caldari, il corso Vittorio Emanuele, Piazza Municipio, dove sopra la torretta dell'orologio si piazz\u00f2 un cecchino. Ben presto, all'ingresso del corso Vittorio Emanuele, i canadesi dovettero proseguire a piedi, essendo i carri ormai quasi inservibili a causa delle barricate tedesche.Il principale contingente canadese, quello dei fanti appiedati, raggiunse la Piazza della Vittoria (oggi di Porta Caldari), provenendo dal Colle di Costantinopoli (dove si trova la chiesa dei Salesiani), risalendo da Lido Saraceni, percorrendo via Costantinopoli, sino alla chiesa di San Rocco, dove catturarono dei tedeschi.\nLo scontro in piazza Caldari con i paracadutisti e due panzer tedeschi del LXXVI Panzer Korps, tutti ripiegati strategicamente nel centro storico, fu durissimo e tutta la piazza, fu danneggiata o distrutta. I palazzi antichi crollarono, meno alcuni edifici liberty dell'attuale Viale della Libert\u00e0, del rione attuale di San Giuseppe. I canadesi ripiegarono verso la chiesa di Santa Maria di Costantinopoli, altri intorno alla parrocchia di San Rocco. Vokes ben presto comprese che non bisognava dare tregua ai tedeschi, costringendoli ad arretrare verso l'interno del centro storico, fino a piazza San Tommaso, affrontando una guerriglia urbana con fucili, mitragliatrici e bombe a mano, ma anche all'arma bianca.\nLa terra bruciata del quartiere Terravecchia (21 dicembre).\nApprofittando del fatto che i soldati canadesi erano ancora lontani dal centro, i tedeschi si munirono di mine antiuomo dette \"ballerine\", che collocarono strategicamente tra le case del quartiere Terravecchia partendo dalla piazza del Municipio, oltre a mine anticarro per impedire l'accesso ai carri armati Sherman canadesi. La mattina del 21 dicembre, intorno alle 6, la torre civica della Cattedrale di San Tommaso Apostolo, usata come faro per le navi, fu minata dai tedeschi e fatta esplodere, ci\u00f2 per evitare di offrire un punto di riferimento ai bombardieri alleati ed alle navi di rifornimento nemiche in arrivo nel vicino porto, bench\u00e9 fosse stato bombardato nei giorni precedenti. La carica che provoc\u00f2 la distruzione della torre fu cos\u00ec potente che anche mezza facciata e mezza cupola della cattedrale crollarono, in pieno giorno del santo patrono con un impatto devastante nell'animo dei civili rimasti in citt\u00e0, poich\u00e9 una parte dei cittadini aveva deciso di non rispettare l'ordine di sfollamento di Ortona da parte dei nazisti. Tuttavia sulla distruzione della chiesa ci sono opinioni contrastanti tra gli storici, con una seconda tesi secondo cui sarebbero stati dei canadesi a minare la torre e a sparare contro il campanile attiguo. Le campane furono suonate solamente il 28 per festeggiare la vittoria alleata e commemorare i defunti. Sempre in questo giorno viene fatto esplodere anche il Castello Aragonese, da tempo utilizzato come polveriera, per evitare la conquista nemica.\nSecondo alcuni la distruzione della torre della Cattedrale sarebbe stata provocata dai cannoneggiamenti degli alleati, e ci\u00f2 fece s\u00ec che una compagnia del Reggimento Edmonton si trovasse isolata nel tentativo di avanzare: dei 60 uomini che lo costituivano in quel momento, solo 17 rimasero in vita. Riuscirono comunque a guadagnare terreno, ottenendo rinforzi dalle altre compagnie del battaglione, sopraggiunsero anche i Seaforth Highlanders e i carri del Reggimento Three Rivers. Questi due battaglioni di fanteria e un reggimento dotato di carri, portarono avanti un durissimo combattimento di 8 giorni contro un battaglione di paracadutisti tedeschi appoggiati da due panzer.\nScontro sul corso Vittorio Emanuele (23-24 dicembre).\nLo scontro nel corso Vittorio Emanuele fu assai sanguinoso con numerose perdite, poich\u00e9 i paracadutisti tedeschi si impegnarono a fondo per sbarrare l'avanzata canadese sia verso l'interno della citt\u00e0, che fuori lungo la via della passeggiata Orientale. Qui era stata predisposta dai tedeschi una \"zona di annientamento\", che port\u00f2 i risultati auspicati quando all'ingresso della piazza municipale il primo carro armato della colonna canadese salt\u00f2 in aria sulle mine anticarro nascoste tra le macerie.\nAnche in piazza del municipio dove incautamente confluirono le truppe canadesi, l'avanzata alleata fu duramente ostacolata dai tedeschi che avevano occupato anche il palazzo comunale e la torretta superiore dell'orologio, dalla quale i cecchini bersagliavano continuamente i nemici procurando loro ingenti perdite. Per superare la resistenza dei paracadutisti fu necessario anche l'intervento dell'aviazione che rase al suolo quasi tutta la piazza, meno la chiesa del Purgatorio. Fortunatamente rimase illeso il Palazzo Farnese.\n\"Tattica del topo\" (23-24 dicembre).\nNei giorni successivi i canadesi ritennero impossibile l'avanzata verso la piazza della Cattedrale senza subire gravissime perdite e cos\u00ec usarono la tattica della \"colonna del topo\", ossia avanzarono all'interno delle case bucando i muri per passare da un edificio all'altro cercando di raggiungere il castello avanzando al coperto. Tuttavia i paracadutisti si accorsero del piano, questa tattica era gi\u00e0 stata usata in altri luoghi tra i quali Stalingrado, riuscendo a contrastarlo e gli alleati non fecero molta strada.\nIl Natale di guerra e la fine della battaglia (25-28 dicembre).\nIl giorno di Natale fu concessa dai tedeschi una tregua. La notte del 24 dicembre si udirono cantare per le strade della citt\u00e0 martoriata le due versioni di \"Notte silente\" (\"Stille Nacht\" - \"Silent Night\"). Il grosso dei soldati canadesi si radun\u00f2 nella chiesa di Santa Maria di Costantinopoli, dove nell'attiguo chiostro conventuale, adibito a ospedale, insieme ai feriti si trovavano anche dei civili. Il capitano Paul Triquet ne approfitt\u00f2 per lanciare un attacco a sorpresa, violando la tregua, ma una donna ortonese gli comunic\u00f2 \"in extremis\" la presenza di civili. Fu solo sparato un colpo nella legnaia della chiesa che provoc\u00f2 un incendio, poich\u00e9 l'attacco venne bloccato.\nAltri fedeli ortonesi furono costretti a rimanere nelle campagne, celebrando il Natale in estrema povert\u00e0. Anche la chiesa della localit\u00e0 Madonna delle Grazie (quella del convento dei Minori Osservanti, voluta nel 1430 da San Giovanni da Capestrano), accanto all'ingresso di Ortona da Porta Santa Maria, era stata distrutta dai bombardamenti, soprattutto la facciata, ed era rimasto intatto solo il campanile.\nIl 26 ripresero le ostilit\u00e0, spostandosi da piazza San Tommaso verso il viale Gabriele d'Annunzio, la via delle vecchie mura, passando per la via Matteotti di Terravecchia. L'arrivo di rinforzi canadesi al porto di Ortona obblig\u00f2 i tedeschi a ripiegare verso l'interno della citt\u00e0 antica, passando per la via del castello aragonese. Il 28 i combattimenti non ripresero, addirittura i cronisti di guerra alleati si aggirarono per il corso Vittorio Emanuele, riprendendo un vecchio che passeggiava senza timore di attacchi. Solo cos\u00ec i canadesi compresero che nella notte i rimanenti soldati nemici avevano abbandonato la citt\u00e0 ripiegando verso Francavilla al Mare.\nOpere commemorative.\nVarie sono le opere realizzate per commemorate questi avvenimenti, tra le pi\u00f9 recenti un carro armato originale alleato, restaurato dagli americani e donati alla cittadinanza, che lo ha posto sulla rotatoria all'altezza della cantina \"Ortona\", lungo la strada statale Marrucina, e un documentario di produzione italo-tedesco-canadese: \"Ortona: un Natale di Sangue\" del 2013, per la regia di Fabio Toncelli, oltre a vari servizi storici della Rai.\nIl Cimitero Militare Canadese.\nNel 1945 fu costruito presso la frazione di San Donato il cimitero militare canadese del fiume Moro, per ospitare non solo i caduti canadesi ma anche inglesi e di altri Stati d'Europa. Oggi \u00e8 ancora frequentato dai parenti delle vittime, e da studiosi della battaglia. Presso Torino di Sangro, pi\u00f9 a sud di Ortona, \u00e8 sorto il Cimitero militare britannico che accoglie i caduti nelle battaglie del fiume Sangro, che coinvolsero le citt\u00e0 di Casoli, Gessopalena, Montenerodomo, Torricella Peligna e Lettopalena.\nPiazza Eroi Canadesi.\nIl monumento \u00e8 stato realizzato riqualificando tra il 2019 e il 2020 l'area di piazza Plebiscito, con una grande foglia d'acero, stemma del Canada, per ricordare il sacrificio dei giovani soldati del Reggimento di Paul Triquet che nel dicembre 1943 combatterono casa per casa a Ortona contro i tedeschi. La piazza nel 1999 era stata decorata da un altro monumento simbolico ai Caduti Canadesi, ritraente un soldato morente.\nIl museo della battaglia di Ortona.\n\u00c8 stato inaugurato nel 2002 nella sala del vecchio monastero di Sant'Anna, annesso alla ricostruita chiesa di Santa Caterina d'Alessandria, su via Garibaldi. Esso raccoglie materiale fotografico, filmato e scritto relativo ai giorni della battaglia, nonch\u00e9 testimonianze scritte dei soldati, diari di guerra dei generali nazisti e alleati, della popolazione civile. Inoltre il museo \u00e8 arricchito da un plastico che mostra i luoghi della battaglia e la maniera nella quale essa si \u00e8 svolta.\nMonumento ai Martiri Civili e alle Vittime Canadesi.\nIl primo \u00e8 opera di Tommaso Cascella (1968), si trova all'ingresso del cimitero comunale. Fu realizzato nell'immediato dopoguerra dal Cascella, impegnato anche nell'affrescatura della cattedrale di Ortona in ricostruzione, inaugurata nel 1949. Il monumento \u00e8 stato realizzato a forma di libro aperto in pietra con una serie di quadri scenici che rievocano le scene pi\u00f9 tragiche della battaglia di Ortona del 1943, tratte per di pi\u00f9 da fotografie scattate durante i combattimenti. Nella battaglia persero la vita 1314 civili, il patrimonio artistico architettonico fu in gran parte distrutto o danneggiato, e tra le scene pi\u00f9 interessanti ci sono lo sventramento della Cattedrale, la facciata distrutta di Santa Maria delle Grazie, gli sfollati civili per le campagne. Al centro del libro si trova l'affresco della Vergine Addolorata che piange il Cristo morto.\nIl secondo monumento \u00e8 dedicato al sacrificio degli alleati canadesi, si trova in Piazza Plebiscito, realizzato nell'immediato dopoguerra, e ritrae un gruppo in bronzo di busto di soldato canadese che poggia dell'alloro sul corpo esanime di un compagno, e a fianco c'\u00e8 un libro con i nomi dei caduti militari durante la battaglia."}
{"id": "4689067", "revid": "110157", "url": "https://it.wikipedia.org/wiki?curid=4689067", "title": "Campionato africano di pallavolo femminile 2013", "text": "Il campionato africano di pallavolo femminile 2013 si \u00e8 svolto dal 14 al 19 settembre 2013 a Nairobi, in Kenya. Al torneo hanno partecipato 6 squadre nazionali africane e la vittoria finale \u00e8 andata per l'ottava volta, la seconda consecutiva, al Kenya.\nRegolamento.\nLe sei squadre partecipanti hanno disputato un girone all'italiana.\nPodio.\nCampione.\nKenya(Ottavo titolo)\nSecondo posto.\nCamerun\nTerzo posto.\nTunisia"}
{"id": "4689070", "revid": "110157", "url": "https://it.wikipedia.org/wiki?curid=4689070", "title": "Biocapitalismo", "text": "Il biocapitalismo \u00e8 l'applicazione del sistema economico capitalistico alla \"vita\" (\"b\u00ecos\") degli uomini nel suo aspetto biologico, mentale, sociale e affettivo.\nSecondo Silverio Novelli, il termine \u00e8 una parola d'autore coniata da Vanni Codeluppi nel 2008, anno di pubblicazione del saggio \"Il biocapitalismo \u2013 Verso lo sfruttamento integrale di corpi, cervelli ed emozioni\" (ed. Bollati Boringhieri, Torino).\nSecondo Codeluppi non bisogna confondere il riferimento alla vita del capitalismo con argomenti riguardanti l'ecologia, nel senso di \"equilibrio mentale\". Questo tipo di capitalismo invece interviene specificatamente sulla vera e propria vita dell'uomo, intesa nel suo senso fisico e spirituale: \u00e8 una ideologia che va oltre il tradizionale sfruttamento del lavoratore salariato, cos\u00ec come viene teorizzata, ad esempio, dalla critica marxiana, che induce l'essere umano ad aderire volontariamente all'utilizzo del suo stesso corpo come terreno sperimentale di tecnologie, come prodotto di lusso nella chirurgia estetica, come soggetto passivo di mode, come oggetto biologico per la ingegneria genetica, come vittima consenziente di una mentalit\u00e0 sfruttatrice nell'aziendalismo partecipativo, come elemento di spettacolo per l'industria culturale, come strumento di potere politico tramite il sesso ridotto a merce, come consumatore ipnotizzato dalla pubblicit\u00e0.\nAltri autori si sono interessati del biocapitalismo identificandone alcuni aspetti particolari: \u00abIl biocapitalismo ha scoperto che il valore risiede nelle identit\u00e0, nei significati, nelle esperienze degli individui e nel loro desiderio di acquisire sempre nuove identit\u00e0, nuovi significati, nuove esperienze. Grazie al fatto che oggi la materia biologica e il vissuto psichico sono brevettabili e manipolabili, essi diventano le vere fonti del valore. L'esigenza del biocapitalismo diventa quella di trovare sempre nuovi modelli di utilizzo delle nuovi fonti di valore e di costruire un ambiente che alimenti costantemente il desiderio di identit\u00e0, significati ed esperienze.\u00bb\nIl postfordismo spinge pi\u00f9 in l\u00e0 lo sfruttamento degli individui, Il \"capitalismo cognitivo \"o \"biocapitalismo\" non \u00e8 niente altro che una forma di capitalismo che produce valore dal \"bios\", ossia dalla vita, degli individui. Esso non \u00e8 pi\u00f9 interessato ad utilizzare i lavoratori come mere macchine umane capaci di esercitare uno sforzo fisico, ci\u00f2 che interessa ora \u00e8 attingere alle loro capacit\u00e0 cognitive cos\u00ec da poterle metterle a frutto. \u00abSe il fordismo rappresenta l'era della produzione materiale di merci e a tal fine utilizza la forza del corpo, il postfordismo incarna l'epoca della produzione di conoscenza, attraverso la valorizzazione delle facolt\u00e0 relazionali, comunicazionali cognitive.\u00bb \nLa storia del capitalismo pu\u00f2 tuttavia essere vista anche come un processo di progressiva astrazione del capitale, della produzione ed infine della societ\u00e0 stessa. Le forme di accumulazione del capitale si sono modificate col tempo, \u00abLa ricchezza economica [...] \u00e8 infatti cambiata, un tempo legata alla concretezza della terra e ad altri beni immobili, ora si \u00e8 fatta pi\u00f9 mobile e leggera, assumendo ad esempio le forme del credito e della finanza.\u00bb Anche il denaro ha seguito lo stesso trend: \u00e8 passato dal valere tanto quanto pesava, all'essere figurato da assegni e banconote fino a divenire moneta elettronica utilizzata per transazioni telematiche. Il mondo della finanza \u00e8 emblematico di questa astrazione, la sovra rappresentazione che essa ha dell'economia reale fa ben intendere quanta poca importanza abbia la produzione materiale in s\u00e9."}
{"id": "4689071", "revid": "287204", "url": "https://it.wikipedia.org/wiki?curid=4689071", "title": "S\u00e9gosa", "text": "S\u00e9gosa (da \"sego\": forte, bravo) era il nome di una \"mutatio\", punto di ristoro sulla via romana litorale della Novempopulana, collegante nell'antichit\u00e0 Bordeaux a Dax, prolungandosi fino a Pamplona.\nL'antico insediamento.\nS\u00e9gosa venne fondata almeno nei primi secoli della nostra era. Viene menzionata nell'\u00a0\"Itinerario antonino\", testo antico datato dal III secolo d.C., ma la sua posizione esatta non \u00e8 attestata ed \u00e8 oggetto di ipotesi diverse.\nSaint-Paul-en-Born.\nS\u00e9gosa si troverebbe in una localit\u00e0 oggi chiamata Saint-Paul-le-Vieux nel territorio del comune di Saint-Paul-en-Born (dipartimento delle Landes). Il Consiglio Generale delle Landes ha ufficializzato quest'interpretazione realizzando a Saint-Paul-en-Born un percorso pedagogico.\nUna prima campagna di scavi ha portato alla luce in questa localit\u00e0 un muro di 25\u00a0m di lunghezza e 70\u00a0cm di spessore del quale sono state trovate solo le fondamenta in \"garluche\".\nNon si conosce la funzione di tale costruzione, ma si sa com'\u00e8 stato eretto: l'armatura del muro era costituita di pali portanti in legno e malta. La tecnica utilizzata rimanda a quella delle case delle \"Landes\" tradizionali a traliccio, ancora visibili su qualche spiazzo della foresta delle \"Landes\". Queste costruzioni rustiche in legno non hanno comfort, non hanno pavimento coperto n\u00e9 sistema di riscaldamento tranne che un focolare piuttosto sommario.\nUna parte importante del materiale in terracotta scoperto sul luogo \u00e8 costituito da terrine e brocche, il che rafforza l'ipotesi che questo villaggio fosse un centro di ristoro stradale e cambio cavalli. Le vestigia della piccola fortificazione \"Tuc de Houns\" non sono distanti.\nMimizan.\nAlcuni storici sostengono che S\u00e9gosa fosse sita ov'\u00e8 ora il capoluogo del Pays de Born, Mimizan. Sarebbe stata una localit\u00e0 portuale distrutta e seppellita dall'avanzata delle sabbie e le sue vestigia starebbero sotto la duna di Udos vicino all'attuale campanile a portico di Mimizan.\nAltri punti di ristoro.\nL\"'Itinerario Antonino\" indica anche altri nomi di tappe presenti su questa via: \"Bo\u00efos\" (Biganos-Lamothe), le \"mansio\" di \"Losa\" (Louse, \u00e0 Sanguinet), \"Mosconum\" (Mixe ?)."}
{"id": "4689073", "revid": "373025", "url": "https://it.wikipedia.org/wiki?curid=4689073", "title": "Angry Birds Star Wars 2", "text": ""}
{"id": "4689074", "revid": "767487", "url": "https://it.wikipedia.org/wiki?curid=4689074", "title": "Aljaksandr Anjukevi\u010d", "text": "Caratteristiche tecniche.\nTerzino sinistro, pu\u00f2 giocare nello stesso ruolo anche sull'altra fascia."}
{"id": "4689075", "revid": "767487", "url": "https://it.wikipedia.org/wiki?curid=4689075", "title": "Carlo Protti", "text": ""}
{"id": "4689076", "revid": "83531", "url": "https://it.wikipedia.org/wiki?curid=4689076", "title": "Associazione Calcio Riunite Messina 1965-1966", "text": "Questa pagina raccoglie i dati riguardanti l'Associazione Calcio Riunite Messina nelle competizioni ufficiali della stagione 1965-1965.\nStagione.\nNella stagione 1965-1966 il Messina ha disputato il quindicesimo campionato di Serie B della sua storia, con 38 punti ha ottenuto la settima posizione di classifica. Il torneo \u00e8 stato vinto dal Venezia con 49 punti, davanti al Lecco con 48 punti ed al Mantova con 46 punti, tutte tre promosse in Serie A, sono retrocesse in Serie C la Pro Patria, il Monza ed il Trani.\nLa squadra giallorossa affidata all'allenatore Antonio Colomban ha disputato un discreto campionato cadetto, anche se con uno dei peggiori attacchi del torneo, con 27 reti all'attivo, solo l'Alessandria con 26 reti ha fatto peggio dei peloritani, ma con una super difesa che ha subito solo 29 reti in 38 partite, hanno fatto meglio dei giallorossi le promosse Lecco e Mantova. Miglior marcatore stagionale Alfiero Caposciutti, attaccante toscano arrivato dalla Sambenedettese, con 9 reti. In Coppa Italia subito eliminata al primo turno, per mano del Catanzaro. Dal 23 al 30 gennaio 1966 si \u00e8 disputata la 1\u00aa Coppa del Sud, un quadrangolare siculo-calabro vinto dal Messina, con la partecipazione di Catanzaro, Reggina, Messina e Palermo."}
{"id": "4689077", "revid": "769244", "url": "https://it.wikipedia.org/wiki?curid=4689077", "title": "Dialetto trentino", "text": ""}
{"id": "4689079", "revid": "1310927", "url": "https://it.wikipedia.org/wiki?curid=4689079", "title": "Dmytro Korki\u0161ko", "text": "Carriera.\nClub.\nHa giocato nella prima divisione ucraina con , e , ed in quella bielorussa con il .\nNazionale.\nNel 2019 ha vinto gli Europei Under-19.\nNel 2013 ha segnato 2 reti in 4 presenze con la maglia della nazionale Under-21."}
{"id": "4689084", "revid": "83531", "url": "https://it.wikipedia.org/wiki?curid=4689084", "title": "Associazione Calcio Riunite Messina 1966-1967", "text": "Questa pagina raccoglie i dati riguardanti l'Associazione Calcio Riunite Messina nelle competizioni ufficiali della stagione 1966-1967.\nStagione.\nNella stagione 1966-1967 il Messina disput\u00f2 il sedicesimo campionato di Serie B della sua storia, con 37 punti in classifica ha ottenuto l'undicesimo posto, il torneo \u00e8 stato dominato dalla Sampdoria e dal Varese che con 54 e 51 punti sono subito risalite in Serie A, sono invece retrocesse in Serie C il Savona, l'Arezzo, l'Alessandria e la Salernitana.\nLa squadra giallorossa di nuovo affidata all'allenatore Antonio Colomban ha disputato un campionato onorevole di met\u00e0 classifica, raccogliendo 19 punti nel girone di andata e 18 nel girone di ritorno, in evidenza nel Messina il centravanti Lino Villa di scuola juventina che ha realizzato otto reti nel torneo in ventiquattro partite giocate, e l'interno Pietro Gonella con sei reti. In Coppa Italia buon esordio nel torneo vincendo il derby dello stretto con la Reggina, ma poi disco rosso nel secondo turno eliminati dal Torino."}
{"id": "4689085", "revid": "599013", "url": "https://it.wikipedia.org/wiki?curid=4689085", "title": "Bj\u00f6rn Kindlund", "text": "Carriera.\nClub.\nA livello giovanile, Kindlund gioc\u00f2 nel Brommapojkarna (1969), nel Bele (1974-1977) e nell'AIK (1978-1993). Per quest'ultimo club, debutt\u00f2 nell'Allsvenskan nel 1981. Vi rimase fino al 1993. L'anno seguente pass\u00f2 ai norvegesi del Vig\u00f8r, dove rest\u00f2 dal 1994 al 1996. Nel 1997 gioc\u00f2 nell'Arlanda, dove chiuse la carriera.\nNazionale.\nGioc\u00f2 una partita per la , nel 1988."}
{"id": "4689088", "revid": "1573940", "url": "https://it.wikipedia.org/wiki?curid=4689088", "title": "Limatula", "text": "Limatula \u00e8 un genere di molluschi bivalvi appartenente alla famiglia Limidae.\nTassonomia.\nComprende le seguenti specie:"}
{"id": "4689091", "revid": "1272592", "url": "https://it.wikipedia.org/wiki?curid=4689091", "title": "Piacenza Football Club 2005-2006", "text": "Questa pagina raccoglie le informazioni riguardanti il Piacenza Football Club nelle competizioni ufficiali della stagione 2005-2006.\nStagione.\nL'opera di ridimensionamento dei costi e ringiovanimento della rosa, iniziata due stagioni prima, prosegue anche nel campionato 2005-2006. L'organico vede la partenza di tutti gli elementi pi\u00f9 anziani, sostituiti da giocatori giovani arrivati in prestito, provenienti dalle categorie inferiori o usciti dal vivaio; tra questi vi \u00e8 Daniele Cacia, autore di 18 reti. Dopo 10 anni, inoltre, torna a disputarsi il \"derby del Po\" contro la , grazie alla promozione dei grigiorossi dalla Serie C1: la squadra di Iachini si impone in entrambe le partite, fatto che non succedeva dal campionato 1964-1965.\nCome nella stagione precedente, la squadra si mantiene in una posizione di centroclassifica per tutto il campionato, nonostante a pi\u00f9 riprese si parli dei play-off come possibile obiettivo stagionale, a causa dell'inesperienza della rosa e di una parte finale di stagione costellata di sconfitte.\nDivisa e sponsor.\nIl fornitore ufficiale di materiale tecnico per la stagione 2005-2006 fu Macron, mentre viene riconfermata Unicef come sponsor principale.\nOrganigramma societario.\nArea direttiva\nArea tecnica\nArea sanitaria"}
{"id": "4689092", "revid": "363629", "url": "https://it.wikipedia.org/wiki?curid=4689092", "title": "Human herpesvirus 6", "text": ""}
{"id": "4689094", "revid": "363629", "url": "https://it.wikipedia.org/wiki?curid=4689094", "title": "Human herpesvirus 3", "text": ""}
{"id": "4689095", "revid": "363629", "url": "https://it.wikipedia.org/wiki?curid=4689095", "title": "Human herpesvirus 4", "text": ""}
{"id": "4689102", "revid": "1573940", "url": "https://it.wikipedia.org/wiki?curid=4689102", "title": "Limidae", "text": "I Limidi (Limidae ) sono una famiglia di molluschi bivalve, unica famiglia dell'ordine Limoida.\nTassonomia.\nComprende i seguenti generi:"}
{"id": "4689104", "revid": "767487", "url": "https://it.wikipedia.org/wiki?curid=4689104", "title": "Giorgio Granzotto", "text": "Biografia.\nFiglio di Decimo Granzotto, comandante partigiano \"Rudy\" (primo sindaco di Belluno), partecip\u00f2 nella Resistenza. Avvocato, insegnante. Milit\u00f2 nel Partito Socialista Italiano, del quale fu segretario provinciale dal 1950. Sotto queste insegne fu consigliere della provincia di Belluno dal 1960 al 1964.\nAder\u00ec poi al PSIUP, divenendone segretario provinciale sin dalla sua costituzione nel 1964, e nel 1968 fu eletto deputato. Segu\u00ec quindi le sorti del partito e conflu\u00ec nel PCI, per il quale fu eletto senatore nel 1979. Nello stesso periodo ricopr\u00ec la carica di sindaco di Feltre (1976-1978) e di consigliere comunale di Belluno (1979-1983).\nNel 1983 si ritir\u00f2 dalla politica, dedicandosi all'associazionismo e al volontariato. Fond\u00f2 l'Auser bellunese.\nFu presidente dell'ANPI della citt\u00e0 di Belluno ed attivo presso l'ISBREC (Istituto Storico Bellunese della Resistenza e dell'Et\u00e0 Contemporanea).\nNel 2013 pubblic\u00f2 l'autobiografia \"Racconto di vita. Memorie di giovinezza e d'impegno politico\".\n\u00c8 sepolto nel cimitero urbano di Belluno."}
{"id": "4689105", "revid": "767487", "url": "https://it.wikipedia.org/wiki?curid=4689105", "title": "Toni Childs", "text": "In attivit\u00e0 dal 1988, \u00e8 apprezzata soprattutto per i suoi contributi all'alternative rock."}
{"id": "4689107", "revid": "21880", "url": "https://it.wikipedia.org/wiki?curid=4689107", "title": "Limoidea", "text": ""}
{"id": "4689108", "revid": "363629", "url": "https://it.wikipedia.org/wiki?curid=4689108", "title": "Human herpesvirus 5", "text": ""}
{"id": "4689116", "revid": "729019", "url": "https://it.wikipedia.org/wiki?curid=4689116", "title": "Alpha (azienda)", "text": "La Alpha \u00e8 una etichetta discografica francese di musica classica.\nStoria.\nFondata nel 1999 da Jean-Paul Combet, la Alpha \u00e8 specializzata nella produzione di dischi di musica barocca, in particolare del XVII secolo.\nDal 2006 \u00e8 entrata a far parte del gruppo Outhere."}
{"id": "4689118", "revid": "125091046", "url": "https://it.wikipedia.org/wiki?curid=4689118", "title": "Cuthbert Ottaway", "text": "Ha rappresentato la sua Universit\u00e0 in cinque sport diversi (record ad oggi imbattuto), ed \u00e8 stato anche un buon giocatore di cricket fino al suo pensionamento, avvenuto poco prima della sua morte, avvenuta a 27 anni.\nBiografia.\nCuthbert John Ottaway nasce a Dover, figlio unico di James Ottaway, chirurgo ed ex sindaco della citt\u00e0. Viene educato ad Eton, dove ottiene una borsa di studio per il College, e al Brasenose College di Oxford dove dimostra la sua polivalenza sportiva. Rappresenta la sua scuola nel match annuale di cricket contro il College di Harrow, due volte vincitore del Campionato di Doppio di Racquets delle Scuole Pubbliche, vincendo un \"Blue\" (riconoscimento dato agli atleti dell'Universit\u00e0) per rappresentare l'Universit\u00e0 nel calcio (1874), nel cricket (1870-1873), nel racquets (1870-1873), nell'atletica leggera (1873) e nella pallacorda (1870-1872). Ricordando Ottaway dopo la morte, un giornale di Oxford scrisse:\nOttaway legge i Classici al Brasenose, e diviene un barrister nel 1873. Nell'agosto del 1877 si sposa con Marion Stinson, una ragazza conosciuta quando Ottaway aveva 13 anni, mentre stava facendo un tour in Canada con la Nazionale inglese di cricket. Pratica legge fino alla morte, avvenuta a Londra durante una notte di ballo. La causa precisa della morte non \u00e8 stata mai chiarita: probabilmente era predisposto alle malattie respiratorie oppure poteva aver contratto la tubercolosi precedentemente.\nCarriera.\nClub.\nI pi\u00f9 grandi successi di Ottaway sono nella sua carriera da calciatore. Gioca per diverse societ\u00e0: Old Etonians, Oxford University, Crystal Palace e Marlow.\nPartecipa a tre finali di FA Cup: nel 1873 perde 1-2 contro il Wanderers, nel 1874 vince 2-0 contro i Royal Engineers e nel 1875, vestendo la maglia dell'Old Etonians, perde 2-0 contro i Royal Engineers. Era noto per la sua velocit\u00e0 e per la sua abilit\u00e0 nel dribbling (in un periodo nel quale con \"dribbling\" s'intende un giocatore che riesce a mantenere il controllo del pallone il pi\u00f9 a lungo possibile fino a quando non viene contrastato).\nOttaway ha avuto un ruolo importante in due delle tre finali di FA Cup disputate: nel 1874 ha capitanato l'Oxford, riuscendo a portare la maggior parte della squadra avversaria nella propria met\u00e0 campo. Inoltre, partecipa all'azione che d\u00e0 vita al secondo gol dell'Universit\u00e0 di Oxford. Nel 1875 Ottaway gioca la finale contro i Royal Engineers ma subisce un grave infortunio alla caviglia ed \u00e8 costretto ad abbandonare il campo. La finale si conclude 1-1. Ottaway non riesce a recuperare per il replay, giocatosi solamente 3 giorni dopo e la societ\u00e0 di Eton perde altri 3 giocatori: non riuscendo a trovare dei validi sostituti e arrivando con un'ora di ritardo, gli Old Etonians perdono la finale 0-2 a tavolino.\nDopo l'infortunio \u00e8 molto probabile che Ottaway chiuse la sua carriera da calciatore.\nNazionale.\nFece parte della nazionale inglese che partecip\u00f2 al primo incontro fra nazionali di tutti i tempi. In quella partita fu anche capitano della propria squadra."}
{"id": "4689119", "revid": "287204", "url": "https://it.wikipedia.org/wiki?curid=4689119", "title": "National Hockey League 1987-1988", "text": "La stagione 1987-1988 \u00e8 stata la 71\u00aa edizione della National Hockey League. La stagione regolare inizi\u00f2 l'8 ottobre 1987 e si concluse il 3 aprile 1988, mentre i playoff della Stanley Cup terminarono il 14 maggio 1988. I St. Louis Blues ospitarono l'NHL All-Star Game presso la St. Louis Arena il 9 febbraio 1988. Gli Edmonton Oilers sconfissero i Boston Bruins nella finale di Stanley Cup per 4-0, conquistando il quarto titolo nella storia della franchigia in cinque stagioni. Nel corso dei playoff gli Oilers persero solo 2 gare su diciotto disputate, record imbattuto per il formato con serie al meglio delle sette gare.\nLa NHL introdusse un nuovo trofeo, il King Clancy Memorial Trophy, assegnato al giocatore che meglio esemplifica le qualit\u00e0 di leader dentro e fuori dal ghiaccio e che fornisce un contributo significativo alla sua comunit\u00e0 dal punto di vista umanitario. Fu l'ultima stagione per Wayne Gretzky agli Oilers e, a causa di alcuni guai fisici, per la prima volta nel decennio non fu in grado di conquistare l'Hart Memorial Trophy come miglior giocatore della lega, trofeo che non perdeva dalla stagione 1979-80. Per la prima volta fu dunque Mario Lemieux a vincere l'Hart Trophy e a vincere l'Art Ross Trophy come miglior marcatore. Durante una gara di regular season il 19 dicembre i St. Louis Blues e i Boston Bruins riuscirono a segnare due gol in due secondi.\nPre-season.\nNHL Entry Draft.\nL'Entry Draft si tenne il 13 giugno 1987 presso la Joe Louis Arena di Detroit, in Michigan. I Buffalo Sabres nominarono come prima scelta assoluta il centro canadese Pierre Turgeon. Altri giocatori rilevanti all'esordio in NHL furono Brendan Shanahan, Joe Sakic, John LeClair e Theoren Fleury.\nCanada Cup.\nLa Canada Cup 1987 fu la quarta edizione della Canada Cup, torneo per nazionali organizzato dalla NHL e da Hockey Canada. L'edizione si svolse fra il 28 agosto ed il 15 settembre 1987; per l'occasione furono invitate 6 nazionali americane ed europee, mentre le partite si svolsero in 7 diverse citt\u00e0 nordamericane. Al termine di tre finali si impose la nazionale del sconfiggendo l' per 2-1.\nStagione regolare.\nClassifiche.\nPrince of Wales Conference.\nAdams Division\nPatrick Division\nClarence Campbell Conference.\nNorris Division\nSmythe Division\nStatistiche.\nClassifica marcatori.\nLa seguente lista elenca i migliori marcatori al termine della stagione regolare.\nClassifica portieri.\nLa seguente lista elenca i migliori portieri al termine della stagione regolare.\nPlayoff.\nAl termine della stagione regolare le migliori 16 squadre del campionato si sono qualificate per i playoff. I Calgary Flames si aggiudicarono il Presidents' Trophy avendo ottenuto il miglior record della lega con 105 punti.\nTabellone playoff.\nNel primo turno la squadra con il ranking pi\u00f9 alto di ciascuna Division si sfida con quella dal posizionamento pi\u00f9 basso seguendo lo schema 1-4 e 2-3, usufruendo anche del vantaggio del fattore campo. Il secondo turno determina la vincente divisionale, mentre il terzo vede affrontarsi le squadre vincenti delle Division della stessa Conference per accedere alla finale di Stanley Cup. Il fattore campo osservato nelle finali di conference e in finale di Stanley Cup fu determinato dai punti ottenuti in stagione regolare. Ciascuna serie, al meglio delle sette gare, segu\u00ec il formato 2-2-1-1-1: la squadra migliore in stagione regolare avrebbe disputato in casa Gara-1 e 2, (se necessario anche Gara-5 e 7), mentre quella posizionata peggio avrebbe giocato nel proprio palazzetto Gara-3 e 4 (se necessario anche Gara-6).\nStanley Cup.\nLa finale della Stanley Cup 1988 \u00e8 stata una serie al meglio delle sette gare che ha determinato il campione della National Hockey League per la stagione 1987-88. Gli Edmonton Oilers hanno sconfitto i Boston Bruins in quattro partite e si sono aggiudicati la Stanley Cup per la quarta volta nella loro storia.\nPremi NHL.\nNHL All-Star Team.\nFirst All-Star Team\nSecond All-Star Team\nNHL All-Rookie Team"}
{"id": "4689120", "revid": "729019", "url": "https://it.wikipedia.org/wiki?curid=4689120", "title": "Johan Widerberg", "text": "Figlio d'arte (suo padre era il regista Bo Widerberg), ha preso parte ad una trentina di differenti produzioni, tra cinema e televisione.\nTra i suoi ruoli principali, figurano quello di Didrik Reng nella serie televisiva \"Ebba och Didrik\" (1990), quello di Stig nel film nominato al premio Oscar \"Passioni proibite\" (\"Lust och f\u00e4gring stor\"; film in cui \u00e8 il co-protagonista insieme a Marika Lagercrantz) e quello di Erik Jonsson nel film \"Sotto il sole\" (\"Under solen\", 1998).\n\u00c8 il fratello dell'attrice Nina Widerberg.."}
{"id": "4689122", "revid": "365417", "url": "https://it.wikipedia.org/wiki?curid=4689122", "title": "Jiskairumoko", "text": ""}
{"id": "4689123", "revid": "599013", "url": "https://it.wikipedia.org/wiki?curid=4689123", "title": "Tiziano Ramon", "text": "Carriera.\nCresciuto nel vivaio del , passa nel alle giovanili del ; tra il 1989 e il 1991 ricopre il ruolo di vice di Paolo Bordoni prima e Rino Gandini poi, vincendo il campionato di Serie C1 1990-1991. Nel 1991 passa in prestito all', in cambio di Davide Pinato: chiuso da Fabrizio Ferron, non scende mai in campo, e torna quindi in Serie C1 con le maglie di e .\nNel 1994 fa ritorno al Piacenza, questa volta in Serie B, sempre come portiere di riserva alle spalle di Massimo Taibi dopo il ritiro di Gandini: mai impiegato in campionato, disputa tutte le 4 partite della Coppa Anglo-Italiana 1994-1995. Dopo un'annata al , in Serie C2, passa al , con cui ottiene la promozione in Serie B nel campionato 1996-1997, alternandosi con Mauro Bacchin e stabilendo una lunga striscia di imbattibilit\u00e0; riconfermato tra i cadetti, cede definitivamente il posto a Luca Mondini.\nProsegue la carriera tra Serie C1 e Serie C2 con (in prestito), (dove si alterna con Ivan Pelizzoli e ottiene una promozione in Serie C1 dopo i play-off) e , con cui viene nominato miglior portiere del campionato di Serie C2. Nel 2002 viene ingaggiato inizialmente dall': disputa solo le prime partite di Coppa Italia, prima che il contratto venga annullato a causa dei problemi finanziari dei piemontesi. Rientrato al Pavia, nel gennaio 2003 viene ceduto di nuovo alla Triestina, questa volta in Serie B, come terzo portiere dietro Angelo Pagotto e Andrea Pinzan. Grazie all'amicizia con Gianni De Biasi, nel 2003 viene ingaggiato dal , militante in Serie A, con un contratto a gettone in vista della Coppa Intertoto: scende in campo in due partite con i rumeni del e una gara con gli spagnoli del . Terminata l'esperienza europea, conclude la stagione in Serie D nel .\nIn seguito viene tesserato dall', in Serie B, e quindi passa al , in Serie C2. Nel 2006 ridiscende in Serie D con il , con cui disputa la prima parte di stagione; nel mercato invernale torna al Venezia, ma a causa della mancata cessione dell'altro portiere Rossi non viene mai convocato."}
{"id": "4689124", "revid": "122242043", "url": "https://it.wikipedia.org/wiki?curid=4689124", "title": "Sinagoga Princes Road di Liverpool", "text": "La sinagoga Princes Road di Liverpool, costruita tra il 1872 e il 1874, \u00e8 la pi\u00f9 antica ed importante sinagoga monumentale di Liverpool e una delle pi\u00f9 antiche ed importanti dell'intera Inghilterra.\nLa costruzione.\nNella seconda met\u00e0 dell'Ottocento la comunit\u00e0 ebraica di Liverpool era molto cresciuta in numero e prestigio, seconda solo a quella di Londra. La sinagoga Seel Street di Liverpool (1808-1874; oggi scomparsa) con i suoi 290 posti era ormai del tutto inadeguata. Si decise di dar mano alla costruzione di una sinagoga monumentale che soddisfacesse ai bisogni della comunit\u00e0 e riflettesse lo status sociale da essa raggiunto. Lo sviluppo economico e industriale aveva prodotto a Liverpool una societ\u00e0 orgogliosamente multietnica. Non a caso, a poca distanza dalla sinagoga, si trovano la Chiesa greco-ortodossa di S. Nicola e la Chiesa presbiteriana gallese.\nIl progetto fu affidato agli architetti William James Audsley e George Ashdown Audsley, due fratelli di Edimburgo in Scozia, senza alcuna precedente esperienza nella costruzione di sinagoghe. Il terreno fu acquistato nel 1872 e i lavori cominciarono nello stesso anno. La comunit\u00e0 pot\u00e9 contare su generose donazioni private da parte dei suoi membri, che consentirono una rapida conclusione dei lavori. La cerimonia di inaugurazione si tenne il 2 settembre 1874.\nGli architetti optarono per uno stile eclettico, combinando elementi neoromanici e neomoreschi, secondo un modello di cui George Ashdown Audsley offrir\u00e0 qualche anno dopo una variante pi\u00f9 tendente al neogotico nel progetto della sinagoga New West End di Londra.\nL'esterno dell'edificio, in mattoni rossi, rivela nella facciata tripartita la pianta interna basilicale. Il grande portale e l'enorme rosone neo romanici sono inquadrati da due torrette cilindriche, quasi due minareti moreschi. Altri quattro minareti decorativi sono collocati sui lati.\nAnche l'interno della sinagoga presenta una combinazione di elementi neoromanici e neomoreschi con due serie di colonne ottagonali che sorreggono i matronei appoggiati sopra le navate laterali e dal pavimento giungono al soffitto a botte, disegnando una serie di archi a tutto tondo.\nL'interno \u00e8 riccamente decorato in marmi e legni intagliati. L'arca santa ha la forma di un tempio moresco con tre cupole dorate.\nSui due estremi della navata centrale, al cui centro \u00e8 collocata la bimah, si aprono due enormi rosoni che danno luminosit\u00e0 all'interno. Pi\u00f9 di 800 persone potevano trovare posto nei banchi in legno intagliato collocati nelle navate laterali e nelle gallerie del matroneo.\nLa sinagoga ha superato due guerre mondiali con danni minori. Nel 1960 furono abbassati i sei minareti decorativi della facciata, che originariamente culminava con un tabernacolo e una cupoletta, perch\u00e9 considerati poco stabili e sicuri. Nel maggio del 1979 la sinagoga sub\u00ec un incendio doloso che provoc\u00f2 gravi danni agli interni, che furono restaurati con attenzione l'anno successivo.\nLa sinagoga continua ad oggi la sua funzione di centro della vita ebraica a Liverpool."}
{"id": "4689125", "revid": "486946", "url": "https://it.wikipedia.org/wiki?curid=4689125", "title": "Zeppelin-Friedrichshafen C.I", "text": ""}
{"id": "4689126", "revid": "61051", "url": "https://it.wikipedia.org/wiki?curid=4689126", "title": "Zeppelin-Friedrichshafen C.II", "text": ""}
{"id": "4689134", "revid": "190578", "url": "https://it.wikipedia.org/wiki?curid=4689134", "title": "Dona Ivone Lara", "text": "Biografia.\nNata a Rio de Janeiro nel 1921, rimase orfana di padre a tre anni e di madre a dodici e venne allevata dagli zii che le fecero imparare a suonare il cavaquinho e ad apprezzare il samba assieme al cugino Fuleiro. Fu alunna di Luc\u00edlia Villa-Lobos, moglie di Heitor Villa-Lobos.\nSi diplom\u00f2 infermiera specializzata in terapia occupazionale e lavor\u00f2 come assistente sociale in vari ospedali psichiatrici dello stato di Rio de Janeiro, dove fu collega di Nise da Silveira.\nDopo il matrimonio a 25 anni con Oscar Costa, della \"Escola de Samba Prazer da Serrinha\", pass\u00f2 alla \"Escola Imp\u00e9rio Serrano\", nel 1947 e ne compose l'inno \"Nasci para sofrer\" e \"N\u00e3o me perguntes\". Il successo arriva nel 1965, quando divenne la prima donna a comporre un inno per una scuola di samba con \"Os cinco bailes da hist\u00f3ria do Rio\".\nDal 1977, anno della pensione, si dedica interamente alla carriera artistica e ha scritto canzoni per Clara Nunes, Roberto Ribeiro, Maria Beth\u00e2nia, Caetano Veloso, Gilberto Gil, Paula Toller, Paulinho da Viola, Beth Carvalho, Mariene de Castro, Roberta S\u00e1, Marisa Monte e Dorina.\nNel 2008 ha cantato \"Mas Quem Disse Que Eu Te Esque\u00e7o\" inserita nel progetto \"Samba Social Clube\".\nNel 2012, fu festeggiata col brano \"Dona Ivone Lara: O enredo do meu samba\" dalla Scuola Imp\u00e9rio Serrano."}
{"id": "4689142", "revid": "287204", "url": "https://it.wikipedia.org/wiki?curid=4689142", "title": "Ignazio Candela", "text": "Tra il 1799 ed il 1803 scrisse alcune \"cantate in musica\" per il Venerd\u00ec Santo, di cui per\u00f2 non resta pi\u00f9 traccia.\nNel 1801 compose i 27 responsori per la Settimana Santa, rarissimo esempio italiano in canto fratto a quattro voci.\n\u00c8 anche autore del \"Miserere\" che ancora si canta a Conversano durante le processioni del Venerd\u00ec Santo."}
{"id": "4689144", "revid": "486946", "url": "https://it.wikipedia.org/wiki?curid=4689144", "title": "Carlo di Salerno", "text": ""}
{"id": "4689145", "revid": "486946", "url": "https://it.wikipedia.org/wiki?curid=4689145", "title": "Imperatore titolare di Costantinopoli", "text": ""}
{"id": "4689146", "revid": "125679805", "url": "https://it.wikipedia.org/wiki?curid=4689146", "title": "Eintracht Frankfurt 2012-2013", "text": "Questa voce raccoglie le informazioni riguardanti l'Eintracht Frankfurt nelle competizioni ufficiali della stagione 2012-2013.\nStagione.\nL'Eintracht Francoforte chiuse la stagione al 6\u00ba posto, guadagnandosi l'accesso all'Europa League 2013-2014. L'avventura nella DFB-Pokal 2012-2013 termin\u00f2 al primo turno, con l'eliminazione per mano dell'Erzgebirge Aue. Il calciatore pi\u00f9 utilizzato in stagione fu Stefan Aigner, con 35 presenze (34 in campionato e 1 in coppa). Il miglior marcatore fu Alexander Meier, con 16 reti (tutte nella Bundesliga).\nMaglie e sponsor.\nLo sponsor tecnico per la stagione 2012-2013 fu Jako, mentre lo sponsor ufficiale fu Krombacher. La divisa casalinga era completamente rossa, a strisce verticali nere, pantaloncini neri e calzettoni rossoneri. Quella da trasferta era invece totalmente bianca, con inserti neri e rossi."}
{"id": "4689147", "revid": "686936", "url": "https://it.wikipedia.org/wiki?curid=4689147", "title": "Ray Flaherty", "text": "\u00c8 stato inserito nella Pro Football Hall of Fame nel 1976 per i meriti come capo-allenatore.\nCarriera professionistica.\nFlaherty gioc\u00f2 nella NFL principalmente coi New York Giants con cui vinse il campionato NFL nel 1934. Si ritir\u00f2 come giocatore nel 1935 e il suo numero 1 fu immediatamente ritirato dalla franchigia, il primo numero della storia ad essere ritirato nella storia dei quattro maggiori sport professionistici americani. I maggiori successi, Flaherty li ottenne per\u00f2 come capo-allenatore dei Washington Redskins. Guidati sul campo dal quarterback Sammy Baugh, la squadra vinse quattro titoli di division (1936, 1937, 1940, 1942) e due campionati NFL nel 1937 e nel 1942. Flaherty serv\u00ec nella Marina degli Stati Uniti fino al 1945. Al suo ritorno, accett\u00f2 il ruolo di capo-allenatore dei New York Yankees nella All-America Football Conference con cui vinse due titoli di division nei due anni di permanenza. Lasci\u00f2 gli Yankees a met\u00e0 della stagione 1948 e trascorse il 1949 come allenatore dei Chicago Hornets sempre nella AAFC.\nTra le sue innovazioni, Flaherty \u00e8 accreditato per aver inventato lo \"screen pass\" nel 1937."}
{"id": "4689151", "revid": "1363832", "url": "https://it.wikipedia.org/wiki?curid=4689151", "title": "Nin\u00ec Pietrasanta", "text": "Fu, dopo Mary Gennaro Varale, una delle prime donne a cimentarsi con questa disciplina fino ad allora tradizionalmente praticata degli uomini.\nBiografia.\nNata nel 1909 a Bois-Colombes, nei sobborghi di Parigi, dove il padre Riccardo professore di Ragioneria presso l'Universit\u00e0 Bocconi di Milano e tra i fondatori della Banca Lombarda Depositi e Conti Correnti (popolarmente detta \"Lombardona\") risiedeva per lavoro, Nin\u00ec (diminutivo di Ortensia Ambrogina Adelaide Carlotta Aide\u00e9) rimane presto orfana dell madre Mariuccia Vernansal de Villeneuve (1890-1924) e si trasferisce in tenera et\u00e0 a Milano. Qui cresce in un ambiente liberale a contatto con l'alta borghesia cittadina, formandosi alla musica (studia violino e violoncello), alla pittura (fu allieva di Giuseppe Mascarini) e imparando i primi rudimenti di fotografia e l'utilizzo della cinepresa, strumenti con cui documenter\u00e0 le sue avventure.\nI primi passi.\nFin da giovanissima si appassiona alla montagna e, grazie alle amicizie coltivate negli anni dell'adolescenza milanese e incoraggiata dal padre, affronta le prime ascese sul gruppo del Monte Rosa e dell'Ortles. Accanto a lei le guide Giuseppe Chiara di Alagna e Tita Piaz con cui si cimenta in salite di grande impegno fisico e mentale: la Punta Thurwieser il 7 agosto 1929 attraverso la cresta sud; la nord del Lyskamm Orientale il 26 agosto 1929 e che ne fu la prima ascensione femminile; la nord-ovest della Zumstein il 10 agosto 1930; il versante nord del Corno Bianco.\nSono le prime esperienze in quota che le danno notoriet\u00e0 nell'ambiente alpinistico italiano degli anni trenta. Cos\u00ec la descriveva un editoriale de \"Lo Scarpone\", organo di stampa ufficiale del Club Alpino Italiano: \"\"Una gentile fanciulla che difende la propria passione nei confronti di un'opposta tendenza che vorrebbe vedere la donna vera solo sotto l'aspetto di un fiorellino ovattato, privo di energie e di colore, e senza un carattere e una propria personalit\u00e0\".\"\nNel 1932 il conte Aldo Bonacossa, successivamente presidente del Club Alpino Accademico Italiano dal 1933 al 1947, invita la Pietrasanta in Abruzzo ad affettuare alcune escusrsioni sci-alpinistiche di ampio respiro, come la traversata del gruppo del Gran Sasso e la prima salita con gli sci della vetta orientale del Corno Grande.\nDi quell'esperienza la Pietrasanta rende testimonianza in un lungo articolo pubblicato sulla rivista mensile del CAI (Gran Sasso d'Italia, in \u201cRivista mensile Club Alpino Italiano\u201d, Vol. LI, dicembre 1932, n\u00b0 12, Torino, 1932, pag. 733-739) nel quale, accanto a una minuziosa descrizione degli aspetti tecnici della traversata, trovano spazio commenti personali e quasi poetici.\nLa svolta.\nNell'estate del 1932 Nin\u00ec Pietrasanta incontra a Chamonix il torinese Gabriele Boccalatte che diverr\u00e0 prima suo compagno di cordata e poi marito. Il 17 luglio mentre \u00e8 impegnato in un'ascesa scivola ferendosi: verr\u00e0 poi curato dalla Pietrasanta che aveva da poco conseguito il diploma di infermiera. \"\"Dopo le cure \"- scriver\u00e0 la Pietrasanta-\" Boccalatte voleva tornare al Leschaux. Mio padre disse che era meglio accompagnarlo, e cos\u00ec feci. Ricordo che ci siamo fermati sotto un gran masso, e lui mi parlava del suo pianoforte (era infatti un valente pianista), io di casa mia. Poi abbiamo proseguito verso il rifugio, sempre raccontandocela\"\". Fu questa la prima di una lunga serie di arrampicate che Nin\u00ec Pietrasanta e Gabriele Boccalatte fecero insieme.\nGli anni \"eroici\".\nIl sodalizio sportivo e umano dei due si consolida, e attorno a loro si forma una nutrita schiera di alpinisti che costituisce una compagnia stabile e affiatata. Alcuni di essi, come Giusto Gervasutti e Renato Chabod, sono amici del Boccalatte, altri come Leopoldo Gasparotto, Piero Zanetti o Vitale Bramani della Pietrasanta, conosciuti durante le frequentazioni della buona societ\u00e0 milanese. Insieme scalano le vette del gruppo del Monte Bianco, si incontrano in citt\u00e0, trascorrono lunghi periodi di vacanza con le rispettive famiglie.\nLe scalate.\nTra il 1932 e il 1936 la Pietrasanta e Boccalatte firmano numerose imprese memorabili: sono gli anni pi\u00f9 maturi dell'epoca cosiddetta del Sesto Grado. Storica rimarr\u00e0 la conquista della parete ovest dell'Aiguille Noire de Peuterey, una delle pi\u00f9 belle e pi\u00f9 difficili del versante italiano del Monte Bianco.\nIl matrimonio e la tragedia.\nQuella del 28 agosto di quell'anno sar\u00e0 l'ultima scalata importante che i due compiono insieme e di cui oggi restano fotografie e alcune pellicole. Di l\u00ec a qualche mese i due decideranno di sposarsi e dal matrimonio, celebrato il 28 ottobre del 1936, nasce l'anno successivo Lorenzo. Il 24 agosto 1938 il marito tenta, insieme a Mario Piolti, una nuova via sull'inviolata parete sud dell'Aiguille de Triolet: l'impresa per\u00f2 fallisce e i due alpinisti precipitano e perdono la vita. I loro corpi saranno trovati solo qualche giorno dopo ai piedi del ghiacciaio delle Grandes Jorasses. Il rifugio che sorge a quota 2804, poco lontano dal luogo della tragedia, porta oggi il nome dei due sfortunati alpinisti.\nLa Pietrasanta, non ancora trentenne e con un figlio neonato, decide di abbandonare l'alpinismo estremo chiudendo la sua attivit\u00e0 dopo soli pochi anni di impegno e numerosi successi.\nNel 1998, poco prima della morte avvenuta nel 2000, fu nominata socio ad honorem del Club Alpino Accademico Italiano.\nGli scritti e i filmati.\nNin\u00ec Pietrasanta si dedic\u00f2 in maniera proficua anche alla scrittura e alle arti visive. I suoi resoconti vennero pubblicati dalle riviste ufficiali del Club Alpino Italiano con le quali collabor\u00f2 per molti anni e su numerosi periodici; scrisse un libro di memorie e cur\u00f2 la pubblicazione di \"Piccole e grandi ore alpine\", il diario di Gabriele Boccalatte uscito postumo nel 1939.\nIl libro: Pellegrina delle Alpi.\nDedicato al padre (\"Che m'ha insegnato a guardare alto e lontano\"), Pellegrina delle Alpi \u00e8 un diario di montagna pubblicato nel 1934 dall'Editore Antonio Vallardi nel quale Nin\u00ec racconta il suo approccio alla montagna. Nel primo capitolo, \"La donna in montagna\", l'alpinista immagina un colloquio con uomo dotto ma di strette vedute che la critica per la sua scelta di avventurarsi in un'attivit\u00e0 come l'arrampicata fino ad allora prettamente maschile. \u00c8 una sorta di manifesto nel quale la Pietrasanta difende le sue decisioni, le argomenta, sostiene e incoraggia la presenza delle donne in montagna e smonta le opposizioni dell'uomo che vorrebbe la moglie chiusa tra le mura di casa pronta ad accogliere il marito che torna al focolare.\nIl volume, composto da 13 capitoli in cui non mancano i passaggi poetici e lontani dalla retorica sulla montagna derivata dalla prima guerra mondiale, passa poi in rassegna la storia della Pietrasanta come alpinista, dai primi passi fino all'incontro con Boccalatte, d\u00e0 conto dei canti alpigiani, delle guide, dei rifugi incontrati nelle sue ascensioni. Si sofferma sulla pratica dello sci e si conclude con una serie di considerazioni sull'alpinismo e sul sentimento che nasce da tale pratica.\nI filmati e le fotografie: un immenso archivio.\nNegli anni pi\u00f9 intensi della sua carriera di alpinista Nin\u00ec Pietrasanta portava sempre con s\u00e9 una cinepresa in 16 millimetri e una piccola macchina fotografica con cui documentava ogni scalata, ogni discesa sugli sci, ogni momento di convivialit\u00e0 in montagna. Documenti filmati che lei girava, montava e poi regalava ai diversi compagni di cordata. Ma che le valsero anche alcune committenze in qualit\u00e0 di cine-operatrice, come quella della neonata Scuola Militare Alpina di Aosta per riprendere il giuramento degli Alpini nel 1935 sulla vetta del Monte Bianco.\nQualche anno dopo la morte, il figlio Lorenzo scopr\u00ec un enorme archivio composto da oltre 2.400 fotografie perfettamente catalogate e diversi rulli inediti di pellicole girati tra il 1932 e il 1936. La raccolta \u00e8 uno strumento importante alla comprensione dell'alpinismo dei primi anni del Novecento -nessuno al di fuori della Pietrasanta aveva mai portato una cinepresa in arrampicata- e per la ricostruzione della biografia dell'alpinista.\nNel 2014 Gigi Giustiniani e Raffaele Rezzonico realizzano il film Nin\u00ec che ricostruisce la storia della Pietrasanta e del marito utilizzando in gran parte il materiale recuperato dal figlio. Il film si \u00e8 aggiudicato nel 2015 la Genziana d'oro del Club Alpino Italiano per il miglior film di alpinismo e il premio Citt\u00e0 di Imola alla 63\u00aa edizione del Trento Film Festival, la sezione Cinemabulante dell'Euganea Film Festival oltre che riconoscimenti al Festival Nuovi Mondi, al Cervino Cinemountain, al Sestriere Film Festival, allo Spotkania z Film G\u00f3rskim di Zakopane (Polonia), all'Euganea Film Festival di Montegrotto Terme, al Nuovi Mondi Film Festival di Valloriate, al Cervino Cinemountain di Cervinia, al Festival Internazionale Film di Montagna di Poprad (Slovacchia), al EHO Mountain Film Festival di Skopje (Macedonia), al Bansko Mountain Film Festival di Bansko (Bulgaria), al Krakowski Festival G\u00f2rski di Cracovia (Polonia), al Dutch Mountain Film Festival di Heerlen (Olanda), al Overtime Film Festival di Macerata."}
{"id": "4689152", "revid": "47767", "url": "https://it.wikipedia.org/wiki?curid=4689152", "title": "Katja", "text": ""}
{"id": "4689154", "revid": "806297", "url": "https://it.wikipedia.org/wiki?curid=4689154", "title": "Carlo II d'Angi\u00f2", "text": ""}
{"id": "4689157", "revid": "287204", "url": "https://it.wikipedia.org/wiki?curid=4689157", "title": "Chennai Open 1997 - Qualificazioni singolare", "text": "Le qualificazioni del singolare del Chennai Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Chennai Open 1997 prevedevano 17 partecipanti di cui 4 sono entrati nel tabellone principale."}
{"id": "4689160", "revid": "287204", "url": "https://it.wikipedia.org/wiki?curid=4689160", "title": "Filippo d'Angi\u00f2", "text": "Biografia.\nFilippo era il figlio secondogenito maschio del re di Sicilia, Carlo I d'Angi\u00f2, figlio del re di Francia Luigi VIII, e di Beatrice di Provenza, ultimogenita del conte di Provenza, Raimondo Berengario IV.\nIl padre Carlo d'Angi\u00f2, dopo aver conquistato il Regno di Sicilia nel 1266, si adoper\u00f2 senza successo presso il papa Clemente IV per farlo nominare re di Sardegna. Nel 1269 Filippo fu eletto re di Sardegna dalla comunit\u00e0 guelfa di Sassari: i Guelfi della Sardegna speravano nel sostegno della casa reale degli Angi\u00f2 per la lotta contro la ghibellina Pisa, che era la potenza dominante sull'isola. Tuttavia, questa scelta non ebbe un impatto immediato, tanto pi\u00f9 che gli interessi angioini erano in collisione con quelle di Aragona.\nIl 28 maggio 1271 Filippo spos\u00f2 nella Cattedrale di Trani, l'erede del Principato di Acaia, Isabella di Villehardouin. Il matrimonio era previsto da una condizione del trattato di Viterbo del maggio 1267, stipulato fra Carlo I d'Angi\u00f2, Baldovino II di Costantinopoli e Guglielmo II di Villehardouin: quest'ultimo, costantemente minacciato dal despota di Mistra, infatti, si era posto sotto la protezione del re di Sicilia e aveva in quell'occasione fidanzato la figlia Isabella con Filippo d'Angi\u00f2. La Casa d'Angi\u00f2 in questo modo avrebbe ereditato la signoria dei Villehardouin: Filippo, alla morte del suocero Guglielmo II, sarebbe diventato principe di Acaia, e se fosse morto prima di avere eredi propri, l'Acaia sarebbe passata direttamente a Carlo d'Angi\u00f2, cosa che si verific\u00f2 effettivamente pi\u00f9 tardi.\nIl 12 giugno 1272 Filippo fu creato cavaliere insieme con il fratello maggiore Carlo di Salerno di fronte al monastero di San Pietro ad Aram, a Napoli.\nIl 10 maggio 1274 fu investito da Filippo di Courtenay, imperatore titolare di Costantinopoli e suo cognato (in quanto questi aveva sposato sua sorella Beatrice d'Angi\u00f2), del Regno di Tessalonica, un titolo che era anche vuoto di contenuti e contestualmente preteso dai Marchesi del Monferrato.\nFilippo mor\u00ec dopo una malattia nel 1277 a Bari e fu sepolto nella Cattedrale di Trani. \nCon il decesso di Guglielmo II, avvenuto nel 1278, in base al trattato di Viterbo, tocc\u00f2 a Carlo d'Angi\u00f2 governare la Morea al posto della nuora Isabella. La vedova Isabella spos\u00f2 quindi il 16 settembre 1289 Florent de Hainaut."}
{"id": "4689161", "revid": "2036644", "url": "https://it.wikipedia.org/wiki?curid=4689161", "title": "Angry Birds Friends", "text": "Angry Birds Friends \u00e8 un videogioco rompicapo sviluppato dalla Rovio Mobile, quinto spin-off del gioco principale \"Angry Birds\" nonch\u00e9 sesto capitolo della serie. Inizialmente il gioco era conosciuto anche come \"Angry Birds Facebook\", poich\u00e9 giocabile solo sul social network Facebook. In seguito fu distribuito anche per iOS e Android.\nUn'estensione del gioco contiene dieci livelli che vedono come protagonista la band punk rock Green Day."}
{"id": "4689162", "revid": "124261682", "url": "https://it.wikipedia.org/wiki?curid=4689162", "title": "Stazione di Miradolo Terme", "text": "La stazione di Miradolo Terme \u00e8 una fermata ferroviaria posta sulla linea Pavia-Cremona; serve l'omonimo centro abitato.\nStoria.\nGi\u00e0 nota semplicemente come \"Miradolo\", assunse la denominazione attuale nel 1938.\nStrutture e impianti.\nLa fermata consta di un unico binario, servito da un marciapiede. Vi \u00e8 un fabbricato viaggiatori, di cui solo il piano terra \u00e8 accessibile ai passeggeri. \u00c8 presente infatti una piccola sala di attesa.\nMovimento.\nLa fermata \u00e8 servita dai treni regionali in servizio sulla tratta Pavia-Codogno, eserciti da Trenord e cadenzati a frequenza oraria."}
{"id": "4689163", "revid": "155634", "url": "https://it.wikipedia.org/wiki?curid=4689163", "title": "Chennai Open 1997 - Qualificazioni doppio", "text": "Le qualificazioni del doppio del Chennai Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Chennai Open 1997 prevedevano 2 coppie partecipanti di cui una \u00e8 entrata nel tabellone principale."}
{"id": "4689166", "revid": "1442080", "url": "https://it.wikipedia.org/wiki?curid=4689166", "title": "Torneo God\u00f3 1997 - Qualificazioni singolare", "text": "Le qualificazioni del singolare del Torneo God\u00f3 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Torneo God\u00f3 1997 prevedevano 28 partecipanti di cui 7 sono entrati nel tabellone principale."}
{"id": "4689168", "revid": "729019", "url": "https://it.wikipedia.org/wiki?curid=4689168", "title": "Torneo God\u00f3 1997 - Qualificazioni doppio", "text": "Le qualificazioni del doppio del Torneo God\u00f3 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Torneo God\u00f3 1997 prevedevano 8 coppie partecipanti di cui 2 sono entrate nel tabellone principale."}
{"id": "4689169", "revid": "287204", "url": "https://it.wikipedia.org/wiki?curid=4689169", "title": "Japan Open Tennis Championships 1997 - Qualificazioni singolare maschile", "text": "Le qualificazioni del singolare maschile del Japan Open Tennis Championships 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Japan Open Tennis Championships 1997 prevedevano 28 partecipanti di cui 7 sono entrati nel tabellone principale."}
{"id": "4689171", "revid": "155634", "url": "https://it.wikipedia.org/wiki?curid=4689171", "title": "Japan Open Tennis Championships 1997 - Qualificazioni doppio maschile", "text": "Le qualificazioni del doppio maschile del Japan Open Tennis Championships 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Japan Open Tennis Championships 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4689174", "revid": "1442080", "url": "https://it.wikipedia.org/wiki?curid=4689174", "title": "Monte Carlo Open 1997 - Qualificazioni singolare", "text": "Le qualificazioni del singolare del Monte Carlo Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Monte Carlo Open 1997 prevedevano 28 partecipanti di cui 7 sono entrati nel tabellone principale."}
{"id": "4689175", "revid": "729019", "url": "https://it.wikipedia.org/wiki?curid=4689175", "title": "Monte Carlo Open 1997 - Qualificazioni doppio", "text": "Le qualificazioni del doppio del Monte Carlo Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Monte Carlo Open 1997 prevedevano 8 coppie partecipanti di cui 2 sono entrate nel tabellone principale."}
{"id": "4689177", "revid": "1442080", "url": "https://it.wikipedia.org/wiki?curid=4689177", "title": "U.S. Men's Clay Court Championships 1997 - Qualificazioni singolare", "text": "Le qualificazioni del singolare dell'U.S. Men's Clay Court Championships 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo U.S. Men's Clay Court Championships 1997 prevedevano 32 partecipanti di cui 4 sono entrati nel tabellone principale."}
{"id": "4689178", "revid": "553803", "url": "https://it.wikipedia.org/wiki?curid=4689178", "title": "Moselle Open 2013 - Singolare", "text": "Il singolare del Moselle Open 2013 \u00e8 stato un torneo di tennis facente parte dell'ATP World Tour 2013.\nJo-Wilfried Tsonga era il detentore del titolo dal 2011 ma \u00e8 stato sconfitto in finale da Gilles Simon per 6-4, 6-3.\nTeste di serie.\nLe prime quattro teste di serie ricevono un bye per il secondo turno."}
{"id": "4689179", "revid": "729019", "url": "https://it.wikipedia.org/wiki?curid=4689179", "title": "U.S. Men's Clay Court Championships 1997 - Qualificazioni doppio", "text": "Le qualificazioni del doppio dell'U.S. Men's Clay Court Championships 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo U.S. Men's Clay Court Championships 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4689181", "revid": "1442080", "url": "https://it.wikipedia.org/wiki?curid=4689181", "title": "ATP Praga 1997 - Qualificazioni singolare", "text": "Le qualificazioni del singolare dell'ATP Praga 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo ATP Praga 1997 prevedevano 32 partecipanti di cui 4 sono entrati nel tabellone principale."}
{"id": "4689182", "revid": "729019", "url": "https://it.wikipedia.org/wiki?curid=4689182", "title": "ATP Praga 1997 - Qualificazioni doppio", "text": "Le qualificazioni del doppio dell'ATP Praga 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo ATP Praga 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4689184", "revid": "287204", "url": "https://it.wikipedia.org/wiki?curid=4689184", "title": "Cajkyne", "text": ""}
{"id": "4689185", "revid": "47767", "url": "https://it.wikipedia.org/wiki?curid=4689185", "title": "Chaikyne", "text": ""}
{"id": "4689186", "revid": "1442080", "url": "https://it.wikipedia.org/wiki?curid=4689186", "title": "Verizon Tennis Challenge 1997 - Qualificazioni singolare", "text": "Le qualificazioni del singolare del Verizon Tennis Challenge 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Verizon Tennis Challenge 1997 prevedevano 32 partecipanti di cui 4 sono entrati nel tabellone principale."}
{"id": "4689187", "revid": "729019", "url": "https://it.wikipedia.org/wiki?curid=4689187", "title": "Verizon Tennis Challenge 1997 - Qualificazioni doppio", "text": "Le qualificazioni del doppio del Verizon Tennis Challenge 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Verizon Tennis Challenge 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4689188", "revid": "1005847", "url": "https://it.wikipedia.org/wiki?curid=4689188", "title": "\u010cajkyne", "text": ""}
{"id": "4689190", "revid": "1442080", "url": "https://it.wikipedia.org/wiki?curid=4689190", "title": "BMW Open 1997 - Qualificazioni singolare", "text": "Le qualificazioni del singolare del BMW Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo BMW Open 1997 prevedevano 32 partecipanti di cui 4 sono entrati nel tabellone principale."}
{"id": "4689191", "revid": "729019", "url": "https://it.wikipedia.org/wiki?curid=4689191", "title": "BMW Open 1997 - Qualificazioni doppio", "text": "Le qualificazioni del doppio del BMW Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo BMW Open 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4689193", "revid": "115666453", "url": "https://it.wikipedia.org/wiki?curid=4689193", "title": "Classificazione climatica di Thornthwaite", "text": "La classificazione climatica di Thornthwaite \u00e8 un tipo di classificazione climatica sviluppata nel 1948 e successivamente perfezionata tra il 1953 e il 1957 dal climatologo statunitense Charles Warren Thornthwaite. In tale classificazione climatica si tiene conto della misura dell'indice globale di umidit\u00e0 Im, il cui valore individua una classe climatica con specifiche caratteristiche qualitative.\nFormula di calcolo dell'indice globale di umidit\u00e0.\nL'indice Im \u00e8 calcolato utilizzando la seguente formula:\ndove\nP = precipitazione annua espressa in mm\nETP = evapotraspirazione potenziale media annua espressa in mm e determinata dalla sommatoria di tutti i valori medi mensili del medesimo parametro.\nClassificazioni climatiche.\nIn base alla misura quantitativa dell'indice globale di umidit\u00e0 Im, nella tabella sottostante sono riportati i vari tipi di clima individuati dalla classificazione di Thornthwaite.\nLa classe A include il clima perumido (valori di Im superiori a 100).\nLa classe B (valori di Im compresi tra 100 e 20) \u00e8 a sua volta suddivisa in sottoclassi tra B e B ed include le varie tipologie di climi umidi.\nLa classe C (valori di Im compresi tra 19,9 e -33,3) \u00e8 la classe di transizione tra i climi umidi e i climi che si contraddistinguono per caratteristiche di aridit\u00e0: include la sottoclasse C del clima subumido e la sottoclasse C del clima subarido, il cui limite di demarcazione \u00e8 il valore di Im = 0.\nLa classe D (valori di Im compresi tra -33,4 e -66,7) include il clima semiarido.\nLa classe E (valori di Im inferiori a -66,7) comprende il clima arido."}
{"id": "4689195", "revid": "123529643", "url": "https://it.wikipedia.org/wiki?curid=4689195", "title": "Sinagoga grande di Londra", "text": "La sinagoga grande di Londra, ora scomparsa, era la principale sinagoga ashkenazita di Londra. Costruita tra il 1788 e il 1790 in stile neoclassico, fu distrutta dai bombardamenti tedeschi su Londra nella notte tra il 10 e l'11 maggio 1941.\nLa costruzione.\nLa \"sinagoga grande di Londra\" fu costruita tra il 1788 e il 1790 a Duke's Place, in un'area dove dalla fine del XVII secolo si erano precedentemente succeduti altri tre edifici sinagogali, inaugurati rispettivamente nel 1690, nel 1722, e nel 1766 (quest'ultimo su progetto di George Dance the Elder). Non erano solo motivi demografici a spingere alla costruzione di interni sempre pi\u00f9 ampi e monumentali. La comunit\u00e0 ebraica sefardita, insediatasi a Londra gi\u00e0 nel 1656, aveva dal 1701 una degna e prestigiosa sede nella sinagoga Bevis Marks di Londra. La comunit\u00e0 ashkenazita, pi\u00f9 numerosa ma anche pi\u00f9 povera e almeno inizialmente meno integrata, faticava a reggere il confronto.\nL'ultima ricostruzione a Duke's Place fu certo la pi\u00f9 grandiosa. Cosa certo inusuale per i tempi, la costruzione fu resa possibile dalla donazione di una donna Judith Hart Levy, una delle figlie di Moses Hart. L'architetto James Spiller disegn\u00f2 un edificio in stile neoclassico con alte colonne ioniche che dal pavimento giungevano alle architravi del soffitto, sorreggendo a met\u00e0 altezza i matronei collocati sopra le navate laterali. La bimah era collocata al centro della navata, con l'arca santa che si apriva sulla parete di fondo entro una nicchia decorata da due colonne corinzie. Grandi finestre illuminavano il piano terreno e i matronei.\nIn contrasto con la ricchezza dell'interno, l'esterno - come tipico nelle sinagoghe del tempo - era anonimo, quasi indistinguibile dalle case circostanze.\nLa sinagoga era al centro della vita ebraica londinese. Nel 1809 fu visitata da membri della famiglia reale, figli di Giorgio III. Fu pi\u00f9 volte rinnovata, nel 1832 e nel 1852 (da John Walen), e ancora nel 1899 and nel 1930.\nNella notte tra il 10 e l'11 maggio 1941 la sinagoga fu colpita in un bombardamento tedesco alla citt\u00e0 di Londra e irrimediabilmente distrutta. A sua memoria rimangono oggi alcuni dipinti, disegni e foto d'epoca ed una piccola targa commemorativa collocata in loco nel dopoguerra."}
{"id": "4689196", "revid": "767487", "url": "https://it.wikipedia.org/wiki?curid=4689196", "title": "Alfeo Zanini", "text": "Dopo l'Armistizio di Cassibile entr\u00f2 nella Resistenza partigiana attiva nell'Agordino. Questa esperienza lo port\u00f2 ad aderire al socialismo, ma, fervente cattolico, pass\u00f2 quasi subito nell'ala di sinistra della Democrazia Cristiana.\nTrasferitosi a Venezia, prese parte attiva nella politica di quel Comune. Fu tra i sostenitori di un accordo tra democristiani e socialisti a livello nazionale, vista l'esperienza della giunta veneziana composta da DC e PSDI con l'appoggio esterno del PSI. Quando quest'ultimo chiese di entrare attivamente nell'amministrazione, nel 1958, le gerarchie ecclesiastiche si opposer e ne segu\u00ec una crisi interna alla DC con la fuoriuscita di alcuni membri (come Wladimiro Dorigo). Zanini, dal canto suo, rimase nel partito e anzi fu eletto segretario provinciale, ruolo che ricopr\u00ec per undici anni.\nPer sua scelta, in questo periodo non assunse alcun incarico amministrativo (alle politiche del 1968 aveva tentato, senza successo, di entrare in Senato) e solo nel 1970 entr\u00f2 nel consiglio comunale di Venezia divenendone capogruppo. Due anni dopo lasci\u00f2 l'incarico essendo stato eletto deputato alla politiche del 1972. Alle politiche del 1976 si ricandid\u00f2 nuovamente, ma non venne eletto."}
{"id": "4689198", "revid": "1442080", "url": "https://it.wikipedia.org/wiki?curid=4689198", "title": "International Tennis Championships 1997 - Qualificazioni singolare", "text": "Le qualificazioni del singolare dell'International Tennis Championships 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo International Tennis Championships 1997 prevedevano 32 partecipanti di cui 4 sono entrati nel tabellone principale."}
{"id": "4689199", "revid": "729019", "url": "https://it.wikipedia.org/wiki?curid=4689199", "title": "International Tennis Championships 1997 - Qualificazioni doppio", "text": "Le qualificazioni del doppio dell'International Tennis Championships 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo International Tennis Championships 1997 prevedevano 3 coppie partecipanti di cui una \u00e8 entrata nel tabellone principale."}
{"id": "4689200", "revid": "1543377", "url": "https://it.wikipedia.org/wiki?curid=4689200", "title": "Condizione della donna in Birmania", "text": "Storicamente le donne in Birmania hanno goduto, con poche e temporanee eccezioni, di uno status unico all'interno delle societ\u00e0 del Sudest asiatico: per secoli la componente femminile della popolazione ha goduto di un alto grado di indipendenza, col mantenimento pieno di tutti i loro diritti legali ed economici. Il sistema matriarcale vigente in passato includeva il diritto di ereditare propriet\u00e0 e succedere eventualmente anche al ruolo di capovillaggio.\nTra il 2010-12 il 18% della popolazione femminile possedeva un'istruzione secondaria, il 4% sedeva in parlamento, il 75% faceva parte della forza lavorativa.\nAmore e matrimonio.\nIn certa misura, anche il matrimonio combinato \u00e8 stato parte della tradizione birmana; per\u00f2 le donne hanno sempre avuto il diritto di rifiutare l'offerta proveniente dal promesso sposo scelto precedentemente dai genitori per lei: allo stato attuale, le giovani donne possono liberamente scegliere chi sposare.\nI matrimoni, fino al 2010, erano ammessi anche tra donne birmane e uomini stranieri, a condizione che i tribunali divisionali del paese ne ricevessero informativa con almeno 21 giorni di preavviso; in seguito il governo non ha pi\u00f9 riconosciuto la validit\u00e0 di cerimonie matrimoniali con stranieri di sesso maschile. Una delle principali ragioni addotte \u00e8 stata quella di evitare la tratta di esseri umani; le donne potevano, difatti, diventare facilmente vittime di trafficanti senza scrupoli per essere in seguito vendute all'industria del sesso in Pakistan e Thailandia.\nEvoluzione dei diritti.\nA seguito del deterioramento del clima economico-politico di quegli anni, un rapporto datato 1998 (ma pubblicato nel 2000) descrive cos\u00ec la situazione delle donne birmane: le famiglie sembrano cos\u00ec dare sempre pi\u00f9 la priorit\u00e0 ai figli maschi a causa delle limitate risorse: queste modifiche hanno riguardato l'accesso per le donne all'istruzione, all'assistenza medica, alla formazione professionale e ad altre opportunit\u00e0 educative.\nSono diventate cos\u00ec operaie sottopagate dei militari, quando non vittime di vera e propria schiavit\u00f9, di omicidi, torture, stupri e altre forme gravi di molestia; gradualmente i livelli di potere sociale si sono ristretti e limitati con una difficolt\u00e0 sempre maggiore nella possibilit\u00e0 di raggiungere posizioni di alto livello in uffici sia pubblici che privati. Solo un numero molto limitato della popolazione femminile riceve adeguata educazione in materia di diritti riproduttivi e nei riguardi delle pratiche sicure di contraccezione, rendendole in tal modo maggiormente esposte a malattie sessualmente trasmissibili.\nNel 2008 la BBC ha portato alla ribalta le donne del popolo Kayan, una minoranza etnica di lingua tibeto-birmana e divenute gi\u00e0 una forte attrazione turistica in Thailandia a causa della tradizione che le vuole indossare anelli di ottone attorno al collo; l'aggiunta d'un numero sempre maggiore di questi anelli fa s\u00ec che le clavicole vengano spinte in basso dando l'illusione al contempo che il collo si allunghi."}
{"id": "4689201", "revid": "1442080", "url": "https://it.wikipedia.org/wiki?curid=4689201", "title": "ATP German Open 1997 - Qualificazioni singolare", "text": "Le qualificazioni del singolare dell'ATP German Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo ATP German Open 1997 prevedevano 28 partecipanti di cui 7 sono entrati nel tabellone principale."}
{"id": "4689202", "revid": "729019", "url": "https://it.wikipedia.org/wiki?curid=4689202", "title": "ATP German Open 1997 - Qualificazioni doppio", "text": "Le qualificazioni del doppio dell'ATP German Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo ATP German Open 1997 prevedevano 8 coppie partecipanti di cui 2 sono entrate nel tabellone principale."}
{"id": "4689204", "revid": "1226", "url": "https://it.wikipedia.org/wiki?curid=4689204", "title": "Charles Warren Thornthwaite", "text": "Professore di climatologia alla Universit\u00e0 Johns Hopkins di Baltimora, professore aggiunto della Drexel University di Philadelphia, presidente della Commissione per la Climatologia dell'Organizzazione Meteorologica Mondiale, \u00e8 noto per aver sviluppato nel 1948 una classificazione climatica che si basa sull'indice globale di umidit\u00e0, correlato alle precipitazioni e all'evapotraspirazione che si registrano nel corso dell'anno in uno specifico luogo."}
{"id": "4689206", "revid": "767487", "url": "https://it.wikipedia.org/wiki?curid=4689206", "title": "Valdem\u0101rs Baumanis", "text": "Carriera.\nDa giocatore milit\u00f2 nel JKS R\u012bga, con cui vinse due volte il campionato lettone. Vanta 6 presenze in Nazionale.\nCampione d'Europa agli Europei 1935 come allenatore della , ha preso parte anche agli Europei 1939, conquistando la medaglia d'argento. Tre anni prima aveva guidato la squadra lettone alle Olimpiadi di Berlino, chiudendo al 15\u00ba posto. Dopo la seconda guerra mondiale ha allenato anche in Francia al CEP Lorient.\nSempre negli anni trenta ha arbitrato anche a livello internazionale: fu il primo lettone ad essere nominato arbitro FIBA, e diresse tra gli altri eventi anche agli Europei 1937.\nAll'inizio degli anni quaranta ha allenato la squadra di calcio dell'ASK R\u012bga, vincendo il titolo nel 1942 e nel 1943."}
{"id": "4689208", "revid": "767487", "url": "https://it.wikipedia.org/wiki?curid=4689208", "title": "Gerontophilia", "text": "Gerontophilia \u00e8 un film del 2013 diretto da Bruce LaBruce e co-sceneggiato da LaBruce insieme allo scrittore Daniel Allen Cox.\nTrama.\nLake \u00e8 un ragazzo che viene assunto in una casa di riposo. Qui sviluppa un'attrazione romantica e sessuale per il signor Peabody, un anziano residente della struttura.\nProduzione.\nIl film ha ricevuto fondi sia da Telefilm Canada che da SODEC, cos\u00ec come da una campagna di crowdfunding su Indiegogo.\nDistribuzione.\nLa pellicola \u00e8 stato presentata il 9 settembre 2013 nella sezione delle avanguardie al Toronto International Film Festival. Inoltre \u00e8 stato presentato nella Giornata degli Autori del Queer Lion 2013, parte della 70\u00aa Mostra internazionale d'arte cinematografica di Venezia.\nCritica.\nIl film \u00e8 stato descritto come un \"Harold e Maude\" gay. Diversamente dalla maggior parte dei precedenti film di LaBruce, \"Gerontophilia\" non \u00e8 sessualmente esplicito; infatti LaBruce ha scelto di adattare le sue tradizionali tematiche relative ai tab\u00f9 sessuali in un film pi\u00f9 appetibile al grande pubblico."}
{"id": "4689211", "revid": "1686872", "url": "https://it.wikipedia.org/wiki?curid=4689211", "title": "Circoscrizione Veneto 1", "text": "La circoscrizione Veneto 1 \u00e8 una circoscrizione elettorale italiana istituita con la legge 4 agosto 1993, n. 277 (\"legge Mattarella\") con il nome originario circoscrizione VIII Veneto 2, confermata nella legge 21 dicembre 2005, n. 270 (\"legge Calderoli\") e nella successiva legge 3 novembre 2017, n. 165 (\"Rosatellum\"), con la quale ha assunto la nuova denominazione Veneto 1.\nLa circoscrizione comprende geograficamente la parte pi\u00f9 orientale della regione Veneto e sostituisce, ai fini dell'elezione della Camera, la circoscrizione Venezia-Treviso (o collegio di Venezia) e parte della circoscrizione Udine-Belluno-Gorizia-Pordenone (o collegio di Udine), in vigore dalle elezioni del 1946 a quelle del 1992. Con entrambe le leggi elettorali la circoscrizione ha eletto 20 deputati.\nTerritorio.\nIl territorio della circoscrizione coincide con le province di Belluno, Treviso e Venezia per un totale di 208 comuni, una superficie di 8.617\u00a0km\u00b2 ed una popolazione di 1.934.102 abitanti.\n1994-2006.\nCon la legge elettorale Mattarella, alla circoscrizione allora identificata come Veneto 2 spettavano 20 seggi, di cui 15 eletti con collegi uninominali a turno unico e 5 eletti con sistema proporzionale.\nL'attribuzione dei primi 15 seggi avveniva in base ad un sistema maggioritario a turno unico \"plurality\": veniva eletto parlamentare il candidato che avesse riportato la maggioranza relativa dei suffragi nel collegio. I rimanenti 5 seggi erano invece assegnati con un metodo proporzionale. Pertanto l'elettore godeva di una scheda elettorale separata per l'attribuzione dei seggi residui, a cui accedevano solo i partiti che avessero superato la soglia di \"sbarramento\" nazionale del 4%. Il calcolo dei seggi spettanti a ciascuna lista veniva effettuata nel \"collegio unico nazionale\" mediante il \"metodo Hare\" dei quozienti naturali e dei pi\u00f9 alti resti; tali seggi venivano poi ripartiti, in ragione delle percentuali delle singole liste a livello locale, fra le 26 circoscrizioni plurinominali in cui era suddiviso il territorio nazionale, e all'interno delle quali i singoli candidati - che potevano corrispondere a quelli presentatisi nei collegi uninominali - venivano proposti in un sistema di \"liste bloccate\" senza possibilit\u00e0 di preferenze. Il meccanismo era per\u00f2 integrato dal metodo dello scorporo, volto a dar compensazione ai partiti minori fortemente danneggiati dall'uninominale: successivamente alla determinazione della soglia di sbarramento, ma antecedentemente al riparto dei seggi, alle singole liste venivano decurtati tanti voti quanti ne erano serviti a far eleggere i vincitori nell'uninominale - cio\u00e8 i voti del secondo classificato pi\u00f9 uno - i quali erano obbligati a collegarsi ad una lista circoscrizionale.\n2006-2018.\nCon la legge elettorale Calderoli, alla circoscrizione Veneto 2 spettano 20 seggi eletti con sistema proporzionale.\nIl sistema di assegnazione dei seggi avviene a seguito della attribuzione, nel \"collegio elettorale unico\" (escluso quindi la Circoscrizione Estero), di un premio di maggioranza di 340 seggi alla coalizione vincente a livello nazionale (con soglie di sbarramento, limitazioni ecc.) e la successiva suddivisione dei seggi guadagnati da ogni lista fra le varie circoscrizioni, in proporzione ai voti ottenuti da ogni lista locale.\nNel compiere tale riparto, essendo fisso ed immutabile il numero totale di seggi assegnati ad ogni lista, pu\u00f2 verificarsi la necessit\u00e0 di variare il numero di seggi originariamente attribuiti alle singole circoscrizioni elettorali.\nDal 2018.\nCon l'entrata in vigore della Legge Rosato viene istituito un sistema elettorale misto a separazione completa. Per la Camera, come per il Senato, il 37% dei seggi (quindi 232 alla Camera) vengono assegnati con un sistema maggioritario a turno unico in altrettanti collegi uninominali: in ciascun collegio \u00e8 eletto il candidato pi\u00f9 votato, secondo il sistema noto come \"uninominale secco\". Il 61% dei seggi (cio\u00e8 386 alla Camera) \u00e8 ripartito proporzionalmente tra le coalizioni e le singole liste che abbiano superato le previste soglie di sbarramento nazionali; la ripartizione dei seggi \u00e8 effettuata a livello nazionale per la Camera e a livello regionale per il Senato; a tale scopo sono istituiti collegi plurinominali nei quali le liste si presentano sotto forma di listini bloccati di candidati. Il 2% dei seggi (12 deputati) \u00e8 destinato al voto degli italiani residenti all'estero e viene assegnato con un sistema proporzionale che prevede il voto di preferenza.\nAlla circoscrizione \"Veneto 1\" sono attribuiti 8 seggi eletti con sistema maggioritario in collegi uninominali, e 12 seggi eletti con sistema proporzionale; questi ultimi sono divisi in due collegi plurinominali, denominati Veneto 1 - 01 e Veneto 1 - 02."}
{"id": "4689214", "revid": "767487", "url": "https://it.wikipedia.org/wiki?curid=4689214", "title": "A Quiet Boarding House (film 1910)", "text": "A Quiet Boarding House \u00e8 un cortometraggio muto del 1910 diretto da Tom Ricketts.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay, il film - un cortometraggio di una bobina - usc\u00ec nelle sale cinematografiche USA l'11 maggio 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"He Stubs His Toe\"."}
{"id": "4689215", "revid": "61051", "url": "https://it.wikipedia.org/wiki?curid=4689215", "title": "Zeppelin C.I", "text": ""}
{"id": "4689217", "revid": "281779", "url": "https://it.wikipedia.org/wiki?curid=4689217", "title": "Johannes Greber", "text": "A lui si deve una traduzione, dal carattere spiritistico, del Nuovo Testamento. Fond\u00f2 una propria chiesa spiritista. \nBiografia.\nOriginario da una famiglia di piccoli agricoltori di Wenigerath, localit\u00e0 tedesca della Renania-Palatinato, studi\u00f2 teologia cattolica a Treviri. Il 31 marzo del 1900 venne ordinato sacerdote, e il 1\u00ba maggio 1904 inizi\u00f2 il suo servizio sacerdotale in una parrocchia di Obergondershausen/Hunsr\u00fcck.\nA causa dell'estrema povert\u00e0 che colpiva molte famiglie, e alla diffusione delle malattie, Greber fond\u00f2 un gruppo di sostegno, che lui stesso dirigeva, che ebbe un gran successo. Greber si occupava particolarmente del trattamento delle malattie grazie al metodo di Sebastian Kneipp (idroterapia).\nDurante la Prima Guerra Mondiale invi\u00f2 dei bambini poveri presso famiglie di contadini, dove venivano assistiti. Grazie alle sue idee ed iniziative, salv\u00f2 14175 bambini dalla miseria, inviandoli nei Paesi Bassi, e 6000 bambini poveri in famiglie affidatarie tedesche. Qui s'impegn\u00f2 personalmente e di tasca propria. Queste azioni e il gruppo di sostegno vennero istituiti contro la resistenza del suo vescovo.\nNel 1918 fu anche membro del governo tedesco e s'impegn\u00f2 nell'ambito del . Nel distretto elettorale Coblenza 3, Coblenza e St.Goar, era il responsabile alla soluzione dei problemi di carattere sociale.\nNel 1923 Greber speriment\u00f2 un circolo spiritico dove ricevette risposte sulla teologia, la fede e la chiesa. Convinto dalla verit\u00e0 di questi insegnamenti, rimase fedele a questa comunit\u00e0, nonostante la proibizione da parte del vescovo. Quando venne minacciato della sottrazione del servizio sacerdotale, decise, il 31 dicembre 1925, di congedarsi dalla sua attivit\u00e0 sacerdotale. Trasloc\u00f2 a Coblenza e continu\u00f2 a lavorare per il gruppo di sostegno.\nLa chiesa cattolica fece di tutto per proibirgli l'approfondimento delle conoscenze nello spiritismo. Perci\u00f2 nel 1929 lasci\u00f2 la Germania andando ad abitare, nullatenente, da amici a New York. Con dei fedeli fond\u00f2 un circolo, che rese onore alla spiritualit\u00e0 ed al potere divino. Nel 1931 prese in moglie Elisabeth ed ebbero due figli. Divenne famoso, ed era molto amato, grazie alle sue prediche e guarigioni che poteva compiere grazie alla forza divina. Il 31 marzo 1944, dopo una funzione religiosa con dei cristiani spirituali della sua comunit\u00e0, mor\u00ec inaspettatamente ed improvvisamente, probabilmente per arresto cardiaco."}
{"id": "4689218", "revid": "1305772", "url": "https://it.wikipedia.org/wiki?curid=4689218", "title": "Niels Helveg Petersen", "text": "\u00c8 stato il ministro degli Affari Esteri del Regno di Danimarca dal 1993 al 2000. Precedentemente aveva gi\u00e0 ricoperto il ruolo di Ministro dell'Economia tra il 1988 e il 1990. \u00c8 membro del Folketing nel gruppo della Sinistra Radicale dal 1966 al 1974, dal 1977 al 1993, e ancora dal 1994 al 2011.\nPrimi Anni.\nNiels Helveg Petersen nasce ad Odense nel 1939. I suoi genitori sono il Ministro Kristen Helveg Petersen e il Sindaco di Copenaghen Lilly Helveg Petersen. Si laurea in Giurisprudenza all'Universit\u00e0 di Copenaghen nel 1965. Dal 1961 al 1962, studia Scienze Politiche all'Universit\u00e0 di Stanford. Durante i suoi anni a Copenaghen lui \u00e8 un membro attivo del settore giovanile della Sinistra Radicale , scrivendo per il loro giornale 'Libert\u00e9'.\nCarriera Politica.\nMembro del Folketing 1966-2011.\nNiels Helveg Petersen si candida alle elezioni politiche per la prima volta nel 1964. Nel 1966, \u00e8 eletto Membro del Folketing per la prima volta nella circoscrizione di Frederiksborg. Nel 1974, lui lascia la Danimarca per il servizio civile alla Commissione europea. Ritorna ad essere politico danese nel 1977, questa volta eletto nella circoscrizione di Fionia. Diventa Leader della Sinistra Radicale (Danese: Radikale Venstre) nel 1978 e mantiene la carica fino al 1990. Durante gli anni ottanta, supporta le teorie economiche del governo Conservatore-Liberale. Allo stesso tempo, ha sostenuto l'opposizione su altre questioni come le politiche di sicurezza. In tal modo, il suo partito ha creato la maggioranza senza i partiti di governo, una pratica che divenne nota come 'politica pi\u00e8 di pagina'. Nel sostenere diversi lati del parlamento, \u00e8 stato a volte indicato dai media danesi come un 're produttore' nel decidere quali politiche sarebbero passati e quali no. La politica a pi\u00e8 dei social-liberali termin\u00f2 nel 1988, quando il partito \u00e8 entrato nella coalizione di governo. Nell'aprile 2008, Niels Helveg Petersen ha annunciato che non si sarebbe candidato alle prossime elezione che hanno avuto luogo nel settembre 2011.\nMinistro dell'Economia 1988-1990.\nLui \u00e8 stato il Ministro dell'Economia durante il Governo di Poul Schl\u00fcter III dal 3 giugno 1988 al 18 dicembre 1990, quando il suo partito abbandono il sostegno al governo dopo gli scarsi risultati delle elezioni del 1990. Di conseguenza si \u00e8 anche dimesso da Leader del suo partito.\nMinistro degli Affari Esteri 1993-2000.\nLui \u00e8 stato Ministro degli Affari Esteri dal 25 gennaio 1993 al 21 dicembre 2000 nel Governo di Poul Nyrup Rasmussen I, II, III, e nel IV (eccetto per l'ultima parte del IV governo). Quando il Trattato di Maastricht dell'Unione europea \u00e8 stato respinto dal popolo danese nel 1992, \u00e8 stato accettato dopo un referendum nel 1993, aggiungendo certe rinunce a concessioni per la Danimarca. Come nuovo Ministro degli Affari Esteri, Niels Helveg Petersen ha dovuto lavorare per attuare tali concessioni, anche se era stato un sostenitore di una maggiore internazionalizzazione della politica estera danese. Quando ha lasciato la carica di Ministro degli Affari Esteri nel 2000, la ragione ufficiale era che non poteva pi\u00f9 accettare l'opt-out.\nSi unisce al neo Consiglio degli Stati del Mar Baltico, che nel 1993, creo con successo un'Eurofacolt\u00e0 a Tartu, Riga e Vilnius, di cui \u00e8 divenne un sostenitore attivo.\nVita privata.\nNiels Helveg Petersen \u00e8 sposato con Kirsten Lee, Membro del Folketing per la Sinistra Radicale. Suo figlio Morten Helveg Petersen \u00e8 stato Membro del Folketing dall'11 marzo 1998 fino all'agosto del 2009."}
{"id": "4689221", "revid": "115477302", "url": "https://it.wikipedia.org/wiki?curid=4689221", "title": "Substrato (geologia)", "text": "In geologia il termine sostrato o substrato (dal latino \"sub stratum\" ossia sotto lo strato) si applica alla roccia inalterata che si trova al di sotto del suolo o di altre coperture superficiali inconsolidate: l'esposizione diretta della roccia costituente il substrato sulla superficie terrestre, per assenza (naturale o artificiale) della copertura, \u00e8 detta affioramento .\nDescrizione.\nLa profondit\u00e0 del substrato rispetto alla copertura, o meglio rispetto alla quota del piano campagna, \u00e8 variabile e pu\u00f2 andare da pochi metri fino a centinaia di metri, a seconda dei contesti sedimentari e tettonici della zona. In idrogeologia con il termine substrato o sostrato si indica la formazione rocciosa, generalmente compatta e impermeabile, posta al di sotto di una falda acquifera, o di un deposito di terreno alluvionale recente o di altre rocce (la copertura). In stratigrafia, col nome di substrato, chiamato anche \"roccia in posto\" o gergalmente \"roccia fresca\" (nel senso di non alterata e non soggetta all'erosione superficiale), si indica la roccia \"consolidata\" giacente sotto la superficie di un pianeta terrestre, di solito la Terra, che si trova in continuit\u00e0 stratigrafica e/o strutturale con le sottostanti rocce nell'ambito dell'assetto geologico dell'area.\nSuperiormente il substrato termina con la superficie dello stesso erosa e irregolare, sulla quale giace di solito un deposito non consolidato o il suolo derivato dall'alterazione della roccia che costituiva la parte sommitale originaria delle rocce costituenti il substrato. I depositi superficiali (anche conosciuti come detriti) possono essere talmente spessi che la roccia in posto pu\u00f2 giacere a centinaia di metri al di sotto della superficie. In aree nelle quali la copertura superficiale \u00e8 continua e presenta uno spessore metrico o superiore, l'identificazione della superficie di contato col substrato, ossia della sua sommit\u00e0, riveste un aspetto centrale nella maggior parte dei progetti di ingegneria civile, e viene ricercata con sondaggi geognostici per mezzo di indagini dirette con scavi, trincee, perforazioni o metodi geofisici, in quest'ultimo caso le tecniche maggiormente impiegate sono la sismica a rifrazione e profili geolettrici. Le mappe geologiche a grande scale solitamente mostrano la distribuzione dei diversi tipi di roccia, cos\u00ec come sarebbero viste in superficie se tutto il suolo e i depositi superficiali venissero rimossi."}
{"id": "4689222", "revid": "767487", "url": "https://it.wikipedia.org/wiki?curid=4689222", "title": "Dracula (film 1994)", "text": "Dracula, noto anche con il titolo alternativo Vlad Tepes - La leggenda di Dracula, \u00e8 un film pornografico del 1994, diretto da Mario Salieri ed interpretato da Selen, Draghixa Laurent, Dalila, Simona Valli, Deborah Wells ed altre attrici pornografiche dell'epoca.\nSul mercato estero usc\u00ec anche con i titoli alternativi Vlad Tepes - The Legend of Dracula, Das B\u00f6se, Dracula XXX, e Mario Salieri's Dracula.\nTrama.\nRomania 1495: il principe Vlad \u0162epe\u0219 tenta senza successo di far fuggire la moglie durante un'invasione da parte dei turchi. Vlad viene ucciso, mentre sua moglie viene rapita e torturata fino a quando non si conceder\u00e0 sessualmente al sultano. Ripetutamente violentata, decide di suicidarsi proprio sulla tomba del defunto marito. Il sacrificio della donna resuscita Vlad, che giura di ottenere vendetta nel corso dei secoli. Quattro secoli dopo, nel 1887 a Bedford, un notaio ritrova le tracce degli eredi del conte e parte per la Romania.\nCommento.\nSi tratta di uno dei capisaldi del cinema hard d'autore italiano, con alcune tra le migliori star dell'epoca, una fotografia curata, e un budget considerevole per il genere.\nIl film, ambientato in una Transilvania d'epoca, ha una sua minima trama, un filo conduttore razionale (nei primi 6 minuti non c'\u00e8 alcuna scena hard) e l'ambiente viene ricostruito in maniera abbastanza accurata, con particolare attenzione a scenografie e costumi.\nLa storia ricalca pi\u00f9 o meno quella narrata nel celebre romanzo di Bram Stoker, con citazioni evidenti dal \"Dracula\" di Francis Ford Coppola di due anni prima (rievocato anche nella locandina del film), e non lesina scene di omicidi, violenze, torture, sangue e donne costrette a rapporti sessuali contro la propria volont\u00e0 come da caratteristico stile del regista Salieri. Grazie al successo riscosso, la pellicola lanci\u00f2 alla notoriet\u00e0 internazionale l'italiana Selen.\nDistribuzione.\nIl film venne distribuito nelle sale a luci rosse nel dicembre 1994 e successivamente in formato VHS e DVD per il mercato dell'home video.\nFrase di lancio internazionale.\n\u00abIt's the mysterious, menacing world of the vampires! Bloodsucking demons of lust commit indecent assaults on their innocent victims. These are horrible times, where terrible wars are raging and only the strongest survive! The dreadful vampire Vlad and his carriage-driver (Ron Jeremy) reign with brute force - will the phantoms of the night take over the world domination?\u00bb."}
{"id": "4689223", "revid": "834", "url": "https://it.wikipedia.org/wiki?curid=4689223", "title": "Lingue sulawesi meridionali", "text": ""}
{"id": "4689229", "revid": "2048388", "url": "https://it.wikipedia.org/wiki?curid=4689229", "title": "Viktorija Rusakova", "text": "Gioca nel ruolo di schiacciatrice nella .\nCarriera.\nClub.\nLa carriera di Viktorija Rusakova inizia a livello giovanile nell'. Nel 2004 inizia la carriera professionistica con la seconda squadra dell'Uralo\u010dka, con la quale prende parte alla Vys\u0161aja Liga A per due stagioni. Nel 2006 viene promossa in prima squadra nel ruolo di riserva, per poi diventare titolare dalla stagione 2009-10.\nNella stagione 2014-15 viene ingaggiata alla dove conquista lo scudetto; alla fine del 2015 si trasferisce, per la seconda parte del campionato 2015-16, al .\nL'annata successiva si trasferisce alla , prima di passare all' nella stagione 2017-18, al termine della quale fa ritorno alla con cui disputa il campionato 2018-19.\nPer la stagione 2019-20 viene ingaggiata dalla .\nNazionale.\nCon la nazionale russa Under-18, nell'estate del 2005 vince la medaglia d'argento al campionato europeo ed al campionato mondiale di categoria.\nNel 2011 debutta in nazionale maggiore prendendo parte alla XXVI Universiade, dove vince la medaglia di bronzo. Nel 2013 vince la medaglia d'oro alla XXVII Universiade ed al campionato europeo.\nVita privata.\n\u00c8 stata sposata dal 2010 al 2015 col cestista Vitalij \u010caplin (e in questo periodo \u00e8 stata conosciuta con il cognome \u010caplina) ed \u00e8 inoltre la sorella maggiore della pallavolista Ekaterina Rusakova."}
{"id": "4689232", "revid": "1305772", "url": "https://it.wikipedia.org/wiki?curid=4689232", "title": "Lingua taman", "text": ""}
{"id": "4689239", "revid": "729019", "url": "https://it.wikipedia.org/wiki?curid=4689239", "title": "Claves Records", "text": "La Claves Records \u00e8 una etichetta discografica svizzera di musica classica.\nStoria.\nFondata nel 1968 a Thun, la Claves si occupa di ogni genere di musica classica, privilegiando giovani talenti, interpreti di nazionalit\u00e0 svizzera, repertori di rara esecuzione o mai incisi su disco, e registrazioni storiche.\nLa iniziale notoriet\u00e0 di questa casa discografica \u00e8 stata raggiunta grazie alle registrazioni del pianista e direttore d'orchestra J\u00f6rg Ewald D\u00e4hler e del flautista Peter-Lukas Graf; successivamente l'etichetta ha realizzato incisioni con Dietrich Fischer-Dieskau, Teresa Berganza e Ernst Haefliger e con le orchestre English Chamber Orchestra, l'Orchestra da Camera di Losanna e la Kremlin Chamber Orchestra.\nNegli anni '80 si sono aggiunti al catalogo le incisioni operistiche del direttore d'orchestra svizzero Marcello Viotti e del duo pianistico Duo Crommelynck; in ambito barocco invece troviamo le incisioni del direttore d'orchestra Diego Fasolis.\nAccanto alle nuove produzioni discografiche la Claves possiede in catalogo una ricca serie di dischi con materiale d'archivio proveniente dalla Radio Televisione Svizzera in cui figurano artisti come Clara Haskil, Nathan Milstein, Arturo Benedetti Michelangeli, Emil Gilels, Leonid Borisovi\u010d Kogan, Nikita Magaloff, Arthur Grumiaux e Van Cliburn."}
{"id": "4689242", "revid": "767487", "url": "https://it.wikipedia.org/wiki?curid=4689242", "title": "He Stubs His Toe", "text": "He Stubs His Toe \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di 181 metri - usc\u00ec nelle sale cinematografiche USA l'11 maggio 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"A Quiet Boarding House\"."}
{"id": "4689245", "revid": "287204", "url": "https://it.wikipedia.org/wiki?curid=4689245", "title": "Matthew Busche", "text": "Carriera.\nIn carriera ha ottenuto diversi piazzamenti, tra i quali un terzo posto al Giro di Danimarca 2010 e un secondo nella classifica generale del Tour of Utah 2012. I suoi unici successi da professionista sono stati i due titoli nazionali in linea conseguiti nel 2011 e nel 2015, rispettivamente battendo in volata George Hincapie e precedendo Joseph Dombrowski."}
{"id": "4689250", "revid": "767487", "url": "https://it.wikipedia.org/wiki?curid=4689250", "title": "Flat to Rent", "text": "Flat to Rent \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di145 metri - usc\u00ec nelle sale cinematografiche USA il 27 aprile 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"The Latest in Garters\"."}
{"id": "4689251", "revid": "196390", "url": "https://it.wikipedia.org/wiki?curid=4689251", "title": "Egemonia spartana", "text": ""}
{"id": "4689252", "revid": "372624", "url": "https://it.wikipedia.org/wiki?curid=4689252", "title": "Rouotta", "text": ""}
{"id": "4689254", "revid": "372624", "url": "https://it.wikipedia.org/wiki?curid=4689254", "title": "Rouletta", "text": ""}
{"id": "4689257", "revid": "767487", "url": "https://it.wikipedia.org/wiki?curid=4689257", "title": "Leptonectidae", "text": "Leptonectidae sono una famiglia estinta di ichthyosauri vissuti nel Triassico superiore-Giurassico inferiore, circa 203-180 milioni di anni fa (Retico-Toarciano), i cui resti fossili sono stati ritrovati in tutta Europa.\nClassificazione.\nQuesti animali possedevano un rostro molto allungato, ancor pi\u00f9 che nella maggior parte degli ittiosauri. In alcune forme (\"Excalibosaurus\", \"Eurhinosaurus\") il rostro superiore era molto pi\u00f9 lungo di quello inferiore, in una struttura molto simile a quella degli odierni pesci spada, e che probabilmente avrebbero usato in maniera analoga, durante la caccia. Secondo le analisi filogenetiche operate da Maisch &amp; Matzke (2000), la famiglia possedeva due caratteristiche distintive (autapomorfie): denti lisci e osso quadratojugale in posizione posteriore. La famiglia, descritta per la prima volta da Kuhn nel 1934 per accogliere \"Leptopterygius\" (ora noto come \"Leptonectes\") \u00e8 nota anche come Leptopterygiidae (Maisch, 1998) ed Eurhinosauria (Motani, 1999). I leptonectidae erano solitamente ittiosauri di dimensioni medio-grandi (alcuni esemplari potevano raggiungere gli 8 metri di lunghezza)."}
{"id": "4689261", "revid": "767487", "url": "https://it.wikipedia.org/wiki?curid=4689261", "title": "K\u00e1roly Furmann", "text": "Carriera.\nCresciuto nelle giovanili del Ferencv\u00e1ros, gioc\u00f2 per tutta la carriera nella squadra di Budapest e con essa vinse la Coppa dell'Europa Centrale nel 1928, oltre che tre campionati ungheresi (1925-1926, 1926-1927 e 1927-1928)."}
{"id": "4689264", "revid": "61571199", "url": "https://it.wikipedia.org/wiki?curid=4689264", "title": "Iuliu Fuhrman", "text": ""}
{"id": "4689267", "revid": "767487", "url": "https://it.wikipedia.org/wiki?curid=4689267", "title": "The Sheriff's Sacrifice", "text": "The Sheriff's Sacrifice \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato in California, a Santa Barbara.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 7 maggio 1910."}
{"id": "4689269", "revid": "1874129", "url": "https://it.wikipedia.org/wiki?curid=4689269", "title": "Rocester", "text": "Rocester \u00e8 una parrocchia civile inglese del distretto di East Staffordshire, contea di Staffordshire. Nel \"Domesday Book \" \u00e8 menzionata come \"Rowcestre\".\nGeografia fisica.\nIl villaggio \u00e8 situato a circa 4 miglia a nord di Uttoxeter, vicino al confine con la contea di Derbyshire. Al censimento del 2011 la popolazione ammontava a abitanti. Rocester si trova sul triangolo di terra fra il fiume Churnet ed il Dove. I confini della parrocchia, in senso orario a partire da sud, sono Uttoxeter Rural, Croxden, Denstone, Ellastone, tutte nello East Staffordshire, quindi Norbury and Roston, Marston Montgomery e Doveridge, tutti nel Derbyshire Dales, distretto contea del Derbyshire.\nDa Rocester passava la \"Long Lane\", un'antica strada romana.\nStoria.\nUn forte romano venne eretto nel luogo verso il 69 d.C. come tappa intermedia fra Derby e Newcastle-under-Lyme. Ci\u00f2 che rimane delle opere a terra sono ancora visibili. Dopo la partenza dei Romani, verso l'anno 400, il villaggio rimase in mano anglosassone per tutto il medioevo.\nNel 1141 venne eretta l'abbazia agostiniana di Santa Maria nella localit\u00e0 oggi nota come \"Abbey Fields\". L'Ordine venne smantellato in Inghilterra nel 1538 e abbazia e chiesa abbaziale distrutte, mentre sul luogo venne eretta una casa residenziale. La chiesa del paese, San Michele, fu costruita nel XIII secolo; essa venne praticamente ricostruita nel 1873, mantenendo per\u00f2 la torre campanaria originale.\nNel 1781 Richard Arkwright acquist\u00f2 un vecchio mulino per grano, che convert\u00ec in un opificio per filatura e tessitura di cotone azionata ad acqua, introducendo cos\u00ec l'industria in una comunit\u00e0 prevalentemente agricola.\nCon l'industria giunse anche il canale e la linea ferroviaria e Rocester divenne un importante centro commerciale. Oggi l'antico mulino, poi opificio tessile, \u00e8 stato riconvertito a sede dell'Accademia JCB.\nIl 1\u00ba agosto 1849 venne aperta la stazione ferroviaria della \"North Staffordshire Railway\".\nRocester oggi.\nL'opificio del vecchio mulino rimase la prima fonte d'impiego fino agli anni cinquanta e chiuse i battenti nel 1985. Nel frattempo erano giunte in paese la J. C. Bamford. L'attuale fabbrica venne aperta nel 1970 ed \u00e8 oggi la sede mondiale della compagnia.\nIl paese ha molte attivit\u00e0 commerciali, scuole, un asilo ed una chiesa. Vi \u00e8 anche una squadra locale di calcio."}
{"id": "4689272", "revid": "61571346", "url": "https://it.wikipedia.org/wiki?curid=4689272", "title": "Alexandru Iuliu Fuhrman", "text": ""}
{"id": "4689276", "revid": "1305772", "url": "https://it.wikipedia.org/wiki?curid=4689276", "title": "Condizione della donna in Thailandia", "text": "Il ruolo e i diritti delle donne nello sviluppo della nazione thailandese non \u00e8 stato ancora pienamente compreso ed accettato all'interno del sistema sociale vigente; i fattori che influenzano negativamente la partecipazione femminile in campo socio-economico sono principalmente un'inadeguata consapevolezza di genere, oltre ad ampi e variegati stereotipi sociali.\nIn Thailandia le donne sono state tra le prime donne asiatiche ad ottenere il diritto di voto, nel 1932: tuttavia, rimangono a tutt'oggi ampiamente sotto-rappresentate in politica. Dal 2011 al maggio del 2014, il primo ministro \u00e8 stata per\u00f2 una donna, Yingluck Shinawatra.\nRuolo pubblico.\nNonostante l'assenza di limitazioni legali per le donne nei riguardi di una loro partecipazione alla politica effettiva del paese, i fattori che ostacolano ancora l'ascesa delle donne possono includere barriere strutturali, impedimenti culturali, risultati educativi pi\u00f9 bassi, uno status socio-economico inferiore e, non da ultimo, le problematiche inerenti alla condivisione del potere con i membri dell'altro sesso.\nLa prima donna thailandese ad ottenere per la prima volta un seggio in parlamento \u00e8 stata \"Orapin Chaiyakan\" nel 1949, alla camera dei rappresentanti dell'assemblea nazionale del regno. Il diritto di voto fu garantito per la prima volta alle donne thai con la prima costituzione del 1932, a seguito del colpo di Stato conosciuto come rivoluzione siamese del 1932, con cui il re Rama VII fu costretto a concedere la monarchia costituzionale.\nSecondo una ricerca condotta nel 2000, le donne elette al Senato erano il 10%, quelle elette alla Camera dei Deputati il 6%, mentre le elette nelle amministrazioni locali erano il 10%. Vi erano 81 sindaci donna e le donne con incarichi di responsabilit\u00e0 nei ministeri del governo thai erano il 18%, la maggior parte delle quali nei dicasteri considerati per tradizione pi\u00f9 aperti all'impiego femminile, la Pubblica Istruzione e la Sanit\u00e0. Fu nel 1995 che per la prima volta furono elette donne alla carica di governatrice provinciale e amministratrice di distretto \"(amper)\".\nMondo del lavoro.\nLa popolazione femminile costituisce il 47% del mondo finanziario e imprenditoriale della nazione, costituendo la pi\u00f9 alta percentuale di donne impiegate in lavori altamente professionali e/o specializzati dell'intero Sudest asiatico: nonostante ci\u00f2, le donne che lavorano devono ancora confrontarsi con varie discriminazioni e disuguaglianze di genere, sia in relazione ai salari sia dal fatto d'esser concentrate in impieghi meno retribuiti.\nIn relazione al benessere psicofisico, le donne sono inclini a diventar pi\u00f9 facilmente vittime di violenza sessuale e/o violenza domestica, di traffico di esseri umani, di prostituzione forzata ed altre forme di abusi domestici e crimini sessuali.\nMatrimonio.\nSecondo l'ufficio nazionale statistico le donne si sposano ad un'et\u00e0 relativamente pi\u00f9 giovane rispetto ai maschi, ed il 24% delle famiglie hanno delle donne identificate come capo-famiglia. Nel 2007 il New York Times ha riferito che, dopo la guerra del Vietnam la Thailandia \u00e8 diventata la principale zona di \"riposo e svago\" nonch\u00e9 una delle principali destinazioni di turismo sessuale e turismo sessuale minorile da parte di ricchi stranieri.\nVi sono poi anche uomini europei e americani di mezza et\u00e0 che stabiliscono contratti matrimoniali con donne Thai; queste donne, una buona parte di loro ex-prostitute, cercano in tale maniera di riscattarsi dalla dura forma d'esistenza che han dovuto affrontare in precedenza, ma anche dall'esser state abbandonate o per sfuggire da situazioni di miseria ed infelicit\u00e0."}
{"id": "4689282", "revid": "110157", "url": "https://it.wikipedia.org/wiki?curid=4689282", "title": "Ama\u00ebl Moinard", "text": ""}
{"id": "4689284", "revid": "767487", "url": "https://it.wikipedia.org/wiki?curid=4689284", "title": "She Wanted a Bow-Wow", "text": "She Wanted a Bow-Wow \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay, il film - un cortometraggio di 185 metri - usc\u00ec nelle sale cinematografiche USA il 20 aprile 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"A Wise Guy\"."}
{"id": "4689285", "revid": "709565", "url": "https://it.wikipedia.org/wiki?curid=4689285", "title": "Episodi di Tarzan (serie televisiva 1966) (prima stagione)", "text": "La prima stagione della serie televisiva Tarzan \u00e8 andata in onda negli Stati Uniti dall'8 settembre 1966 al 14 aprile 1967 sulla NBC."}
{"id": "4689286", "revid": "36426", "url": "https://it.wikipedia.org/wiki?curid=4689286", "title": "Porcellana Ginori", "text": ""}
{"id": "4689287", "revid": "709565", "url": "https://it.wikipedia.org/wiki?curid=4689287", "title": "Episodi di Tarzan (serie televisiva 1966) (seconda stagione)", "text": "La seconda stagione della serie televisiva Tarzan \u00e8 andata in onda negli Stati Uniti dal 15 settembre 1967 al 5 aprile 1968 sulla NBC."}
{"id": "4689291", "revid": "767487", "url": "https://it.wikipedia.org/wiki?curid=4689291", "title": "A Wise Guy", "text": "A Wise Guy \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay, il film - un cortometraggio di 112 metri - usc\u00ec nelle sale cinematografiche USA il 20 aprile 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"She Wanted a Bow-Wow\"."}
{"id": "4689292", "revid": "247222", "url": "https://it.wikipedia.org/wiki?curid=4689292", "title": "Heartaches by the Number", "text": "Heartaches by the Number \u00e8 il ventunesimo album di Waylon Jennings, pubblicato nel marzo del 1972 dalla RCA Camden Records. Si tratta di una raccolta di brani gi\u00e0 pubblicati (non ha infatti nessun inedito)."}
{"id": "4689294", "revid": "124860232", "url": "https://it.wikipedia.org/wiki?curid=4689294", "title": "Stazione di Marsiglia Saint-Charles", "text": "La stazione di Marsiglia Saint-Charles (in francese \"gare de Marseille-Saint-Charles\") \u00e8 la principale stazione ferroviaria a servizio di Marsiglia e della sua agglomerazione, situata nel dipartimento delle Bocche del Rodano, regione Provenza-Alpi-Costa Azzurra.\n\u00c8 servita da TGV e dal TER PACA (treno regionale della PACA).\nLa sua apertura all'esercizio avvenne nel 1848.\nAlla stazione si sono verificati due attentati terroristici, uno il 31 dicembre 1983 e uno il 1\u00ba ottobre 2017."}
{"id": "4689295", "revid": "1874129", "url": "https://it.wikipedia.org/wiki?curid=4689295", "title": "Draycott in the Moors", "text": "Draycotts in the Moors \u00e8 una parrocchia civile inglese del distretto di Staffordshire Moorlands, contea di Staffordshire. Essa si trova tra Newcastle-under-Lyme ed Uttoxeter, a due miglia e mezzo da Cheadle ed \u00e8 vicino alla stazione ferroviaria di Blythe Bridge, sulla ferrovia \"North Staffordshire Railway\"."}
{"id": "4689297", "revid": "729019", "url": "https://it.wikipedia.org/wiki?curid=4689297", "title": "Stazione di Strasburgo", "text": "La stazione di Strasburgo \u00e8 la principale stazione ferroviaria a servizio di Strasburgo e della sua agglomerazione, situata nel dipartimento delle Basso Reno, regione Alsazia.\n\u00c8 servita da TGV e dal TER Alsazia.\nLa sua apertura all'esercizio avvenne nel 1846."}
{"id": "4689300", "revid": "729019", "url": "https://it.wikipedia.org/wiki?curid=4689300", "title": "Stazione di Bordeaux-Saint-Jean", "text": "La stazione di Bordeaux-Saint-Jean \u00e8 la principale stazione ferroviaria a servizio di Bordeaux e della sua agglomerazione, situata nel dipartimento della Gironda, regione Aquitania.\n\u00c8 servita da TGV e dal TER.\nLa sua apertura all'esercizio avvenne nel 1855.\nLa sala grande ha una enorme mappa della rete ferroviaria del Midi su una delle pareti e ricorda ai passeggeri le origini della stazione.\n\u00c8 servita dalla Linea di Tram veloci denominata C ."}
{"id": "4689302", "revid": "767487", "url": "https://it.wikipedia.org/wiki?curid=4689302", "title": "Their Sea Voyage", "text": "Their Sea Voyage \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay, il film - un cortometraggio di una bobina - usc\u00ec nelle sale cinematografiche USA il 13 aprile 1910."}
{"id": "4689304", "revid": "729019", "url": "https://it.wikipedia.org/wiki?curid=4689304", "title": "Stazione di Tolosa-Matabiau", "text": "La stazione di Tolosa-Matabiau \u00e8 la principale stazione ferroviaria a servizio di Tolosa e della sua agglomerazione, situata nel dipartimento dell'Alta Garonna, regione Midi-Pirenei.\n\u00c8 servita da TGV e dal TER.\nLa sua apertura all'esercizio avvenne nel 1856."}
{"id": "4689307", "revid": "767487", "url": "https://it.wikipedia.org/wiki?curid=4689307", "title": "The Airship Gaze", "text": "The Airship Gaze \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay, il film - un cortometraggio di 103 metri - usc\u00ec nelle sale cinematografiche USA il 26 marzo 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, il western \"A Ranchman's Wooing\"."}
{"id": "4689308", "revid": "729019", "url": "https://it.wikipedia.org/wiki?curid=4689308", "title": "Stazione di Nantes", "text": "La stazione di Nantes (\"Gare de Nantes\" in francese) \u00e8 la principale stazione ferroviaria a servizio di Nantes e del suo agglomerato urbano, situata nel dipartimento della Loira Atlantica, regione Paesi della Loira.\n\u00c8 servita da TGV e dal TER.\nLa sua apertura all'esercizio avvenne nel 1851."}
{"id": "4689312", "revid": "113097211", "url": "https://it.wikipedia.org/wiki?curid=4689312", "title": "Centre d'\u00e9tudes francoproven\u00e7ales", "text": "Il Centre d'\u00e9tudes francoproven\u00e7ales \"Ren\u00e9 Willien\" (CEFP) \u00e8 un centro culturale situato a Saint-Nicolas, in Valle d'Aosta. \nDal 1967 si occupa di studiare, diffondere e promuovere la lingua francoprovenzale e di sviluppare studi linguistici ed etnologici relativi all'area francoprovenzale. \u00c8 diretto da Christiane Dunoyer. \nDescrizione.\nIl Centre d'\u00e9tudes, inaugurato il 16 ottobre 1967, fu inizialmente ospitato al primo piano del Museo Cerlogne in localit\u00e0 La Cure, a Saint-Nicolas.\nIl 12 novembre 1988 \u00e8 stata inaugurata la nuova sede nella frazione Fossaz Dessus, a Saint-Nicolas, intitolata a Ren\u00e9 Willien, scrittore e autore di testi teatrali che ha diretto il Centre fino al 1979. \nLa sede \u00e8 una vecchia casa contadina del XVIII secolo, interamente restaurata dagli architetti Louis Bochet e Alberto Breuv\u00e9, che riproduce la tipica struttura delle \"maisons paysannes\" (case contadine) della Valle d'Aosta. Al piano terra si trova la stalla (le \"b\u00f2ou\"), al primo piano si trovano la cucina (la \"meis\u00f2n\") e la camera da letto (la \"tsambra\"), mentre al secondo piano il fienile (le \"pailler\"). La sede ospita anche l'archivio del \"Concours Cerlogne\" e il Museo Cerlogne.\nAttivit\u00e0.\nIl Centre \u00e8 aperto ai ricercatori di tutto il mondo e collabora con varie istituzioni del mondo francoprovenzale nelle regioni limitrofe della Francia e della Svizzera francofona, oltre che lavorare con numerose Universit\u00e0 e centri di ricerca nel quadro di progetti scientifici riguardanti la dialettologia, la linguistica, l'etnologia, l'antropologia e la sociolinguistica. \nIl Centre \u00e8 stato il fautore del \"Concours Cerlogne\", un concorso di poesia, teatro e musica in patois riservato agli allievi della scuola primaria in Valle d'Aosta, che \u00e8 organizzato ogni anno a partire dal 1963. \u00c8 anche il promotore di due lavori scientifici di ampia portata, l'Atlas des Patois Vald\u00f4tains et l'Enqu\u00eate toponymique, realizzati grazie alla partecipazione dell'Amministrazione regionale. \nIl Centre collabora con il Bureau r\u00e9gional pour l'ethnologie et la linguistique (BREL), di Aosta, e fa parte del \"Conseil International du Francoproven\u00e7al\" (CIF), un organismo nato dall'esigenza di coordinare iniziative di tipo culturale, e della \"F\u00e9d\u00e9ration romande et internationale du patois\" (Frip), che ha lo scopo di dirigere l'organizzazione delle feste annuali che si tengono a turno nelle diverse regioni dell'area. \nI temi su cui il Centre \u00e8 maggiormente impegnato sono la ricerca scientifica e la promozione della cultura francoprovenzale. A tal proposito, in collaborazione con l'Assessorato dell'Educazione e della Cultura, il Centre organizza una conferenza annuale, in alternanza linguistica ed etnologica, al fine di fare il punto su questioni importanti, di riunire i principali esperti del settore e di promuovere nuovi temi di riflessione. L'ultima edizione (\"Transmission, revitalisation et normalisation\", Saint-Nicolas, 7 novembre 2015) \u00e8 stata completamente ripresa e trasmessa in diretta via web. "}
{"id": "4689314", "revid": "300067", "url": "https://it.wikipedia.org/wiki?curid=4689314", "title": "Episodi di Hawk l'indiano", "text": "La prima e unica stagione della serie televisiva Hawk l'indiano \u00e8 andata in onda negli Stati Uniti dall'8 settembre 1966 al 29 dicembre 1966 sulla ABC."}
{"id": "4689315", "revid": "729019", "url": "https://it.wikipedia.org/wiki?curid=4689315", "title": "Stazione di Lilla Fiandre", "text": "La stazione di Lilla Fiandre (in francese \"gare de Lille-Flandres\") \u00e8 la principale stazione ferroviaria a servizio di Lilla e della sua agglomerazione, situata nel dipartimento del Nord, regione Alta Francia. Si distingue dalla vicina stazione di Lilla Europa, situata sulla linea ad alta velocit\u00e0 LGV Nord.\n\u00c8 servita da TGV e dal TER.\nLa sua apertura all'esercizio avvenne nel 1848."}
{"id": "4689320", "revid": "729019", "url": "https://it.wikipedia.org/wiki?curid=4689320", "title": "Stazione di Montpellier-Saint-Roch", "text": "La stazione di Montpellier-Saint-Roch \u00e8 la principale stazione ferroviaria a servizio di Montpellier e della sua agglomerazione, situata nel dipartimento dell'H\u00e9rault, regione Occitania.\n\u00c8 servita da TGV e dal TER.\nLa sua apertura all'esercizio avvenne nel 1839."}
{"id": "4689322", "revid": "767487", "url": "https://it.wikipedia.org/wiki?curid=4689322", "title": "Ludwig Wilding", "text": "Produzione artistica.\nI suoi lavori, tutti nell'ambito delle ricerche dell'Op art e dell'arte cinetica, consistono in strutture di segni e segmenti in bianco e nero la cui osservazione ingenera la sensazione ottica di trovarsi di fronte a soggetti dipinti.\nEsposizioni.\nDiventato membro della \"Nouvelle Tendance\", partecip\u00f2 nel 1964 all'esposizione a Parigi presso il Museo delle arti decorative. L'anno successivo i suoi lavori furono esposti anche al Museum of modern arts (MoMA) di New York nella esposizione \"The Responsive Eye\". Nel 2004 prese parte all'esposizione \"Eyes, Lies, and Illusions\" (Hayward Gallery, Londra) mentre nel 2007 partecip\u00f2 alla mostra \"Optic Nerve: Perceptual Art of the 1960s\" tenuta al Columbus Museum of Art (Ohio)."}
{"id": "4689326", "revid": "1573940", "url": "https://it.wikipedia.org/wiki?curid=4689326", "title": "Ptereleotris", "text": "Ptereleotris \u00e8 un genere di pesci d'acqua salata appartenenti alla famiglia Microdesmidae e alla sottofamiglia Ptereleotrinae.\nDistribuzione e habitat.\nLa maggior parte delle specie appartenenti a questo genere sono Indo-Pacifiche, ma alcune (\"P. calliura\", \"P. helenae\" e \"P. randalli\") sono anche diffuse nell'oceano Atlantico.\nDescrizione.\nPresentano un corpo allungato e compresso lateralmente che non supera i 15 cm. Le scaglie sono cicloidi, una delle caratteristiche che permettono di distinguerli dai generi \"Nemateleotris\" e \"Navigobius\".\nTassonomia.\nIn questo genere sono riconosciute 20 specie:\nNel 2020 \u00e8 stata descritta una nuova specie, \"Ptereleotris cyanops\" , la quale non \u00e8 per\u00f2 ancora riconosciuta n\u00e9 da FishBase n\u00e9 dal World Register of Marine Species."}
{"id": "4689328", "revid": "767487", "url": "https://it.wikipedia.org/wiki?curid=4689328", "title": "The Ranch Girl's Legacy", "text": "The Ranch Girl's Legacy \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato in Texas, a El Paso e a Santa Barbara, in California.\nDistribuzione.\nDistribuito dalla Essanay Film Manufacturing Company, il film - un cortometraggio di 250 metri - usc\u00ec nelle sale cinematografiche USA il 5 marzo 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, il documentario \"The Ostrich and the Lady\"."}
{"id": "4689329", "revid": "1543377", "url": "https://it.wikipedia.org/wiki?curid=4689329", "title": "Episodi di Daktari (prima stagione)", "text": "La prima stagione della serie televisiva Daktari \u00e8 andata in onda negli Stati Uniti dall'11 gennaio 1966 al 17 maggio 1966 sulla CBS."}
{"id": "4689332", "revid": "83531", "url": "https://it.wikipedia.org/wiki?curid=4689332", "title": "Associazione Calcio Mantova 1947-1948", "text": "Questa voce raccoglie le informazioni riguardanti l'Associazione Calcio Mantova nelle competizioni ufficiali della stagione 1947-1948.\nStagione.\nIl Mantova parte forte, ma \u00e8 chiamato ad un arduo compito. Classificarsi tra le prime sei per evitare il declassamento e rimanere nella nuova Serie B. La squadra virgiliana pu\u00f2 contare sull'ex portiere del Milan Busani, sulle reti di Porcelli e Beghi e le incursioni del sempre bravo Frattini. \nIl treno per la Serie B viene perso a causa di qualche sconfitta di troppo nel finale di stagione. \nIl Mantova si piazza con 35 punti in decima posizione e viene retrocesso in Serie C."}
{"id": "4689333", "revid": "1543377", "url": "https://it.wikipedia.org/wiki?curid=4689333", "title": "Episodi di Daktari (seconda stagione)", "text": "La seconda stagione della serie televisiva Daktari \u00e8 andata in onda negli Stati Uniti dal 13 settembre 1966 all'11 aprile 1967 sulla CBS."}
{"id": "4689335", "revid": "1543377", "url": "https://it.wikipedia.org/wiki?curid=4689335", "title": "Episodi di Daktari (terza stagione)", "text": "La terza stagione della serie televisiva Daktari \u00e8 andata in onda negli Stati Uniti dal 5 settembre 1967 al 12 marzo 1968 sulla CBS."}
{"id": "4689336", "revid": "1543377", "url": "https://it.wikipedia.org/wiki?curid=4689336", "title": "Episodi di Daktari (quarta stagione)", "text": "La quarta stagione della serie televisiva Daktari \u00e8 andata in onda negli Stati Uniti dal 25 settembre 1968 al 15 gennaio 1969 sulla CBS."}
{"id": "4689338", "revid": "1428919", "url": "https://it.wikipedia.org/wiki?curid=4689338", "title": "Italo Sandi", "text": "Dal 1989 al 1991 \u00e8 consigliere comunale a Feltre per il PCI. Ha seguito le sorti del partito confluendo infine nei DS, per i quali \u00e8 stato eletto alla Camera con le elezioni del 2001.\nDurante il mandato da parlamentare ha pi\u00f9 volte manifestato il proprio dissenso su alcune scelte del gruppo, specialmente in merito alla legge 40 sulla procreazione assistita. Avvertendo l'esigenza di \u00abdifendere valori ora minacciati\u00bb \u00e8 passato al gruppo misto e, quindi, all'UDC.\nIn occasione delle elezioni del 2006 l'UDC gli propone una nuova candidatura per il Parlamento, ma non accetta. Rimane comunque nella direzione regionale del partito."}
{"id": "4689339", "revid": "124245407", "url": "https://it.wikipedia.org/wiki?curid=4689339", "title": "L'onda (romanzo)", "text": "L'onda \u00e8 un romanzo scritto da Todd Strasser basato sull'esperimento La Terza Onda tenuto dal professore di storia Ron Jones agli studenti della Cubberley High School di Palo Alto, in California. In Italia \u00e8 stato pubblicato anche con il titolo Il segno dell'onda.\nDa questo libro \u00e8 stato tratto il lungometraggio \"L'onda\", diretto dal regista Dennis Gansel, e la serie televisiva \"Noi siamo l'onda\", il cui produttore esecutivo \u00e8 lo stesso Gansel.\nTrama.\nIl libro narra di un fatto realmente accaduto in una scuola superiore statunitense nel 1967 ( Palo Alto, in California). \nIl professor Ross \u00e8 un insegnante a cui piace fare esperimenti quando parla di un argomento nuovo ai suoi studenti. In seguito alla spiegazione della seconda guerra mondiale agli studenti del suo corso di quinta superiore, i ragazzi si chiedono perch\u00e9 il popolo tedesco si sia fatto trascinare cos\u00ec da Hitler e dai nazisti. Il professore decide di creare un \"esperimento\": fondare un movimento chiamato \"l'Onda\".\nInizialmente il professore stabilisce solo delle semplici regole quali alzarsi accanto al banco per rispondere e dire \"Signor Ross\" prima della risposta ma il far parte di un unico gruppo fa sentire l'intera classe pi\u00f9 forte e anche Robert Billings, l'emarginato della classe, si sente inserito, per una volta, nella classe. Anzi, chiede addirittura al professor Ross di diventare la sua guardia del corpo. \nBrian e David, anche loro nella classe di Ross e giocatori del team di football americano della scuola, decidono di parlarne ai loro compagni di squadra, per provare a essere pi\u00f9 compatti e cercare di vincere qualche partita.\nLaurie Saunders, studentessa della scuola e direttrice del \"Grapevine\", il giornalino della scuola, che registra il \"successo\" del movimento tra gli studenti, si rende conto che il professore ha perso il controllo dell'esperimento e litiga con il fidanzato David proprio a causa di questo. Laurie e David riescono a far pace e ad andare a casa del professore a parlargli dicendogli di porre fine all'esperimento. Il giorno dopo il professor Ross invita tutti i partecipanti dell'Onda in un palazzetto per parlare. L\u00ec dice a tutti che il movimento \u00e8 finito spiegando anche la motivazione; molti ragazzi sono scossi, soprattutto Robert, ma dopo che gli viene spiegato tutto anche lui si tranquillizza."}
{"id": "4689340", "revid": "767487", "url": "https://it.wikipedia.org/wiki?curid=4689340", "title": "Method in His Madness", "text": "Method in His Madness \u00e8 un cortometraggio muto del 1910 interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato in California, in State Street, a Santa Barbara.\nDistribuzione.\nDistribuito dall'Essanay Film Manufacturing Company, il film - un cortometraggio di 92 metri - usc\u00ec nelle sale cinematografiche USA il 16 marzo 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, \"The Inventor's Model\"."}
{"id": "4689341", "revid": "1488558", "url": "https://it.wikipedia.org/wiki?curid=4689341", "title": "Antonia Romagnoli", "text": "Biografia.\nAntonia Romagnoli \u00e8 nata a Piacenza nel 1973.\nHa frequentato il Liceo Classico ed \u00e8 laureata in Scienze e Tecnologie Alimentari.\nMamma di due bambini, si dedica alla famiglia e alla scrittura.\nCura, con l'editrice Solange Mela, la collana Pergamene per la Scuola ella Edizioni Domino.\nHa collaborato inoltre come freelance con il quotidiano \u00abLa Cronaca di Piacenza\u00bb.\nTiene un blog sull'et\u00e0 vittoriana e il regency, \"Il salotto di Miss Darcy\".\nOpere.\nFinalista al Premio Galassia 2006, per il racconto \u201cRoiter\u201d successivamente pubblicato nella rivista di fantascienza \u201cRobot\u201d, ha esordito con alcuni racconti fantastici in riviste e antologie.\nNel 2006 ha pubblicato il racconto Pioggia nella collana Spesso Sottile di Giovane Holden editore.\nNel 2008 ha pubblicato presso le Edizioni l'Et\u00e0 dell'Acquario Il segreto dell'Alchimista, primo volume della Saga delle Terre, finalista al Premio Italia 2009. Il secondo episodio della saga, I Signori delle Colline, \u00e8 uscito nel febbraio 2009 mentre Triagrion, il terzo e ultimo episodio, \u00e8 uscito nel 2010 con Edizioni Domino.\nCon Domino ha pubblicato anche \"La Stella Incantata\" e \"Il mago pasticcione e le lettere dell'alfabeto\", fiabe dedicate ai bambini delle prime classi elementari.\nHa partecipato col racconto \"Redenzione\" all'antologia Sanctuary, edita da Asengard, che raccoglie al suo interno alcuni tra i maggiori autori fantasy italiani, con \"San Stolzo e i draghi\" a \"Storie di draghi, demoni e condottieri\" per Edizioni Domino e con \u201cDi sera ma non troppo\u201d all'antologia \u201cI vampiri? Non esistono\u2026\u201d, ed. Domino.\nNel 2011 ha partecipato all'antologia \"Code di Stampa\", ed. La Gru, il cui ricavato \u00e8 devoluto in beneficenza all'associazione Save the Dogs.\nNel 2012 ha partecipato con la filastrocca \u201cil pestello di Venezia\u201d all'antologia \u201cFiabe per leoni veneziani\u201d, Studio LT2 Edizioni. nello stesso anno ha pubblicato l'ebook fantasy umoristico La Magica Terra di Slupp per Drops Edizioni.\nBibliografia.\nRomanzi\nSelf publishing\nRacconti in antologie"}
{"id": "4689346", "revid": "599013", "url": "https://it.wikipedia.org/wiki?curid=4689346", "title": "Karl Braunsteiner", "text": "Carriera.\nNazionale.\nHa collezionato 8 presenze con la Nazionale austriaca."}
{"id": "4689348", "revid": "339392", "url": "https://it.wikipedia.org/wiki?curid=4689348", "title": "Josef Brandstatter", "text": ""}
{"id": "4689349", "revid": "486946", "url": "https://it.wikipedia.org/wiki?curid=4689349", "title": "Josef Brandstaetter", "text": ""}
{"id": "4689351", "revid": "1776051", "url": "https://it.wikipedia.org/wiki?curid=4689351", "title": "Roberto Paganini", "text": "Ingegnere-capo della Societ\u00e0 commerciale dell'Assam, in India, fond\u00f2 l'insediamento di Margherita (1881)."}
{"id": "4689352", "revid": "1442080", "url": "https://it.wikipedia.org/wiki?curid=4689352", "title": "Robert Cimera", "text": "Carriera.\nNazionale.\nHa collezionato 10 presenze con la propria Nazionale."}
{"id": "4689354", "revid": "599013", "url": "https://it.wikipedia.org/wiki?curid=4689354", "title": "Simon Culhane", "text": "Biografia.\nProveniente da Invercargill, capoluogo della provincia del Southland nella cui formazione rugbistica esord\u00ec nel 1988, fino al 1995 non fece parte degli \"All Blacks\", neppure negli incontri non internazionali.\nIl debutto con la avvenne durante la a Bloemfontein contro il : a parte il risultato-record (145-17), Culhane stabil\u00ec il primato di punti in un incontro d'esordio, 45 (una meta e venti trasformazioni), tuttora imbattuto.\nCon l'avvento di Tony Brown quale rimpiazzo di Andy Mehrtens nella posizione di apertura la carriera internazionale di Culhane termin\u00f2 dopo solo sei \"test match\", in cui realizz\u00f2 114 punti.\nFino al 1998 fu a Southland, poi nel 1999 pass\u00f2 alla provincia di Otago, mentre gi\u00e0 dal 1996 era professionista in Super 12 nella \"franchise\" degli Chiefs.\nIntrapresa la carriera da allenatore, nel 2005 assunse la guida tecnica del Southland in coppia con David Henderson, per poi entrare nel 2011 nello staff tecnico degli Highlanders in Super Rugby, incarico tenuto fino a tutto il 2013."}
{"id": "4689357", "revid": "599013", "url": "https://it.wikipedia.org/wiki?curid=4689357", "title": "Jakob Swatosch", "text": "Suo fratello Ferdinand Swatosch fu anche lui un calciatore.\nCarriera.\nNazionale.\nHa collezionato 3 presenze con la propria Nazionale."}
{"id": "4689358", "revid": "767487", "url": "https://it.wikipedia.org/wiki?curid=4689358", "title": "Giuseppe Riva (politico)", "text": "Biografia.\nGiuseppe Riva, legato agli ambienti cattolici feltrini, aveva aderito al Partito Popolare Italiano prima dell'avvento del Fascismo. Nel secondo dopoguerra entr\u00f2 nella Democrazia Cristiana.\nFu sindaco di Feltre dal 1946 al 1957 e durante i suoi mandati si impegn\u00f2 nella costruzione di numerose infrastrutture. Al contempo fu anche deputato; in parlamento si distinse come portavoce dell'Unione Italiana Ciechi e si occup\u00f2 delle leggi relative allo sfruttamento delle acque e degli impianti idroelettrici."}
{"id": "4689360", "revid": "339392", "url": "https://it.wikipedia.org/wiki?curid=4689360", "title": "Regno d'Italia (888-1024)", "text": ""}
{"id": "4689362", "revid": "1696318", "url": "https://it.wikipedia.org/wiki?curid=4689362", "title": "Michele Palatini", "text": "Fu deputato al Parlamento dal 1900 al 1904, eletto nel collegio di Pieve di Cadore. \nSpos\u00f2 Ilde Furlanetto dalla quale ebbe otto figli (quattro maschi e quattro femmine), tra i quali il matematico e fisico Attilio Palatini."}
{"id": "4689367", "revid": "767487", "url": "https://it.wikipedia.org/wiki?curid=4689367", "title": "Alfredo Comis", "text": ""}
{"id": "4689376", "revid": "122241983", "url": "https://it.wikipedia.org/wiki?curid=4689376", "title": "Sinagoga Sandys Row di Londra", "text": "La sinagoga Sandys Row di Londra, costruita nel 1867, \u00e8 - dopo la distruzione nel 1941 della Sinagoga grande (1790) - la pi\u00f9 antica sinagoga ashkenazita oggi esistente a Londra. \u00c8 una delle sinagoghe storiche della citt\u00e0, assieme alla sinagoga Bevis Marks (1701) e alla sinagoga New West End (1879), entrambe sefardite.\nLa costruzione.\nL'edificio nel quale si trova la sinagoga, non nacque come tale, ma fu costruito nel 1766 da profughi ugonotti francesi come sede della loro chiesa, \"l'Eglise de l' Artillerie\", cos\u00ec chiamata dal nome della strada su cui si apriva il vecchio ingresso. Con i cambiamenti demografici, il luogo di culto fu utilizzato da varie comunit\u00e0 cristiane, finch\u00e9 nel 1853 fu affittato e quindi acquistato nel 1867 da una associazione ebraica (la \"Hevrat Menahem Avalim Hesed v'Emeth\") che la trasform\u00f2 in sinagoga al servizio dei numerosi ebrei immigrati ashkenaziti, in maggioranza poveri, che vivevano nella zona. Il progetto di ristrutturazione fu affidato a all'architetto Nathan S. Joseph, che nel 1877-79 avrebbe collaborato anche alla costruzione della Sinagoga New West End di Londra e nel 1879-81 alla realizzazione della Sinagoga Garnethill di Glasgow.\nNathan Joseph lasci\u00f2 inalterata la struttura muraria originaria. Tuttavia, per rispettare l'asse tradizione delle sinagoghe verso Gerusalemme, ribalt\u00f2 quello che l'orientamento della vecchia chiesa, murando l'ingresso originario, sul quale appoggi\u00f2 l'arca. Il nuovo ingresso fu trasportato sul lato opposto, aprendosi su Sandys Row. Al di l\u00e0 della semplice porta, niente fu aggiunto dal punto di vista architettonico a indicare la presenza sulla strada del luogo culto, che appare indistinguibile dalla case vicine, come del resto caratteristico nelle sinagoghe pi\u00f9 antiche.\nLa sala, rettangolare ha un soffitto piano sorretto da volte, finestre a lucernario e un'arca santa neoclassica in legno di mogano collocata in un'abside. Il matroneo corre su tre lati sorretto da semplici colonne. Le panche sono in legno di pino.\nGi\u00e0 nel 1881 la sinagoga raccoglieva una delle pi\u00f9 numerose comunit\u00e0 ebraiche di Londra. Con la distruzione della sinagoga grande di Londra nei bombardamenti del 1941, la sinagoga Sandys Row \u00e8 rimasta come la pi\u00f9 antica sinagoga ashkenazita della citt\u00e0. Ha sempre mantenuto negli anni il suo aspetto originario. Lavori di restauro furono compiuti nel 1922 e in modo pi\u00f9 radicale nel 2010, dopo aver ricevuto un finanziamento per consolidare le strutture murarie e il tetto. Ci sono progetti anche per una risistemazione a museo di alcuni locali di servizio della sinagoga.\nLa sinagoga \u00e8 oggi regolarmente aperta per il culto, per le visite, e per eventi culturali. Il suo nome \u00e8 nella lista dei principali monumenti artistici del Regno Unito. Con la sinagoga Bevis Marks e la sinagoga New West End \u00e8 una delle tre sinagoghe di Londra ad avere questa distinzione."}
{"id": "4689382", "revid": "767487", "url": "https://it.wikipedia.org/wiki?curid=4689382", "title": "Francesco Giorgio Bettiol", "text": ""}
{"id": "4689383", "revid": "466539", "url": "https://it.wikipedia.org/wiki?curid=4689383", "title": "The History Boys (opera teatrale)", "text": "The History Boys, a volte tradotto come Gli studenti di storia, \u00e8 un'opera teatrale del commediografo inglese Alan Bennett debuttata al National Theatre di Londra nel 2004.\nTrama.\nIn un liceo di Sheffield (nel centro dell'Inghilterra tradizionalista degli anni '80) otto studenti particolarmente meritevoli frequentano un corso di preparazione agli esami di accesso alle universit\u00e0 di Oxford e Cambridge.\nAll'educazione convenzionale del pur eccentrico ed anziano professor Hector, il preside pensa di affiancare la provocatoria e cinica \"contro-intuizione\" che caratterizza il giovane e brillante professor Irwin.\nL'istruzione trascender\u00e0 l'aspetto pedagogico e la personalit\u00e0 dei singoli studenti emerger\u00e0 in un caotico dibattito dove i temi cari a Bennett (omosessualit\u00e0 e rapporto critico con la religiosit\u00e0) saranno decisivi per lo svolgimento della trama.\nIl debutto.\nFacevano parte del cast originale: Richard Griffiths (Hector), Stephen Campbell Moore (Irwin), Frances de la Tour (Mrs. Lintott), Dominic Cooper (Dakin), Samuel Barnett (Poster), Jamie Parker (Scripps), Russell Tovey (Rudge), James Corden (Timms), Andrew Knott (Lockwood), Samuel Anderson (Crowther) e Sacha Dhawan (Akthar). La regia era di Nicholas Hytner.\nAdattamento cinematografico.\nDopo aver vinto numerosi premi tra cui il \"Laurence Olivier Award for Best New Play\" e il \"Tony Award for Best Play\", nel 2006 la commedia \u00e8 stata trasposta nel film \"The History Boys\" piuttosto fedele all'originale tranne la scena conclusiva."}
{"id": "4689384", "revid": "729019", "url": "https://it.wikipedia.org/wiki?curid=4689384", "title": "Rete tranviaria di Kam&quot;jans'ke", "text": "La rete tranviaria di Kam\"jans'ke \u00e8 la rete tranviaria che serve la citt\u00e0 ucraina di Kam\"jans'ke."}
{"id": "4689385", "revid": "92723", "url": "https://it.wikipedia.org/wiki?curid=4689385", "title": "Rete tranviaria di Dneprodzer\u017einsk", "text": ""}
{"id": "4689386", "revid": "332094", "url": "https://it.wikipedia.org/wiki?curid=4689386", "title": "Tupolev DIP", "text": ""}
{"id": "4689387", "revid": "1442080", "url": "https://it.wikipedia.org/wiki?curid=4689387", "title": "Internazionali d'Italia 1997 - Qualificazioni singolare maschile", "text": "Le qualificazioni del singolare maschile dell'Internazionali d'Italia 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Internazionali d'Italia 1997 prevedevano 28 partecipanti di cui 7 sono entrati nel tabellone principale."}
{"id": "4689389", "revid": "729019", "url": "https://it.wikipedia.org/wiki?curid=4689389", "title": "Internazionali d'Italia 1997 - Qualificazioni doppio maschile", "text": "Le qualificazioni del doppio maschile dell'Internazionali d'Italia 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Internazionali d'Italia 1997 prevedevano 8 coppie partecipanti di cui 2 sono entrate nel tabellone principale."}
{"id": "4689391", "revid": "287204", "url": "https://it.wikipedia.org/wiki?curid=4689391", "title": "Internationaler Raiffeisen Grand Prix 1997 - Qualificazioni singolare", "text": "Le qualificazioni del singolare dell'Internationaler Raiffeisen Grand Prix 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Internationaler Raiffeisen Grand Prix 1997 prevedevano 32 partecipanti di cui 4 sono entrati nel tabellone principale."}
{"id": "4689392", "revid": "729019", "url": "https://it.wikipedia.org/wiki?curid=4689392", "title": "Internationaler Raiffeisen Grand Prix 1997 - Qualificazioni doppio", "text": "Le qualificazioni del doppio dell'Internationaler Raiffeisen Grand Prix 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Internationaler Raiffeisen Grand Prix 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4689393", "revid": "1442080", "url": "https://it.wikipedia.org/wiki?curid=4689393", "title": "Gerry Weber Open 1997 - Qualificazioni singolare", "text": "Le qualificazioni del singolare del Gerry Weber Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Gerry Weber Open 1997 prevedevano 32 partecipanti di cui 4 sono entrati nel tabellone principale."}
{"id": "4689394", "revid": "729019", "url": "https://it.wikipedia.org/wiki?curid=4689394", "title": "Gerry Weber Open 1997 - Qualificazioni doppio", "text": "Le qualificazioni del doppio del Gerry Weber Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Gerry Weber Open 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4689399", "revid": "599013", "url": "https://it.wikipedia.org/wiki?curid=4689399", "title": "Stella Artois Championships 1997 - Qualificazioni singolare", "text": "Le qualificazioni del singolare dello Stella Artois Championships 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Stella Artois Championships 1997 prevedevano 56 partecipanti di cui 7 sono entrati nel tabellone principale."}
{"id": "4689402", "revid": "729019", "url": "https://it.wikipedia.org/wiki?curid=4689402", "title": "Stella Artois Championships 1997 - Qualificazioni doppio", "text": "Le qualificazioni del doppio dello Stella Artois Championships 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Stella Artois Championships 1997 prevedevano 8 coppie partecipanti di cui 2 sono entrate nel tabellone principale."}
{"id": "4689403", "revid": "1442080", "url": "https://it.wikipedia.org/wiki?curid=4689403", "title": "ATP Bologna Outdoor 1997 - Qualificazioni singolare", "text": "Le qualificazioni del singolare dell'ATP Bologna Outdoor 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo ATP Bologna Outdoor 1997 prevedevano 32 partecipanti di cui 4 sono entrati nel tabellone principale."}
{"id": "4689405", "revid": "729019", "url": "https://it.wikipedia.org/wiki?curid=4689405", "title": "ATP Bologna Outdoor 1997 - Qualificazioni doppio", "text": "Le qualificazioni del doppio dell'ATP Bologna Outdoor 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo ATP Bologna Outdoor 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4689407", "revid": "298229", "url": "https://it.wikipedia.org/wiki?curid=4689407", "title": "Dawn Burrell-Campbell", "text": ""}
{"id": "4689408", "revid": "96758", "url": "https://it.wikipedia.org/wiki?curid=4689408", "title": "Athletic Aviaci\u00f3n de Madrid 1940-1941", "text": "Questa voce raccoglie le informazioni riguardanti l'Athletic Aviaci\u00f3n de Madrid, antico nome del \"Club Atl\u00e9tico de Madrid\", nelle competizioni ufficiali della stagione 1940-1941.\nStagione.\nNella stagione 1940-1941 i \"colchoneros\", allenati da Ram\u00f3n de la Fuente e in seguito da Ricardo Zamora, conquistarono il secondo titolo consecutivo. In Coppa del General\u00edsimo l'Athletic Aviaci\u00f3n fu invece eliminato ai quarti di finale dalla . Il 15 settembre 1940 si aggiudic\u00f2 il trofeo predecessore della Supercoppa di Spagna, battendo l'. La Copa Presidente Federaci\u00f3n Castellana de F\u00fatbol, che vide affrontarsi Atl\u00e9tico e , si concluse con la vittoria dei rojiblancos. L'Atl\u00e9tico partecip\u00f2 alla Copa Presidente FEF, che per\u00f2 ebbe termine il 14 settembre 1947, con la vittoria sul ."}
{"id": "4689412", "revid": "1543377", "url": "https://it.wikipedia.org/wiki?curid=4689412", "title": "Bortolo Mainardi", "text": "Esord\u00ec in politica a partire dal Comune natale: dal 1975 al 1985 fu sindaco socialista di Lorenzago e rimane ininterrottamente in consiglio comunale sino al 1995; tra il 1989 e il 1990 fece inoltre parte della giunta regionale del Veneto, ricoprendo tra gli altri incarichi anche quello di assessore agli Enti locali, Sport, Demanio e patrimonio.\nCandidato alla Camera alle politiche del 1983 per il PSI, risult\u00f2 il primo dei non eletti. Il 12 dicembre 1985 entr\u00f2 comunque in Parlamento in seguito alla morte dell'onorevole Loris Fortuna, ma il 7 gennaio 1986 scelse di rimettere il mandato parlamentare per incompatibilit\u00e0 (ricopriva in quel periodo anche la carica di consigliere regionale) e venne sostituito da Roberta Breda.\nDal 2003 al 2006 fu commissario straordinario per le grandi opere nel Nord-est. Nel 2008 fu nominato componente della Commissione tecnica di verifica di impatto ambientale, istituita dal Ministero dell'Ambiente.\nDal 2011 \u00e8 commissario straordinario per la TAV Venezia-Trieste. Ha seduto inoltre nel CdA dell'ANAS.\nNel 2008 pubblic\u00f2 \"Semaforo rosso. Italia: genesi, storia e realt\u00e0 delle infrastrutture\"."}
{"id": "4689414", "revid": "298229", "url": "https://it.wikipedia.org/wiki?curid=4689414", "title": "Dan Frank", "text": ""}
{"id": "4689425", "revid": "729019", "url": "https://it.wikipedia.org/wiki?curid=4689425", "title": "Rete tranviaria di Kaliningrad", "text": "La rete tranviaria di Kaliningrad \u00e8 la rete tranviaria che serve la citt\u00e0 russa di Kaliningrad."}
{"id": "4689430", "revid": "584834", "url": "https://it.wikipedia.org/wiki?curid=4689430", "title": "Madam C.J. Walker", "text": ""}
{"id": "4689432", "revid": "149485", "url": "https://it.wikipedia.org/wiki?curid=4689432", "title": "Campionato mondiale maschile di hockey su pista Montreux 2007", "text": "Il Campionato del Mondo 2007 \u00e8 stata la 38\u00aa edizione del campionato del mondo di hockey su pista; la manifestazione \u00e8 stata disputata in Svizzera a Montreux dal 16 al 23 giugno 2007.\nLa competizione fu organizzata dalla F\u00e9d\u00e9ration Internationale de Roller Sports.\nIl torneo \u00e8 stato vinto dalla nazionale spagnola per la 13\u00aa volta nella sua storia."}
{"id": "4689435", "revid": "671029", "url": "https://it.wikipedia.org/wiki?curid=4689435", "title": "Elite.A 2013-2014", "text": "La Elite.A di hockey su ghiaccio 2013-2014, l'80\u00ba campionato italiano della massima serie, \u00e8 stata organizzata dalla Federazione Italiana Sport del Ghiaccio e dalla Lega Italiana Hockey Ghiaccio.\nNel corso dell'estate del 2013 furono apportate numerose modifiche alla struttura della lega, dal numero di squadre iscritte al nome stesso del campionato, il quale pass\u00f2 dalla denominazione di Serie A a quella di Elite.A.\nLa stagione si \u00e8 conclusa con il Ritten Sport vincitore del suo primo scudetto.\nSquadre.\nDall'ultimo campionato sono state confermate sette squadre partecipanti, pi\u00f9 l'aggiunta dei Vipiteno Broncos, promossi dalla Serie A2 (sebbene non vinta). L'Hockey Club Bolzano ha abbandonato il campionato italiano per trasferirsi nella massima lega austriaca, la EBEL. L'Alleghe Hockey invece per problemi finanziari ha rinunciato all'iscrizione in Elite.A iscrivendo la propria squadra in Serie B. Infine il Pontebba, gi\u00e0 retrocesso al termine della stagione 2012-13, si trasfer\u00ec come il Bolzano in Austria ma nel campionato regionale della Carinzia.\nFormula.\nCalendario.\nIn seguito alla riduzione del numero di squadre partecipanti il calendario della stagione regolare fu rivoluzionato. Le giornate furono portate a 42, ovvero un triplo girone all'italiana con gare di andata e ritorno. Furono previste tre pause per gli eventi internazionali, mentre le gare settimanali scesero da tre a due nei giorni di gioved\u00ec e sabato, eccetto due settimane nel periodo natalizio con tre giornate alla settimana. La prima giornata \u00e8 prevista per il 21 settembre 2013, invece l'ultima giornata il 4 marzo 2013.\nAl termine della stagione regolare sono previsti i play-off con un formato contorto (c'\u00e8 la possibilit\u00e0 che le squadre possano incontrarsi pi\u00f9 volte nei playoff) che fu studiato appositamente dalla Lega con l'intento di aumentare l'interesse dei tifosi. Venne reintrodotta la Coppa di Lega, non pi\u00f9 assegnata alla squadra vincitrice della \"regular season\", ma contesa tra le prime 4 squadre classificate al termine della stessa (nelle semifinali per l'assegnazione della Coppa: prima squadra classificata contro quarta e seconda contro terza, sfide giocate al meglio delle cinque gare). Le due squadre sconfitte in queste semifinali giocheranno poi delle ulteriori partite (best of 3) contro le vincenti delle sfide tra la quinta squadra classificata e la ottava e tra la sesta squadra piazzata e la settima (le due squadre sconfitte in queste due sfide - giocate invece al meglio delle 5 partite - termineranno il campionato all'ultimo ed al penultimo posto). Alla vincitrice della Coppa di Lega (che come la sfidante per l'assegnazione del trofeo giocher\u00e0 poi direttamente le semifinali) oltre al fattore campo \u00e8 concessa l'opportunit\u00e0 di scegliere l'avversaria in semifinale. Le semifinali e la finale come nelle stagioni precedenti sono previste al meglio delle sette gare.\nTransfer card.\nNonostante la Lega fece partire l'Elite.A con l'intento di andare a diminuire nel tempo il numero di giocatori stranieri schierabili, rispetto alla stagione precedente il numero di transfer card sal\u00ec da 6 a 9 (anche se rispetto l'annata precedente tornarono ad essere considerati stranieri i giocatori di nazionalit\u00e0 estera eleggibili per la Nazionale). Inoltre, tra i 9 stranieri, per questa stagione almeno uno di essi doveva avere un'et\u00e0 inferiore ai 23 anni (giocatore under-23), ma senza obbligo di schieramento.\nOgni societ\u00e0 nell'arco della stagione aveva a disposizione 6 visti d'ingresso per giocatori extracomunitari.\nLe richieste di tesseramento potevano essere avanzate in qualsiasi momento della stagione ma entro le ore 12:00 del 31 gennaio 2014 (per l'attivit\u00e0 giovanile entro il 30 novembre 2013). Tuttavia, anche dal 1\u00ba febbraio 2014 e sino al 27 febbraio 2014 potevano essere richiesti tesseramenti, ma solo per giocatori di \"categoria B\" in sostituzione di giocatori di categoria B gi\u00e0 tesserati alla data del 31 gennaio 2014 (sempre nel rispetto delle quote sopra indicate). I giocatori di categoria B erano i giocatori di cittadinanza e/o formazione straniera (tra i quali rientravano i giocatori provenienti da Federazione straniera in possesso anche di cittadinanza italiana ma che non avevano ancora disputato almeno 2 stagioni sportive complete nei Campionati Italiani oppure che non avevano maturato la eleggibilit\u00e0 per la Nazionale italiana). Cos\u00ec, una societ\u00e0 che decideva di tagliare (o vendeva) un giocatore di categoria B a mercato chiuso, ossia dopo il 31 gennaio, da questa stagione lo poteva comunque sostituire con un nuovo transfer card entro il 27 febbraio.\nStagione regolare.\nPrimo girone.\n21 settembre 2013 - 16 novembre 2013\nSecondo girone.\n21 novembre 2013 - 11 gennaio 2014\nTerzo girone.\n16 gennaio 2014 - 4 marzo 2014\nClassifica.\nLegenda:\nNote:"}
{"id": "4689443", "revid": "1543377", "url": "https://it.wikipedia.org/wiki?curid=4689443", "title": "\u00darvalsdeild 2013", "text": "La \u00darvalsdeild 2013 (detta anche \"Pepsi \u00darvalsdeild\" per motivi di sponsorizzazione) \u00e8 stata la 102\u00aa edizione della massima divisione del calcio islandese. La stagione, i cui calendari furono pubblicati dalla KS\u00cd il 10 novembre 2012, \u00e8 iniziata il 5 maggio e si \u00e8 conclusa il 28 settembre 2013. Il KR Reykjav\u00edk ha vinto il campionato per la ventiseiesima volta ed ha pertanto acquisito il titolo di \"Campione d'Islanda\", ad appena due anni di distanza dall'ultima volta.\nCapocannoniere del torneo fu Atli Vi\u00f0ar Bj\u00f6rnsson con 13 reti.\nFormula.\nLe 12 squadre partecipanti si sono affrontate in un girone di andata e ritorno, per un totale di 22 giornate.\nLa squadra campione di Islanda ha il diritto a partecipare alla UEFA Champions League 2014-2015 partendo dal secondo turno di qualificazione.\nLe squadre classificate al secondo e terzo posto sono ammesse alla UEFA Europa League 2014-2015 partendo dal primo turno di qualificazione.\nLa vincitrice della Coppa nazionale \u00e8 ammessa alla UEFA Europa League 2014-2015 partendo dal secondo turno di qualificazione.\nLe ultime due classificate sono retrocesse direttamente in 1. deild karla."}
{"id": "4689446", "revid": "181541", "url": "https://it.wikipedia.org/wiki?curid=4689446", "title": "Reattore nucleare CPR1000+", "text": ""}
{"id": "4689448", "revid": "298229", "url": "https://it.wikipedia.org/wiki?curid=4689448", "title": "Al Kraenzlein", "text": ""}
{"id": "4689452", "revid": "57342", "url": "https://it.wikipedia.org/wiki?curid=4689452", "title": "Alexander Ball", "text": "Era il quarto figlio di Robert e della di lui consorte, Mary Dickinson.\nBiografia.\nGovernatore di Malta.\nAlexander Ball fu una figura molto importante negli eventi che portarono Malta nella sfera del dominio britannico. Malta era stata occupata dalle truppe francesi dirette in Egitto per la campagna militare d'oltremare condotta da Napoleone Bonaparte. Questi, prendendo a pretesto il rifiuto del Gran Maestro dell'Ordine di Malta, Ferdinand von Hompesch zu Bolheim, di consentire alla flotta francese al completo di attraccare nei porti dell'isola per rifornirsi di acqua, come richiesto, sbarc\u00f2 in forze sull'isola, si riforn\u00ec, oltre che di acqua, di molti dei tesori giacenti nelle casse dell'Ordine e nelle chiese di Malta e salp\u00f2 poi alla volta dell'Egitto il 19 giugno 1798, lasciando nell'isola di Malta e in quella di Gozo, una guarnigione forte di, tra soldati ed ufficiali francesi, 3053 uomini e cinque compagnie di artiglieria, al comando del generale Vaubois, non senza aver prima deportato l'intera compagine dei Cavalieri di Malta, sostituendoli nel governo dell'isola con Vaubois.\nI maltesi tuttavia, bench\u00e9 detestassero da tempo il dispotismo dei Cavalieri, capirono di essere passati, con il cambio di padrone, dalla padella alla brace: i provvedimenti presi dai francesi, secondo i criteri rivoluzionari, in particolare l'espulsione dei religiosi non maltesi, il saccheggio delle chiese, l'istituzione dei matrimoni civili, ecc. destarono un forte scontento nella popolazione, tanto che il 2 settembre 1798 si scaten\u00f2 la rivolta, che si estese rapidamente in tutta l'isola di Malta e a quella di Gozo. I ribelli chiesero ed ottennero aiuti da Gran Bretagna e Regno di Sicilia, che inviarono loro armi, munizioni e viveri, cosicch\u00e9 i francesi furono costretti a ritirarsi nelle loro fortificazioni, a Gozo ed a La Valletta. Inizi\u00f2 cos\u00ec il blocco navale dell'isola, condotto inizialmente da alcune navi portoghesi. Il blocco fu proseguito dalla marina britannica. I maltesi intanto avevano formato un'Assemblea Nazionale provvisoria, che invi\u00f2 messaggi con richieste di aiuto alla flotta inglese presente in Sicilia. Gli aiuti non si fecero attendere: 13 navi inglesi, al comando del capitano sir James Saumarez raggiunsero l'isola e Alexander Ball vi sbarc\u00f2 il 12 ottobre 1798, come Governatore in nome di Sua Maest\u00e0 Britannica.\nAlexander Ball piacque subito ai maltesi, divenendo molto popolare. Il timore che in un futuro non lontano, andati via gl'inglesi, Malta finisse in altre mani, spinse i maltesi a sposare la causa di un'annessione al Regno Unito. In una lettera inviata a Ball da uno dei capi della rivolta maltese, scritta da Vincenzo Bor\u0121, i maltesi affermarono che \u00ab\u2026la gran maggioranza di noi desidera vedere le nostre isole sotto la giurisdizione inglese\u00bb.\nLa guarnigione francese, con in testa il suo comandante, si arrese il 3 settembre 1800 ai 2 comandanti della \"Royal Navy\", ricevendo l'onore delle armi e ottenendo il reimbarco il 4 con destinazione Marsiglia. \nUna parte non trascurabile di maltesi era favorevole all'annessione al Regno di Napoli. Alexander Ball seppe gestire molto bene la questione, calmando gli animi e ottenendo la costituzione di una nuova Assemblea Nazionale che il 9 febbraio 1799 lo proclam\u00f2 Presidente, cambiando il proprio nome in Congresso Nazionale, per enfatizzare la necessit\u00e0 di un compromesso. Le difficolt\u00e0 cui and\u00f2 successivamente incontro Ferdinando III, re di Sicilia (e lV di Napoli), consentirono a Ball di trasferire ulteriori poteri alle forze armate britanniche, che si trovavano in Malta.\nNel gennaio 1799 l'ammiraglio Nelson cos\u00ec scriveva a Ball:\nNel febbraio 1801 Ball fu nominato Commissario della Marina a Gibilterra e dovette lasciare Malta; il governatorato pass\u00f2 ad Henry Pigot, la cui tirannica amministrazione faceva infuriare i maltesi.\nBall divenne baronetto il 24 giugno 1801. Il governo britannico lo rimand\u00f2 quindi a Malta come Ministro plenipotenziario di Sua Maest\u00e0 Britannica per l'Ordine di San Giovanni, a coordinare la partenza britannica in base al Trattato di Amiens del 1802, che riassegnava la sovranit\u00e0 dell'isola ai Cavalieri di San Giovanni. Tuttavia la situazione mut\u00f2 rapidamente con la tendenza di Napoleone e della Gran Bretagna a farsi guerra, per cui Ball fu pregato di ritardare l'evacuazione delle truppe inglesi dall'isola. Napoleone era ansioso di vedere gl'inglesi fuori dal Gran Porto, sostenendo che avrebbe preferito vedere questi ultimi controllare un sobborgo di Parigi piuttosto che l'isola di Malta. Nel 1803 la guerra riprese a causa del rifiuto inglese a lasciare l'isola. Dopo la caduta di Napoleone, il Trattato di Parigi del 1814, come ratificato dal Congresso di Vienna, Malta e le sue dipendenze passarono definitivamente sotto la giurisdizione del Regno Unito."}
{"id": "4689454", "revid": "149485", "url": "https://it.wikipedia.org/wiki?curid=4689454", "title": "Campionato mondiale maschile di hockey su pista Vigo 2009", "text": "Il Campionato del Mondo 2009 \u00e8 stata la 39\u00aa edizione del campionato del mondo di hockey su pista; la manifestazione \u00e8 stata disputata in Spagna a Pontevedra e a Vigo dal 4 all'11 luglio 2009.\nLa competizione fu organizzata dalla F\u00e9d\u00e9ration Internationale de Roller Sports.\nIl torneo \u00e8 stato vinto dalla nazionale spagnola per la 14\u00aa volta nella sua storia."}
{"id": "4689456", "revid": "125041739", "url": "https://it.wikipedia.org/wiki?curid=4689456", "title": "Aurelio Chiesa", "text": ""}
{"id": "4689464", "revid": "1892390", "url": "https://it.wikipedia.org/wiki?curid=4689464", "title": "John Betjeman", "text": "Betjeman utilizz\u00f2 schemi poetici come le ballate del XIX secolo, modernizzandole e aggiungendovi una considerevole componente melodica.\n\u00c8 inoltre uno dei fondatori della Victorian Society.\nBiografia.\nD'origine olandesi, nacque originalmente \"Betjemann\", ma durante la prima guerra mondiale rimosse una \"n\" dal suo cognome, modificandolo nella forma meno tedesca \"\"Betjeman\".\"\nStudi\u00f2 a Marlborough College, ed a Magdalen College, Oxford, che abbandon\u00f2 senza conseguire la laurea. Conobbe letterati del calibro di Wystan Hugh Auden, Evelyn Waugh e Louis MacNeice.\nIl suo matrimonio con Penelope Chetwode, la figlia del generale britannico Philip Chetwode dur\u00f2 dal 1933 al 1971, anno della loro separazione. La separazione fu causata dalla conversione di Penelope al cattolicesimo nel 1949, mentre lui rimase di fede anglicana. Ebbero un figlio e una figlia.\nRicevette il titolo di \"Knight Bachelor\" dalla regina Elisabetta II del Regno Unito nel 1969."}
{"id": "4689471", "revid": "1444886", "url": "https://it.wikipedia.org/wiki?curid=4689471", "title": "Centrali elettronucleari in Giappone", "text": "Nel giugno 2018 in Giappone sono attive 20 centrali nucleari per la produzione di energia elettrica, nelle quali sono operativi 42 reattori nucleari.\nSono stati dismessi 18 reattori nucleari: 11 BWR, 4 PWR, 1 Magnox, 1 HWLWR ed 1 FBR.\nRisulta in costruzione 2 reattore nucleare di tipo ABWR.\nTutti i dati della tabella sottostante sono aggiornati a febbraio 2020 e tratti dal sito web dell'Agenzia internazionale per l'energia atomica e dalla World Nuclear Association."}
{"id": "4689472", "revid": "287204", "url": "https://it.wikipedia.org/wiki?curid=4689472", "title": "Alpine (Texas)", "text": "Alpine \u00e8 un comune (\"city\") degli Stati Uniti d'America e capoluogo della contea di Brewster nello Stato del Texas. La popolazione era di 5,905 abitanti al censimento del 2010.\nGeografia fisica.\nSecondo lo United States Census Bureau, la citt\u00e0 ha una superficie totale di 12,15 km\u00b2, dei quali 12,15\u00a0km\u00b2 di territorio e 0\u00a0km\u00b2 di acque interne (0,02% del totale).\nSi trova ad est di Marfa, a sud di Fort Davis, ad ovest di Marathon, a sud-ovest di Fort Stockton e a nord di Terlingua.\nSociet\u00e0.\nEvoluzione demografica.\nSecondo il censimento del 2010, la popolazione era di 5,905 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'85,39% di bianchi, l'1,44% di afroamericani, l'1,15% di nativi americani, lo 0,85% di asiatici, lo 0,03% di oceanici, il 7,86% di altre razze, e il 3,29% di due o pi\u00f9 etnie. Ispanici o latinos di qualunque razza erano il 51,18% della popolazione."}
{"id": "4689474", "revid": "1546219", "url": "https://it.wikipedia.org/wiki?curid=4689474", "title": "John Ker", "text": "Raccolse un'enorme quantit\u00e0 di incunaboli di vari tipografi tra cui William Caxton e Christoph Valdarfer (di questi si ricorda un'edizione del \"Decamerone\" di Giovanni Boccaccio)."}
{"id": "4689478", "revid": "1442080", "url": "https://it.wikipedia.org/wiki?curid=4689478", "title": "Nottingham Open 1997 - Qualificazioni singolare", "text": "Le qualificazioni del singolare del Nottingham Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Nottingham Open 1997 prevedevano 32 partecipanti di cui 4 sono entrati nel tabellone principale."}
{"id": "4689479", "revid": "1700659", "url": "https://it.wikipedia.org/wiki?curid=4689479", "title": "Finale del campionato NFL 1962", "text": "La finale del campionato NFL \u00e8 stata la 30\u00aa del campionato della NFL. La gara si tenne il 30 dicembre 1962 allo Yankee Stadium di New York tra New York Giants e Green Bay Packers. I Packers erano allenati dal futuro membro della Hall of Fame Vince Lombardi e i Giants da Allie Sherman. Le condizioni climatiche durante la gara erano talmente fredde che la tropue televisiva dovette accendere dei fal\u00f2 per far sgelare le loro videocamere e un cameraman sub\u00ec un congelamento. Tali condizioni rendevano difficile anche lanciare il pallone. Green Bay vinse 16\u20137 grazie alle prestazioni dell'MVP della gara, il linebacker Ray Nitschke, e del fullback Jim Taylor. La guardia destra di Green Bay Jerry Kramer calci\u00f2 tre field goal. I Giants commisero due fumble, perdendoli entrambi, mentre i Packers recuperarono tutti i loro 5 fumble.\nMarcature.\nGB- Kramer: field goal da 26 yard 3-0 GB\nGB-Taylor: touchdown su corsa da 7 yard (Kramer kick) 10-0 GB\nNY- Collier: punt bloccato recuperato nella end zone (Chandler kick) 10-7 GB\nGB- Kramer: field goal da 29 yard 13-7 GB\nGB- Kramer: field goal da 30 yard 16-7 GB"}
{"id": "4689480", "revid": "729019", "url": "https://it.wikipedia.org/wiki?curid=4689480", "title": "Nottingham Open 1997 - Qualificazioni doppio", "text": "Le qualificazioni del doppio del Nottingham Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Nottingham Open 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4689482", "revid": "767487", "url": "https://it.wikipedia.org/wiki?curid=4689482", "title": "Miles &amp; Monk at Newport", "text": "Miles &amp; Monk at Newport \u00e8 un album dal vivo di Miles Davis e Thelonious Monk, pubblicato dalla Columbia Records nel 1964. I brani furono registrati al Newport Jazz Festival, quelli di Davis nel 1958 e quelli di Monk nel 1963."}
{"id": "4689483", "revid": "2160814", "url": "https://it.wikipedia.org/wiki?curid=4689483", "title": "Christoph Valdarfer", "text": "Biografia.\nNon si conosce la sua data di nascita, n\u00e9 come abbia appreso l'arte della stampa. La prima notizia di lui si ha da un atto notarile, datato 24 gennaio 1470, che lo colloca a Padova.\nLa prima edizione datata e sottoscritta da Valdarfer \u00e8 il \"De oratore\" di Cicerone, nel cui colophon, dopo la data \u00abAnno Do. M.CCCC.LXX\u00bb senza luogo, si leggono tra gli altri i seguenti versi latini: \u00abChristophori impressus hic liber arte fuit, / cui stirps Valdarfer patria estque Ratispona tellus\u00bb. Venezia (\u00abillustri Venetum in urbe\u00bb) come luogo di stampa per la sua bottega \u00e8 indicato da Valdarfer solo nella raccolta di \"Orationes\" ciceroniane. Delle sue edizioni veneziane si segnalano nel 1471 la prima stampa datata del \"Decamerone\" di Boccaccio e nello stesso anno l'editio princeps delle \"Epistole\" di Plinio il Giovane, a cura di Ludovico Carbone (datata ma non sottoscritta).\nNel 1472 Valdarfer si trasfer\u00ec a Milano, dove il 6 agosto 1473 davanti al notaio Antonio Zunico costitu\u00ec una societ\u00e0 editoriale in parti uguali con Filippo Cavagni da Lavagna e con l'umanista Cola Montano: al Valdarfer spettava il compito di stampare. Infatti il primo libro milanese di Valdarfer, il \"De officiis\" di Sant'Ambrogio, \u00e8 sottoscritto da lui solo: \u00abImpressus Mediolani, per Christoforum Valdarfer Ratisponensem, M.CCCC.LXXIIII die VII Ianuarii\u00bb.\nIl 9 maggio 1477 Valdarfer e Cavagni si ritrovarono davanti al notaio Zunico per sciogliere di comune accordo la societ\u00e0.\nDopo il 21 febbraio 1478 Valdarfer lasci\u00f2 Milano per recarsi a Basilea, dove collabor\u00f2 con il tipografo Bernhard Richel, ma vi fece ritorno all'inizio del 1482. Delle sue edizioni milanesi si ricordano nel 1476 le \"Satyrae hecatosticae\" di Francesco Filelfo e nel 1483 il \"De quinquaginta argumentis moralibus\" di Masuccio Salernitano.\nLa sua ultima edizione conosciuta sono gli \"Opuscula\" di San Tommaso d'Aquino del 1\u00ba marzo 1488.\nLa sua morte dovette avvenire non molto tempo dopo a Milano."}
{"id": "4689484", "revid": "287204", "url": "https://it.wikipedia.org/wiki?curid=4689484", "title": "Ordina Open 1997 - Qualificazioni singolare maschile", "text": "Le qualificazioni del singolare maschile dell'Ordina Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Ordina Open 1997 prevedevano 32 partecipanti di cui 4 sono entrati nel tabellone principale."}
{"id": "4689485", "revid": "729019", "url": "https://it.wikipedia.org/wiki?curid=4689485", "title": "Ordina Open 1997 - Qualificazioni doppio maschile", "text": "Le qualificazioni del doppio maschile dell'Ordina Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Ordina Open 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4689488", "revid": "1442080", "url": "https://it.wikipedia.org/wiki?curid=4689488", "title": "Swiss Open Gstaad 1997 - Qualificazioni singolare", "text": "Le qualificazioni del singolare dello Swiss Open Gstaad 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Swiss Open Gstaad 1997 prevedevano 32 partecipanti di cui 4 sono entrati nel tabellone principale."}
{"id": "4689489", "revid": "729019", "url": "https://it.wikipedia.org/wiki?curid=4689489", "title": "Swiss Open Gstaad 1997 - Qualificazioni doppio", "text": "Le qualificazioni del doppio dello Swiss Open Gstaad 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Swiss Open Gstaad 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4689492", "revid": "125362652", "url": "https://it.wikipedia.org/wiki?curid=4689492", "title": "Unione Sportiva Pro Victoria Pallavolo Monza", "text": "L'Unione Sportiva Pro Victoria Pallavolo Monza \u00e8 una societ\u00e0 pallavolistica femminile italiana con sede a Monza: milita nel campionato di Serie A1.\nStoria.\nL'Unione Sportiva Pro Victoria Pallavolo Monza \u00e8 stata fondata nel 1981 su iniziativa di alcuni educatori che operavano nella chiesa di San Biagio a Monza: le attivit\u00e0 della societ\u00e0 si basano principalmente sulle attivit\u00e0 giovanili e le squadre partecipano a campionati di livello regionale.\nDopo diverse difficolt\u00e0 economiche, nel 2002 \u00e8 iniziata una revisione societaria che in pochi anni ha portato la squadra ad arrivare a giocare in Serie B2, a partire dalla stagione 2006-07; nell'annata 2008-09, dopo il secondo posto in \"regular season\", l'US Sportiva Pro Victoria, vince i play-off promozione ed accede in Serie B1.\nNella terza divisione del campionato italiano, il club rimane per quattro stagioni consecutive, quando, dopo aver sfiorato la promozione nella stagione 2011-12, sconfitto nei quarti di finale dei play-off promozione, viene promossa in Serie A2 al termine della stagione 2012-13, vincendo i play-off promozione.\nNell'annata 2013-14 disputa il suo primo campionato professionista, in Serie A2, sfiorando la promozione in Serie A1, sconfitta nella serie finale dei play-off promozione, cosa che si ripete anche nella stagione successiva: al terzo tentativo, nell'annata 2015-16, dopo aver chiuso la \"regular season\" al terzo posto, vince i play-off scudetto battendo in finale la Trentino Rosa, ottenendo cos\u00ec la promozione in massima divisione, dove debutta nella stagione 2016-17, qualificandosi per la prima volta ai play-off scudetto, eliminata poi agli ottavi di finale. Nell'annata 2017-18 si qualifica per la prima volta alla Coppa Italia, uscendo alle semifinali, e inoltre, grazie ai risultati ottenuti in campionato in quest'annata ottiene l'accesso ad una competizione europea, ossia la Challenge Cup 2018-19, che vince battendo in finale l'. Nella stagione 2020-21 partecipa per la prima volta alla Supercoppa italiana, venendo eliminata nei quarti di finale, e conquista la Coppa CEV."}
{"id": "4689496", "revid": "767487", "url": "https://it.wikipedia.org/wiki?curid=4689496", "title": "John Home", "text": "Esord\u00ec col dramma \"Agis\", clamoroso insuccesso , che non lo distolse tuttavia dalla drammaturgia. Nel 1756 scrisse la tragedia \"Douglas\", che riscosse un grande successo, consacrandolo come ottimo tragedigrafo."}
{"id": "4689500", "revid": "96758", "url": "https://it.wikipedia.org/wiki?curid=4689500", "title": "Athletic Aviaci\u00f3n de Madrid 1939-1940", "text": "Questa voce raccoglie le informazioni riguardanti l'Athletic Aviaci\u00f3n de Madrid, antico nome del \"Club Atl\u00e9tico de Madrid\", nelle competizioni ufficiali della stagione 1939-1940.\nStagione.\nNella stagione 1939-1940 i \"Colchoneros\", allenati da Ricardo Zamora, conquistarono il primo titolo della loro storia. In Coppa del General\u00edsimo l'Athletic Aviaci\u00f3n fu invece eliminato agli ottavi di finale dal . La squadra vinse anche l'ultima edizione del campionato regionale, denominato Mancomunado Centro.. Gioc\u00f2 inoltre uno spareggio contro l'Osasuna, per determinare chi dovesse fare spazio al Real Oviedo e prendere parte alla Primera Divisi\u00f3n 1940-1941, vincendo 3-1.. La vittoria alla prima giornata, per 3-1, contro l' fu la prima in assoluto dopo ben undici incontri con i baschi.\nOrganigramma societario.\nLe cariche societarie."}
{"id": "4689503", "revid": "149485", "url": "https://it.wikipedia.org/wiki?curid=4689503", "title": "Campionato mondiale maschile di hockey su pista San Juan 2011", "text": "Il Campionato del Mondo 2011 \u00e8 stata la 40\u00aa edizione del campionato del mondo di hockey su pista; la manifestazione \u00e8 stata disputata in Argentina a San Juan dal 24 settembre al 1\u00ba ottobre 2011.\nLa competizione fu organizzata dalla F\u00e9d\u00e9ration Internationale de Roller Sports.\nIl torneo \u00e8 stato vinto dalla nazionale spagnola per la 15\u00aa volta nella sua storia."}
{"id": "4689504", "revid": "736476", "url": "https://it.wikipedia.org/wiki?curid=4689504", "title": "In the Navy (singolo)", "text": "In the Navy \u00e8 una canzone disco incisa dai Village People nel 1979 e facente parte dell'album \"Go West\". Autori del brano sono Jacques Morali, Henri Belolo e Victor Willis.\nIl singolo, prodotto da Jacques Morali e Henri Belolo, raggiunse il primo posto delle classifiche in Belgio e nei Paesi Bassi.\nDel brano \u00e8 stata fatta una nuova versione nel 1994.\nVari artisti hanno inoltre inciso una cover del brano.\nStoria.\nNel 1978, dopo il successo del brano \"Y.M.C.A.\", il manager dei Village People Henri Belolo fu contattato da un incaricato della Marina degli Stati Uniti per produrre una canzone simile che servisse da \"spot\" in favore del reclutamento nel corpo.\nTesto.\nIl testo si presenta come un invito ad arruolarsi nella Marina degli Stati Uniti (US Navy). Vengono cos\u00ec elencati alcuni buoni motivi per farlo, come la possibilit\u00e0 di \"navigare per sette mari\", di \"aiutare la propria nazione\", ecc.\nVideo musicale.\nIl video musicale fu girato presso la base della Marina militare di San Diego. Alla realizzazione del video parteciparono anche membri della Marina degli Stati Uniti.\nVersione del 1994.\nNel 1994 i Village People pubblicarono una nuova versione del brano uscita come singolo su etichetta Arista Records/BMG Ariola con il titolo In the Navy '94. Il disco fu prodotto da Henri Belolo.\nCover.\nTra gli artisti che hanno inciso o eseguito una cover del brano, figurano (in ordine alfabetico):"}
{"id": "4689505", "revid": "1442080", "url": "https://it.wikipedia.org/wiki?curid=4689505", "title": "Hall of Fame Tennis Championships 1997 - Qualificazioni singolare", "text": "Le qualificazioni del singolare dell'Hall of Fame Tennis Championships 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Hall of Fame Tennis Championships 1997 prevedevano 16 partecipanti di cui 4 sono entrati nel tabellone principale."}
{"id": "4689506", "revid": "729019", "url": "https://it.wikipedia.org/wiki?curid=4689506", "title": "Hall of Fame Tennis Championships 1997 - Qualificazioni doppio", "text": "Le qualificazioni del doppio dell'Hall of Fame Tennis Championships 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Hall of Fame Tennis Championships 1997 prevedevano 3 coppie partecipanti di cui una \u00e8 entrata nel tabellone principale."}
{"id": "4689507", "revid": "81298", "url": "https://it.wikipedia.org/wiki?curid=4689507", "title": "Pierre Rameau", "text": "Figlio di Georges Rameau, apprezzato ballerino, fu maestro dei paggi della regina di Spagna Elisabetta Farnese. La sua fama \u00e8 dovuta al trattato \"Le ma\u00eetre \u00e0 danser\" (1725, tradotto in inglese da John Essex nel 1728), manuale tra i pi\u00f9 celebri del XVIII secolo per la descrizione delle danze in uso all'epoca tramite il sistema di notazione della danza cosiddetto \"Beauchamp-Feuillet\"."}
{"id": "4689508", "revid": "1442080", "url": "https://it.wikipedia.org/wiki?curid=4689508", "title": "Swedish Open 1997 - Qualificazioni singolare", "text": "Le qualificazioni del singolare dello Swedish Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Swedish Open 1997 prevedevano 32 partecipanti di cui 4 sono entrati nel tabellone principale."}
{"id": "4689509", "revid": "695564", "url": "https://it.wikipedia.org/wiki?curid=4689509", "title": "Avex", "text": ""}
{"id": "4689510", "revid": "729019", "url": "https://it.wikipedia.org/wiki?curid=4689510", "title": "Swedish Open 1997 - Qualificazioni doppio", "text": "Le qualificazioni del doppio dello Swedish Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Swedish Open 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4689514", "revid": "124308170", "url": "https://it.wikipedia.org/wiki?curid=4689514", "title": "James Hewitt", "text": "Emigrato negli USA nel 1792, ebbe il merito di introdurre in America l'opera lirica."}
{"id": "4689517", "revid": "131358", "url": "https://it.wikipedia.org/wiki?curid=4689517", "title": "Raffidine Abdullah", "text": ""}
{"id": "4689521", "revid": "287204", "url": "https://it.wikipedia.org/wiki?curid=4689521", "title": "Eccellenza Basilicata 2013-2014", "text": "Il campionato italiano di calcio di Eccellenza regionale 2013-2014 \u00e8 stato il ventitreesimo organizzato in Italia. Rappresenta il sesto livello del calcio italiano.\nStagione.\nNovit\u00e0.\nDal campionato di Eccellenza Basilicata 2012-2013 era stato promosso in Serie D il Real Metapontino, mentre l'Aurora Nicola Russi Tursi e il Miglionico Calcio erano stati retrocessi nel campionato di Promozione Basilicata. Dal campionato di Promozione Basilicata 2012-2013 erano stati promossi in Eccellenza il Lagonegro, primo classificato e il Villa d'Agri, secondo classificato. Dalla Serie D 2012-2013 era stato retrocesso in eccellenza il .\nIl Citt\u00e0 di Potenza, il GR Valdiano e il Policoro Heraclea non hanno presentato domanda di iscrizione al campionato di Eccellenza, di conseguenza a completamento organici sono stati ammessi in Eccellenza il Pomarico, l'F.S.T. Rionero e il Vitalba, rispettivamente quinto, ottavo e terzo classificato in Promozione Basilicata 2012-2013.\nSono 14 le squadre della provincia di Potenza e 2 quelle della Provincia di Matera.\nFormula.\nLe 16 squadre partecipanti disputano un girone all'italiana con partite di andata e ritorno per un totale di 30 giornate. La prima classificata viene promossa in Serie D. Le squadre classificate dal secondo al quinto posto sono ammesse ai play-off per decretare quale squadra partecipa agli spareggi nazionali per la promozione in Serie D. L'ultima classificata viene retrocessa direttamente nel campionato di Promozione. Le squadre classificate dal dodicesimo al quindicesimo posto sono ammesse ai play-out per decretare una retrocessione in Promozione.\nClassifica finale.\nLegenda:\nNote:"}
{"id": "4689523", "revid": "1442080", "url": "https://it.wikipedia.org/wiki?curid=4689523", "title": "St. Petersburg Open 2013 - Qualificazioni singolare", "text": "Le qualificazioni del singolare dello St. Petersburg Open 2013 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "4689524", "revid": "300067", "url": "https://it.wikipedia.org/wiki?curid=4689524", "title": "Henri Hell", "text": "Carriera.\nMedaglia di bronzo con la agli Europei 1937, ha collezionato in totale 25 presenze e 86 punti con la propria Nazionale."}
{"id": "4689528", "revid": "709565", "url": "https://it.wikipedia.org/wiki?curid=4689528", "title": "Frank Hall Standish", "text": "In Spagna raccolse un'enorme quantit\u00e0 di dipinti e scritti, lasciandoli poi in eredit\u00e0 a Luigi Filippo d'Orl\u00e9ans."}
{"id": "4689529", "revid": "1573940", "url": "https://it.wikipedia.org/wiki?curid=4689529", "title": "Hypsugo cadornae", "text": "Hypsugo cadornae () \u00e8 un pipistrello della famiglia dei Vespertilionidi diffuso in Asia sud-orientale.\nEtimologia.\nL'epiteto specifico \u00e8 stato dedicato dallo scopritore al generale Luigi Cadorna, gi\u00e0 comandante in capo delle forze armate italiane, in quel periodo alleate a quelle dell'Impero britannico.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 47 e 52,5\u00a0mm, la lunghezza dell'avambraccio tra 33 e 37\u00a0mm, la lunghezza della coda tra 34 e 49\u00a0mm, la lunghezza del piede tra 6,5 e 7\u00a0mm e la lunghezza delle orecchie tra 12,5 e 15\u00a0mm.\nAspetto.\nLa pelliccia \u00e8 corta. Le parti dorsali sono bruno-rossastre, mentre le parti ventrali sono pi\u00f9 chiare. La base dei peli \u00e8 ovunque nerastra. Le orecchie sono moderatamente grandi, larghe, triangolari e con l'estremit\u00e0 arrotondata. Il trago \u00e8 relativamente corto, largo e leggermente angolato in avanti. Le membrane alari sono nerastre. La punta della lunga coda si estende leggermente oltre l'ampio uropatagio. Il calcar \u00e8 provvisto di un lobo ridotto.\nEcolocazione.\nEmette ultrasuoni a basso ciclo di lavoro sotto forma di impulsi di durata di 3,10 \u00b1 0,77 ms, energia massima a frequenza di 38,81 \u00b1 1,34 kHz e frequenza massima a 65,60 \u00b1 4,89 kHz.\nBiologia.\nComportamento.\nSi rifugia probabilmente all'interno di grotte.\nAlimentazione.\nSi nutre di insetti.\nDistribuzione e habitat.\nQuesta specie \u00e8 diffusa negli stati indiani del Sikkim e West Bengal, Myanmar settentrionale ed orientale, Thailandia settentrionale, Vietnam, Laos, Cambogia nord-orientale e nella provincia cinese del Guangdong.\nVive nelle foreste secche di bamb\u00f9, foreste secche di dipterocarpi ed aree disturbate fino a 1.000 metri di altitudine.\nStato di conservazione.\nLa IUCN Red List, considerato il vasto areale e la popolazione presumibilmente numerosa, classifica \"H.cadornae\" come specie a rischio minimo (LC)."}
{"id": "4689533", "revid": "767487", "url": "https://it.wikipedia.org/wiki?curid=4689533", "title": "Henri Lesmayoux", "text": "Carriera.\nMedaglia di bronzo con la agli Europei 1937, ha collezionato in totale 36 presenze e 224 punti con la propria Nazionale, dal 1937 al 1947. Ha inoltre vinto il campionato francese nel 1944 con il Grenoble."}
{"id": "4689542", "revid": "647475", "url": "https://it.wikipedia.org/wiki?curid=4689542", "title": "Bound for Glory series", "text": ""}
{"id": "4689545", "revid": "287204", "url": "https://it.wikipedia.org/wiki?curid=4689545", "title": "Robert Carson (numismatico)", "text": "Biografia.\nRobert Carson studi\u00f2 a Kirkcudbright. Ottenne i massimi voti negli studi classici alla Glasgow Caledonian University dove uno dei suoi docenti era Anne S. Robertson, curatrice dell'Hunterian Museum e specialista in monetazione romana. Serv\u00ec l'esercito nella Royal Artillery, nell'Europa nord occidentale, raggiungendo il grado di capitano. Si spos\u00f2 nel 1949 e la coppia ebbe due figli.\nNel 1947 entr\u00f2 come assistente conservatore nel dipartimento numismatico del British Museum. Continu\u00f2 il suo interesse con gli studi classici e impar\u00f2 la numismatica romana sotto la guida di Harold Mattingly. Nel 1965 fu nominato vice capo dipartimento (\"deputy keeper\"). Divenne quindi il maggior esperto nella monetazione romana, divenendo capo del dipartimento di Monete e Medaglie (\"Keeper of Coins and Medals\")\",\" al British Museum, carica che tenne dal 1978 al 1983. Immise le monete romane del museo nel primo database informatizzato del museo, che ha fornito la base per la catalogazione delle monete romane nell'attuale database del museo.\nCriticando l'irrazionalit\u00e0 della vecchia \"common law\" con la quale solamente i tesori di monete d'oro e argento avevano una protezione legale, e utilizzando le nuove tecnologie di analisi metallurgica delle monete romane, fece passare l'interpretazione che tesori di monete romane del basso impero, con un contenuto in argento dell'uno o due percento dovevano essere considerati come \"Treasure trove\" e quindi sottoposti alla legislazione britannica.\nIn questo modo molti tesori importanti che altrimenti sarebbero stati dispersi, furono registrati a acquistati dai musei. La pratica termin\u00f2 nel 1982 quando, come risultato di una disputa legale, il Master of the Rolls, Lord Denning, decise che solo gli oggetti con almeno il 50 percento di oro o argento potevano essere considerati \"Treasure trove\". Solo 14 anni dopo una nuova legge, il \"Treasure Act\", pose nella legislazione britannica una definizione oggettiva di tesoro.\nAnche in pensione Carson continu\u00f2 la sua attivit\u00e0 sulle monete e sostenne il lavoro dei dipartmenti numismatici ai musei di Sydney e Hobart e dell'Australian Numismatic Society.\nRobert Carson \u00e8 ritratto in un romanzo a chiave a tema numismatico, \"The Coin Collectors\" (1997), dal suo amico e collega, il numismatico belga Pierre Bastien: \"Il curatore capo era alto, con capelli biondi, e una faccia spigolosa illuminata da occhi penetranti. La sua personalit\u00e0 irraggiava gentilezza, temperata da una leggera riservatezza, abbastanza caratteristica di un ben educato inglese\". Si tratta di un'accurata descrizione dell'aspetto di Carson e del suo carattere, ma non della sua nazionalit\u00e0 dato che era scozzese.\nPubblicazioni scelte.\nDurante i suoi primi anni al museo pubblic\u00f2 le sue due prime relazioni, che avevano come tema i tesori di monete romane, nella rivista annuale della Royal Numismatic Society, \"Numismatic Chronicle\". Nei 55 anni successivi scrisse circa 350 articoli.\nL'ultimo, sui ritrovamenti di monete romane provenienti dal Giordano, apparse nel 2001. La maggior parte \u00e8 stata pubblicata su \"Numismatic Chronicle\", che diresse dal 1964 al 1973.\nCome direttore dal 1949, sovraintese e spinse al completamento dell'opera, in 10 volumi, \"Roman Imperial Coinage\", il punto di riferimento standard della coniazione dell'Impero romano.\nNella tradizione dei cataloghi della collezione del British Museum, Carson rivide i cinque volumi della serie Roman Imperial Coins e aggiunse, di mamo propria, il sesto che comprende gli anni 222-238, una pregevole analisi di una complessa serie, basandosi sulla sua profonda conoscenza del sistema delle zecche romane.\nLa sua prodigiosa conoscenza della materia, basata sull'elaborazione e sulla pubblicazione dei dettagli dei tesori numismatici della Britannia romana support\u00f2 lavori pi\u00f9 analitici, tra cui il pi\u00f9 rimarchevole \u00e8 \"Late Roman Bronze Coinage\" (1960), compilato in collaborazione con John Kent e Philip Hill. Questo volume fornisce una chiave per l'identificazione e la classificazione delle monete romane in bronzo del periodo 324-491, un periodo trascurato dagli studiosi precedenti a causa del volume e della complessit\u00e0 della monetazione. Rimane uno strumento molto usato per sciogliere i problemi che presentano le monetazioni di Costantino e dei suoi successori.\nNel 1962 ha pubblicato \"Coins, Ancient, Medieval and Modern\" (uscito di nuovo, rivisto, nel 1972), un lavoro di consultazione generale.\nNel 1985 \u00e8 uscito \"A History of the Royal Numismatic Society\" per il 150\u00ba anniversario della societ\u00e0.\nNel 1990, ha pubblicato il suo ultimo lavoro di peso, \"Coins of the Roman Empire\", a volume nella collana della Methuen \"Library of Numismatics\". Inevitabilmente, dato che Carson non era pi\u00f9 completamente addentro alle nuove conoscenze, i contenuti di questo volume sono in alcuni punti un po' datati.\nRiconoscimenti.\nFu eletto alla Royal Numismatic Society nel 1947; nel 1972 gli fu assegnata la medaglia dell'associazione e nel 1980 ne divenne membro onorario. Ha collaborato con la societ\u00e0 per molti anni, come bibliotecario, segretario e infine come presidente (1974-79). Fu eletto alla British Academy nel 1980 e gli fu assegnata una laurea \"honoris causa\" dalla Glasgow University nel 1983.\nFu premiato con medaglie in Francia, Austria, Finlandia, Stati Uniti, Lussemburgo e Australia ed \u00e8 stato presidente dell'International Numismatic Commission dal 1979 al 1986."}
{"id": "4689547", "revid": "1305772", "url": "https://it.wikipedia.org/wiki?curid=4689547", "title": "Bonizone", "text": ""}
{"id": "4689550", "revid": "729019", "url": "https://it.wikipedia.org/wiki?curid=4689550", "title": "Membrana limitante interna", "text": "La membrana limitante interna \u00e8 una lamina che definisce il passaggio tra la retina e il corpo vitreo. \u00c8 formata da astrociti e dai piedi finali delle cellule di M\u00fcller, mentre \u00e8 separata dal vitreo da una lamina basale."}
{"id": "4689551", "revid": "643494", "url": "https://it.wikipedia.org/wiki?curid=4689551", "title": "Episodi di 2 Broke Girls (terza stagione)", "text": "La terza stagione della sitcom 2 Broke Girls, composta da 24 episodi, \u00e8 stata trasmessa in prima visione assoluta negli Stati Uniti d'America da CBS dal 23 settembre 2013 al 5 maggio 2014.\nIn Italia la stagione \u00e8 stata trasmessa in prima visione da Joi, canale a pagamento della piattaforma Mediaset Premium, dal 7 gennaio al 29 luglio 2014; in chiaro, \u00e8 stata trasmessa da Italia 1 dal 17 ottobre al 3 novembre dello stesso anno.\n...e l'inaugurazione discreta.\nTrama.\nMax e Caroline sono pronte per l'apertura del nuovo negozio ma decidono di optare per qualcosa di tranquillo. Tuttavia, proprio durante la prima sera, un uomo, che si scoprir\u00e0 in seguito essere una rock star britannica, muore davanti al negozio, soffocato da un cupcake.\n...e lo schiaffo a pagamento.\nTrama.\nCaroline necessita di un nuovo paio di pantaloni. Dopo aver visto due clienti al diner vendere della merce improbabile tramite Kickstarter, decide di postare sul sito internet una richiesta di soldi e in cambio si sarebbe fatta prendere a schiaffi.\n...e l'amica reincarnata.\nTrama.\nLe ragazze e Sophie sono tormentate da un gatto che miagola sotto il loro condominio. Max vorrebbe tenerlo, Caroline invece no. Sophie suggerisce loro di sbarazzarsi dell'animale perch\u00e9 in Polonia, se si muore fuori casa, ci si reincarna in un gatto, e ritiene che quel gatto sia la sua defunta amica Nancy.\n...e la macchina per il cappuccino.\nTrama.\nCaroline ritiene che per incrementare gli introiti del negozio sia necessario vendere anche del caff\u00e8. Oleg riesce a procurare loro una macchina per il caff\u00e8, ma usarla si riveler\u00e0 pi\u00f9 difficile del previsto. Sotto suggerimento di Luis, nuovo cameriere del diner, le ragazze si faranno assumere da Starbucks, dove vi \u00e8 una macchina uguale, per imparare ad usarla.\n...e due cose in una.\nTrama.\nMax e Caroline sono preoccupate in quanto molti dei loro concorrenti stanno chiudendo. Uno dei motivi principali \u00e8 che i clienti preferiscono un \"cronut\" piuttosto che un cupcake. L'unica pasticceria a vendere questo dolce si trova a Soho, cos\u00ec le ragazze si recano l\u00ec per cercare di capire cosa attira i clienti. Capiscono che l'attrazione sta nel fatto che sono due cose in una; cercheranno quindi di farsi venire un'idea vincente per il loro negozio. Finiranno per inventare un \"chipcake\".\n...e le lenzuola nuove.\nTrama.\nCaroline compra delle nuove lenzuola a Max, che si infuria con l'amica in quanto la coperta che possedeva prima era l'unica cosa in grado di farla dormire in quanto unico ricordo della sua infanzia.\n...e la visita a sorpresa.\nTrama.\nLa madre di Han arriva a New York, impaziente di conoscere la ragazza del figlio. Han confessa alle ragazze di aver mentito e che ha mostrato alla madre la foto di una ragazza trovata su internet. Max e Caroline scopriranno che questa \u00e8 una spogliarellista e andranno a cercarla, convincendola a stare al gioco.\n...e il solito bidone.\nTrama.\nCaroline conosce un ragazzo che la invita a cena in un locale esclusivo. Tuttavia questo non si presenter\u00e0 all'appuntamento; Max accompagner\u00e0 Caroline al locale e le due trascorreranno una serata molto particolare.\n...e la scuola di pasticceria.\nTrama.\nMax e Caroline, sotto consiglio di Oleg, decidono di assumere una donna delle pulizie della ditta di Sophie. Mentre la donna pulisce la camera di Max salta fuori un volantino di una celebre scuola di pasticceria, la Manhattan School of Pastry, a cui Max sogna di iscriversi. Supportata da Caroline, Max preparer\u00e0 una crostata che nonostante soddisfi Nicholas, insegnante e membro della commissione, non la far\u00e0 ammettere. Nicholas infatti ritiene che la ragazza sia poco motivata ma, sentendola quasi supplicare per essere ammessa, cambier\u00e0 idea. Ma sorge un altro problema: la retta \u00e8 troppo alta. Caroline riesce per\u00f2 a trovare un compromesso: lei lavorer\u00e0 in ufficio per aiutare Bebe, la segretaria di Nicholas reduce da un esaurimento nervoso, e Max seguir\u00e0 i corsi. Inizia cos\u00ec una nuova avventura per le amiche.\n...e la festa a sorpresa.\nTrama.\nIl primo giorno di scuola per Max e Caroline alla scuola di pasticceria \u00e8 alle porte. Sophie e lo staff del diner decidono di organizzare una festa sorpresa per Max, facendole dei costosi regali, scatenando la gelosia di Caroline. La mattina seguente, mentre le due ragazze sono in metro, vengono rapinate. Non appena arrivata a lezione, Max fa la conoscenza di Deke.\nTotale risparmiato: $114,50\n...e la vita oltre la morte.\nTrama.\nCaroline, leggendo i necrologi sul giornale, nota tra i nomi quello della sua tata Antonia, che era stata come una madre per lei. Decide di andare al funerale accompagnata da Max e Bebe. Rimane delusa quando scopre che nessuno dei membri della famiglia la conosce perch\u00e9, apparentemente, Antonia stava con lei solo per i soldi, ma la sua compagna, anch'essa \"sconosciuta\" alla famiglia, la rassicurer\u00e0 del grande affetto che aveva sempre avuto per lei.\n...e il bacio alla francese.\nTrama.\nChef Nicholas inizia a flirtare con Caroline, ma lei decide di aspettare prima di concedersi. I due trascorrono una serata insieme, in compagnia di Max e Deke. Non appena Max e Caroline lasciano il locale, lo chef confessa a Deke di essere sposato. Quando Caroline lo viene a sapere e ne discute con l'uomo, la risposta di questo la lascia basita.\n...e la pagnotta bagnata.\nTrama.\nMax si rende conto di provare dei sentimenti per Deke e decide di dichiararsi. Tuttavia, una volta giunto il momento ha un blocco. Sar\u00e0 Deke a fare, poi, il primo passo, baciandola.\n...e il rischio della felicit\u00e0.\nTrama.\nDeke invita Max fuori per un primo appuntamento e lei rimane piacevolmente colpita quando scopre che il ragazzo abita in un cassonetto. Tuttavia, non appena si rende conto che con lui potrebbe essere davvero felice, si impaurisce e fugge via; Deke per\u00f2 la tranquillizzer\u00e0 e i due inizieranno una relazione. Nel frattempo Caroline \u00e8 terrorizzata al pensiero di rimanere a casa da sola, dopo che ha cacciato un uomo sospetto dal negozio di cupcake.\n... e la glassa sulla torta.\nTrama.\nMax chiede a Caroline di passare una serata a \"casa\" di Deke per conoscerlo meglio. La ragazza, seppur senza entusiasmo, accetta. Nel corso della serata alcuni racconti e dei cibi offerti, decisamente troppo di classe per quel posto, le fanno venire qualche sospetto su Deke. Il giorno dopo chiede informazioni a Bebe e questa le comunica che \u00e8 un Bromberg e che quindi \u00e8 miliardario. Caroline lo dice e Max, ma questa si infuria rompendo la relazione.\n...e il nuovo bancomat.\nTrama.\nHan \u00e8 entusiasta perch\u00e9 ha installato una nuova macchina per prelevare al diner. Quando Max la prova le risulta che sulla sua carta ci sia un milione di dollari. Le ragazze, che pensavano che la macchina fosse rotta, rimangono di stucco quando scoprono che quel milione \u00e8 stato versato da Deke; il ragazzo infatti vuole dimostrare a Max che non \u00e8 il \"classico riccone\" e che lei conta pi\u00f9 del denaro.\n...e la videochiamata.\nTrama.\nCaroline non riesce pi\u00f9 a gestire la situazione con Nicholas e le cose si complicano quando lui le comunica che la moglie vuole parlarle su Skype. Sorprendentemente, questa le d\u00e0 il permesso di andare a letto col marito. Caroline verr\u00e0 messa alla prova quando decide di restare a dormire a casa dello chef.\n...e il quasi divorzio.\nTrama.\nNicholas decide di chiedere il divorzio per dimostrare a Caroline quanto tenga a lei. La ragazza \u00e8 per\u00f2 contrariata e lo convince a restare insieme alla moglie, accettando di rinunciare alla sua felicit\u00e0.\n...e il bacio irlandese.\nTrama.\n\u00c8 San Patrizio e Max, Caroline, Han e Oleg decidono di festeggiare insieme. Al locale, Caroline non riesce a lasciarsi andare e decide di mostrare a Max come trascorreva quella festivit\u00e0 prima di perdere tutto.\n...e la pasticceria da comprare.\nTrama.\nMax, Caroline e Deke scoprono che chef Nicholas \u00e8 tornato in Francia e ha deciso di abbandonare la scuola di pasticceria che per questo motivo deve chiudere. Deke allora decide di acquistarla, ma gli servir\u00e0 il denaro di famiglia; decide quindi di organizzare una cena a casa sua con la sua famiglia e di invitare anche Max e Caroline. Ancora una volta, il cognome Channing riuscir\u00e0 a rovinare tutto. A fine serata Max si rende conto che Deke non \u00e8 pronto a rinunciare ai soldi e decide di lasciarlo.\n...e la torta nuziale.\nTrama.\nMax e Caroline ricevono un ordine per una torta nuziale. La sposa, per\u00f2, continua a cambiare idea. Poco prima delle nozze, decide di non volersi pi\u00f9 sposare. Le ragazze allora, consapevoli della cifra che perderebbero se il matrimonio saltasse, escogitano un piano per farsi pagare lo stesso.\n...e il rinnovo del contratto.\nTrama.\nLe ragazze scoprono che il contratto del vero proprietario dell'appartamento \u00e8 scaduto. Essendo in subaffitto, decidono di rintracciare l'uomo per convincerlo a fingere di vivere ancora l\u00ec e rinnovare il contratto. Questo per\u00f2, non appena rimette piede in casa, decide di tornare a vivere l\u00ec. Grazie all'aiuto di Sophie, le ragazze riusciranno a cacciarlo ed a riottenere l'appartamento.\n...e i soldi facili.\nTrama.\nSophie presenta alle ragazze il suo nuovo uomo. Questo \u00e8 un ricco nababbo che decide di portarle ad una corsa di cavalli. Le due scommettono su un cavallo che vince. Caroline finisce per\u00f2 per prenderci la mano. Presto le due si ritroveranno a dover risarcire il compagno di Sophie per una cifra, persa alle corse, decisamente sopra le loro possibilit\u00e0. L'uomo decide di rinunciare ai soldi in cambio di Chestnut. Sar\u00e0 Earl a risolvere la situazione, trovando la cifra necessaria.\n...e l'ultimo esame.\nTrama.\nCaroline scopre che Max non ha il diploma. Telefona, quindi, alla vecchia scuola dell'amica, riuscendo a parlare con un suo vecchio insegnante che le comunica che il motivo per cui Max non ha il diploma \u00e8 che non ha sostenuto l'esame finale di storia americana; l'uomo, ormai promosso a preside, \u00e8 per\u00f2 disposto a farle sostenere l'esame. Con l'aiuto di Caroline, Max riesce a passare il test. Caroline le suggerisce di invitare la madre alla cerimonia del diploma. Sebbene Max sia contrariata decide di farlo, rimanendo delusa quando la donna non si presenta. La cerimonia si concluder\u00e0 al meglio quando Earl, Oleg, Sophie e Han, chiamati da Caroline, irrompono per festeggiare il traguardo dell'amica."}
{"id": "4689552", "revid": "287204", "url": "https://it.wikipedia.org/wiki?curid=4689552", "title": "Robert Carson", "text": ""}
{"id": "4689553", "revid": "154893", "url": "https://it.wikipedia.org/wiki?curid=4689553", "title": "Pino del Cile", "text": ""}
{"id": "4689554", "revid": "154893", "url": "https://it.wikipedia.org/wiki?curid=4689554", "title": "Araucaria del Cile", "text": ""}
{"id": "4689555", "revid": "117999716", "url": "https://it.wikipedia.org/wiki?curid=4689555", "title": "Corrado Rossi", "text": "Biografia.\nHa intrapreso lo studio del pianoforte all'et\u00e0 di 8 anni, sotto la guida del M\u00b0 Renato Belloli presso l'Istituto di Musica Sacra \u201cS. Cecilia\u201d di Bergamo, diplomandosi nel 1997 presso il Conservatorio Luca Marenzio di Brescia.\nAppassionato di home recording, ha realizzato il suo primo CD \u201cCorrado Rossi\u201d nel 2006, dove il genere Ambient-Chillout predomina ma non mancano brani \u201csoundtrack\u201d elettronici e con la sola presenza di Pianoforte e Virtual Orchestra.\nNello stesso anno, ha vinto con il brano \u201cSouvenir of China\u201d il Golden Kayak Award come Best Classical Song sul sito musicale IAC.com.\n\u00c8 stato selezionato dal musicista Christopher Hedge in occasione dei Giochi Olimpici Invernali tenutisi a Torino (Febbraio 2006) per apportare un proprio contributo musicale alla cerimonia di premiazione svoltasi in Piazza Solferino all'interno dell'evento OneOlympic.\nSempre legato alle sue radici di formazione Classica, nel 2007 ha composto brani al Pianoforte raccolti nel digital CD \u201cWaitings\u201d.\nNello stesso anno, ha vinto il Golden Kayak Award come Best Classical Song con il brano \u201cWhere\u201d su IAC.com.\nNel 2008 ha realizzato, in collaborazione con musicisti di diverse nazioni, l'Album \u201cConstellations\u201d ispirato alla musica del gruppo Progressive-rock \u201cThe Alan Parsons Project\u201d.\nNell'Ottobre dello stesso anno, \u00e8 stato selezionato come unico compositore per la realizzazione di due video per il progetto TISPOL sulla sicurezza stradale in Europa.\nHa vinto gli Effigy Awards sul sito musicale meermusic.com come Best Classical Song con il brano \u201cIn A Whisper\u201d e come Best Instrumental Performance.\nNel 2009, in occasione del Nokia Trends Lab Contest, ha visto la pubblicazione del suo brano \u201cMercury\u201d nella Compilation \u201cHit Mania 2009 \u2013 Stand Up Selection\u201d, distribuita in tutto il territorio nazionale italiano in 100.000 copie.\nNel 2010 ha realizzato due nuovi Album: \u201cThe Wood of Kites\u201d (Ed. Soundiva) con brani al Pianoforte e Virtual Orchestra e \u201cRoad to India\u201d in collaborazione con il musicista Indiano di Sarod Bhargav Mistry. \nAlcune sue composizioni sono state utilizzate come commento musicale alle immagini del video celebrativo realizzato per il quarantennale di AIDO Lombardia.\nNel 2011 ha realizzato il nuovo Album \u201cTokyo Rain\u201d in collaborazione con la band torinese \u201cThe Wimshurst's Machine\u201d Ha composto il brano di Piano solo \u201cThe Outer Me\u201d allegato al volume \u201cCosa rester\u00e0 di me?\u201d (A. Enrile\u00a0\u2013 M. Pacini, Darsena Edizioni), progetto benefico in favore di A.I.A.S. Savona Onlus.\nHa vinto con il brano \u201cEclipse\u201d il primo premio nella categoria \u201cNew Age/Ambient\u201d al prestigioso evento musicale internazionale \u201cHollywood Music in Media Awards 2011\u201d che si \u00e8 svolto il 17 novembre presso il Kodak Theatre a Los Angeles, California.\nNel 2012 ha composto, per l'Associazione Musicale di Savona \u201cMusicArTeam\u201d, l'omonimo jingle musicale utilizzato all'interno del sito web, all'apertura degli eventi organizzati dall'Associazione e trasmesso come sigla sul sito Web Yastaradio all'interno della trasmissione \u201cCosa rester\u00e0 di me\u201d.\nHa ricevuto la nomination agli Hollywood Music in Media Awards 2012 nella categoria musica classica con la sua composizione per Quartetto d'archi e Pianoforte \u201cIn the Peony Garden\u201d.\nNel mese di novembre 2012 \u00e8 uscito il suo nuovo Album \u201cPanta Rei\u201d disponibile in tutti gli Stores digitali.\nNell'Aprile 2013 il Quartetto che ha ricevuto la Nomination agli HMMA 2012 \u00e8 stato utilizzato nel video celebrativo \u201cOracion en ego\u201d del poeta spagnolo Victor Manuel Munoz Moreno. \nIn Agosto si \u00e8 esibito ad Alicante (Spagna) proponendo proprie composizioni di genere Ambient ed Elettronica e in Settembre ha partecipato alla XXV edizione di \"Notti di Luce\" organizzata dalla Camera di Commercio di Bergamo.\nNel 2015 ha realizzato l'Album di composizioni per Quartetto d'archi e Pianoforte \"In The Peony Garden\" con alcuni elementi della Scoring Symphonic Orchestra di Budapest, presso lo Studio 22 della Magyar Radio.\nNel 2017 ha pubblicato il nuovo concept-Album \u201cNautilus\u201d con 12 brani Ambient/Sinfonici, ispirato al best-seller di Andy Weir: \u201cThe Martian\u201d.\nCollabora attivamente per la realizzazione di Libraries musicali con alcune Case di Produzione Musicale del Nord Italia."}
{"id": "4689556", "revid": "154893", "url": "https://it.wikipedia.org/wiki?curid=4689556", "title": "Pinheiro-Brasileiro", "text": ""}
{"id": "4689557", "revid": "729019", "url": "https://it.wikipedia.org/wiki?curid=4689557", "title": "Hein ter Poorten", "text": "Fu comandante in capo delle forze armate delle Indie Orientali Olandesi (Koninklijk Nederlandsch-Indisch Leger) tra il l'ottobre 1941 e il marzo 1942, oltre che delle forze terrestri del comando ABDACOM.\nBiografia.\nNacque a Buitenzorg (ora Bogor), Giava, a quel tempo parte delle Indie Orientali Olandesi, il 21 novembre 1887. Si arruol\u00f2 nell'esercito della colonia trasferendosi nei Paesi Bassi, dove frequent\u00f2 la Scuola Cadetti (Cadettenschool) di Alkmaar e successivamente la Reale Accademia Militare (Koninklijke Militaire Academie) di Breda. Il 25 luglio 1908 fu nominato sottotenente dell'artiglieria, entrando in contatto con il mondo dell'aviazione. Consegu\u00ec il brevetto di pilota di pallone aerostatico, vincendo anche una gara in Germania.\nPioniere dell'aviazione olandese.\nNel 1910 visit\u00f2 con Van Heyst, Coblijn e Willem Versteegh la scuola di volo di Pierre de Caters. Il suo entusiasmo per il mondo dell'aviazione fu alimentato dalle autorit\u00e0 militari. Gli fu permesso di prendere lezioni di volo e inizi\u00f2 a frequentare la scuola di volo \"Aviator\" di de Caters a Sint-Job-in-'t-Goor, ma la lasci\u00f2 presto a causa dell'insoddisfazione per la professionalit\u00e0 degli insegnanti. Si trasfer\u00ec allora alla scuola di Leon de Brouck\u00e8re a Kiewit, dove lui e il tenente Gerard David Spandaw presero lezioni a loro spese. Il 29 aprile 1911 fu promosso al grado di tenente e il 30 agosto dello stesso anno prese il brevetto internazionale di pilota professionista. Dopo aver ottenuto la licenza si esercit\u00f2 a bordo di un aereo De Brouk\u00e8re preso in prestito nei Paesi Bassi, e nel mese di settembre partecip\u00f2 alla prima esercitazione militare nei Paesi Bassi, che vide l'uso degli aeromobili. Per la sua partecipazione alle prime manovre aeree militari olandesi fu fatto Cavaliere con spade dell'Ordine di Orange-Nassau. Subito dopo fu mandato a B\u00e9theny in Francia per trovare aerei adatti all'uso militare. Scelse di acquistare un velivolo Deperdussin Monocoque e due Farman III, oltre che la licenza di produzione di entrambi i velivoli da esercitare presso la fabbrica Brouck\u00e8re. Il 12 dicembre 1912 si spos\u00f2 con Agneta Cornelia Roqu\u00e9, che gli diede due figli. Nel 1913 torn\u00f2 nelle Indie Orientali Olandesi insieme al velivolo Deperdussin, che rimase imballato nelle casse in cui era stato spedito, perch\u00e9 il comandante della Koninklijk Nederlandsch-Indisch Leger, generale Gotfried Coenraad Ernst van Daalen non sapeva ancora nulla dell'aviazione. I Farman III rimasero nei Paesi Bassi perch\u00e9 sembrava che il velivolo Deperdussin potesse resistere meglio al clima tropicale. L'istituzione del \"Proefvliegafdeling\", precursore della ML-KNIL, avvenuto il 30 maggio 1914 fu difficile e Ter Poorten chiese il di trasferimento all'artiglieria da fortezza. Nel 1915 il comando militare della colonia vide la necessit\u00e0 di dotarsi di un aereo da trasporto, e mand\u00f2 Poorten in missione negli Stati Uniti per acquistare il velivolo adatto. La sua scelta cadde sul Glenn Martin TA. Negli Stati Uniti Poorten decise di migliorare il record di altitudine americano, volando da Los Angeles a San Diego alla quota di 2.540 metri. Tornato nelle Indie Olandesi effettu\u00f2 un volo di collaudo, con a bordo il tenente generale Johan Pieteer Michielsen, ma l'aereo, a causa di un guasto meccanico precipit\u00f2 al suolo. Ter Poorten rimase ferito, ma il generale Michielsen perse la vita nello schianto. L'incidente venne considerato accidentale, e Poorten fu scagionato dalla commissione d'inchiesta appositamente costituita. Poco dopo ritorn\u00f2 in missione negli Stati Uniti per rientrare poi nelle Indie Olandesi dove abbandon\u00f2 definitivamente il mondo dell'aviazione che tanto amava.\nTra le due guerre.\nNel 1919 ritorn\u00f2 nei Paesi Bassi per frequentare un corso per ufficiali di stato maggiore presso l'Alta Accademia Militare (Hogere Krijgsschool). Nel 1922 torn\u00f2 nelle Indie olandesi, dove il suo matrimonio fin\u00ec con un divorzio nel 1924. Durante il periodo tra le due guerre mondiali la carriera di ufficiale nelle Indie Orientali prosegu\u00ec senza particolari patemi, assegnato al Quartier Generale (ufficio personale) della KNIL tra il 1926 e il 1931 e tra il 1933 e il 1936. Le promozioni si susseguirono, il 26 agosto 1924 venne promosso capitano, il 25 luglio 1925 maggiore, il 28 luglio 1935 tenente colonnello, il 29 aprile 1936 colonnello, il 13 settembre 1937 fu elevato al rango di maggior generale. Il 18 settembre 1934 si spos\u00f2 in seconde nozze con Anna Maria Bergman. Nel 1936 fu nominato ispettore generale e comandante del dipartimento dell'artiglieria della colonia. Nel luglio 1939 succedette al generale Gerardus Johannes Berenschot come Capo di Stato Maggiore della Koninklijk Nederlands Indisch Leger, rimanendovi fino al fatale incidente aereo che coinvolse il generale Berenschot nell'ottobre 1941. In quel mese fu nominato comandante in capo delle forze armate delle Indie Orientali Olandesi e capo del dipartimento della guerra. Secondo l'allora governatore generale Alidius Tjarda van Starkenborch Stachouwer la sua nomina fu dovuta, rispetto ad altri ufficiali, perch\u00e9 egli aveva pienamente compreso i problemi a portata di mano, aveva una grande conoscenza del suo lavoro, un'intelligenza rapida e tagliente, e possedeva iniziativa ed originalit\u00e0.\nL'intercettazione radio che poteva cambiare la guerra.\nDurante il servizio prestato come capo di stato maggiore, e poi nel breve periodo come comandante in capo della KNIL, si rese conto perfettamente che i giapponesi stavano per entrare in guerra, e cerc\u00f2 inutilmente di avvertire il suo omologo americano Marshall. Nel novembre 1941 la decrittazione di un messaggio radio giapponese effettuata dal capitano J.W. Henning rivel\u00f2 una forte concentrazione di navi giapponesi presso le Isole Kurili, in vista di un possibile attacco contro gli Stati Uniti. Su disposizione di Poorten l'8 novembre 1941 due ufficiali olandesi si recarono a colloquio con il segretario di stato Cordell Hull ed il segretario alla Marina Frank Knox, mentre l'addetto militare olandese a Washington, colonnello F.D. Weijerman cerc\u00f2 di avvertire il generale George Catlett Marshall. Il 13 ottobre 1941 si incontr\u00f2 a Batavia con il generale britannico Robert Brooke-Popham al fine di studiare una strategia difensiva comune. Subito dopo la morte del generale Berenschot si rec\u00f2 nelle Filippine per incontrare il generale Clagett.\nL'attacco giapponese.\nIl 7 dicembre del 1941 il Giappone attacc\u00f2 in tutte le direzioni, effettuando sbarchi in Malaysia, e minacciando le Filippine e le Indie Orientali Olandesi. Per contrastare la minaccia fu costituito il comando ABDACOM, (American-British-Dutch-Australian Command) e il generale Wavell ne assunse la direzione. Egli non aveva molte risorse per difendere l'enorme territorio e non fu in grado di prevenire la caduta di Singapore e della Malesia da parte dei giapponesi. Nel gennaio 1942, un mese dopo l'attacco a Pearl Harbor Poorten venne nominato comandante di tutte le forze terrestri del Comando alleato americano-britannico-olandese-australiano (ABDA Land), ma non riusc\u00ec a fermare l'avanzata verso sud delle armate imperiali giapponesi nei primi mesi del 1942. Il 23 febbraio 1942, con la perdita della Malesia e la precaria posizione delle truppe alleate a Giava e a Sumatra, l'ABDACOM venne sciolto ed il suo quartier generale a Giava evacuato. Rimasto a difendere Giava il generale Poorten aveva al suo comando 35.000 soldati, oltre a 7.000 soldati americani, australiani e britannici schierati a sostegno La maggior parte delle truppe era concentrata a Giava, con aliquote significative nel Borneo e a Sumatra. Le sue truppe, ed in particolare quelle della guardia nazionale, erano poco addestrate per affrontare l'invasore giapponese. Il 1\u00ba marzo in conseguenza dello sbarco della truppe giapponesi l'esercito coloniale si disintegr\u00f2, le truppe indigene disertarono in massa, e le rimanenti forze olandesi ed alleate incominciarono a ritirarsi. Poco dopo inizi\u00f2 la sollevazione della popolazione indonesiana contro il governo coloniale, con episodi di aperte minacce contro i civili olandesi. Impossibilitato a continuare a combattere, l'8 marzo 1942 ordin\u00f2 la resa delle rimanenti forze alleate a Giava, consegnandosi al comandante della 2\u00aa Divisione giapponese, generale Masao Maruyama. Il giorno dopo avvenne la formale capitolazione firmata a Kalidjati alla presenza del tenente generale Hitoshi Imamura, comandante della 16\u00aa Armata. Durante il resto della guerra rimase prigioniero di guerra dei giapponesi, dapprima rinchiuso nel campo di Kota Cane, e successivamente trasferito a Taiwan e quindi in Manciuria. Fu liberato solo alla fine della seconda guerra mondiale, il 17 agosto 1945, ritornando nei Paesi Bassi entro la fine dell'anno.\nDopo il suo rientro in patria egli chiese di congedarsi con onore. Il generale Ter Poorten sospettava che gli fosse imputata l'inevitabile sconfitta olandese nelle Indie Orientali. Questo sospetto era iniziato gi\u00e0 il 5 marzo 1942, quattro giorni prima della capitolazione, quando il comando supremo di tutte le forze armate presenti nelle Indie olandesi era stato avocato a s\u00e9 dal governatore generale Alidius Tjarda van Starkenborch Stachouwer. Il suo sospetto fu rafforzato al termine della guerra, quando la sua richiesta di dimissioni non gli venne immediatamente accettata. Il nuovo luogotenente governatore generale delle Indie Orientali, Hubertus van Mook, chiese al generale Ter Poorten di redigere un resoconto di tutti gli eventi che precedettero la capitolazione del 9 marzo 1942. A seguito di questa relazione, e sentito il parere di una commissione d'inchiesta indipendente, Mook avrebbe stabilito a quali condizioni egli si sarebbe congedato. Alla fine, dopo la lettura del suo memoriale difensivo, le sue dimissioni vennero accettate come onorevoli, ma senza la qualifica: \"ha reso molti servizi importanti\". Si spense all'Aia, nei Paesi Bassi il 15 gennaio 1968."}
{"id": "4689558", "revid": "154893", "url": "https://it.wikipedia.org/wiki?curid=4689558", "title": "Pinheiro do Paran\u00e1", "text": ""}
{"id": "4689559", "revid": "663330", "url": "https://it.wikipedia.org/wiki?curid=4689559", "title": "PlayStation Magazine Ufficiale", "text": ""}
{"id": "4689562", "revid": "154893", "url": "https://it.wikipedia.org/wiki?curid=4689562", "title": "Pino del Paran\u00e1", "text": ""}
{"id": "4689563", "revid": "154893", "url": "https://it.wikipedia.org/wiki?curid=4689563", "title": "Pino di Paran\u00e1", "text": ""}
{"id": "4689567", "revid": "154893", "url": "https://it.wikipedia.org/wiki?curid=4689567", "title": "Pino di Bunya", "text": ""}
{"id": "4689570", "revid": "154893", "url": "https://it.wikipedia.org/wiki?curid=4689570", "title": "Cedro (albero)", "text": ""}
{"id": "4689572", "revid": "161273", "url": "https://it.wikipedia.org/wiki?curid=4689572", "title": "Oggetto trans-nettuniano", "text": ""}
{"id": "4689574", "revid": "154893", "url": "https://it.wikipedia.org/wiki?curid=4689574", "title": "Duglasia costiera", "text": ""}
{"id": "4689578", "revid": "247222", "url": "https://it.wikipedia.org/wiki?curid=4689578", "title": "The Best of Waylon Jennings", "text": "The Best of Waylon Jennings \u00e8 il quindicesimo album di Waylon Jennings. Si tratta di una raccolta di brani gi\u00e0 editi (tranne due, usciti solo come singolo) negli albums precedenti. Questa compilation fu pubblicata nel giugno del 1970 dalla RCA Victor sotto la produzione di Chet Atkins."}
{"id": "4689579", "revid": "1543377", "url": "https://it.wikipedia.org/wiki?curid=4689579", "title": "Grand Prix Cycliste de Montr\u00e9al 2013", "text": "Il Grand Prix Cycliste de Montr\u00e9al 2013, quarta edizione della corsa e valida come ventiseiesimo evento dell'UCI World Tour 2013, si svolse il 15 settembre 2013 su un percorso totale di 205,7\u00a0km. Fu vinta dallo slovacco Peter Sagan che termin\u00f2 la gara in 5h20'07\" alla media di 38,55\u00a0km/h.\nPartenza con 164 ciclisti, dei quali 96 portarono a termine la gara."}
{"id": "4689581", "revid": "287204", "url": "https://it.wikipedia.org/wiki?curid=4689581", "title": "Ragazzo inadeguato", "text": "Ragazzo inadeguato \u00e8 un singolo di Max Pezzali, il secondo estratto dall'album \"Max 20\", pubblicato il 20 settembre 2013.\nLa canzone.\nInizialmente annunciato per il 12 settembre, la data di pubblicazione del singolo \u00e8 stata poi posticipata al 20 settembre. Il suo titolo \u00e8 stato mantenuto nascosto sino al 19 settembre, quando \u00e8 trapelata la notizia che il secondo singolo estratti da \"Max 20\" sarebbe stato difatti \"Ragazzo inadeguato\".\nParlando del brano, Max Pezzali ha detto:\nVideo musicale.\nIl singolo \u00e8 stato anticipato da un lyric video il 19 settembre 2013, realizzato da Mauro Pittarello (che realizz\u00f2 anche quello per \"L'universo tranne noi\"). Il video ufficiale per il brano, diretto da Gaetano Morbioli, \u00e8 stato invece pubblicato in anteprima su Corriere.it il 13 ottobre 2013. Il video (oltre ad avere dei rimandi con il video di \"Uno in pi\u00f9\" soprattutto per l'ambientazione del divano, di cui sempre Morbioli fu il regista) vede la partecipazione, sia con alcuni spezzoni del film che con nuove riprese realizzate con Pezzali, di Paolo Ruffini, Frank Matano, Guglielmo Scilla, Luca Peracino e Andrea Pisani, protagonisti del film \"Fuga di cervelli\", di cui il brano fa da colonna sonora."}
{"id": "4689583", "revid": "154893", "url": "https://it.wikipedia.org/wiki?curid=4689583", "title": "Kauri neozelandese", "text": ""}
{"id": "4689584", "revid": "287204", "url": "https://it.wikipedia.org/wiki?curid=4689584", "title": "Sfruttamento sessuale minorile", "text": "Lo sfruttamento sessuale minorile (sigla internazionale CSEC-Commercial sexual exploitation of children) costituisce una forma di coercizione e violenza contro bambini e minorenni in genere, una forma contemporanea di schiavit\u00f9 lavorativa a fini commerciali sessuali: la dichiarazione del Congresso mondiale contro lo sfruttamento sessuale minorile, tenutosi a Stoccolma nel 1996 ha definito la CSEC come l\"'abuso sessuale da parte dell'adulto e remunerazione in denaro o in natura al minore o ad una terza persona. Il minore viene trattato come oggetto sessuale e al contempo anche come oggetto commerciale\".\nLo sfruttamento sessuale minorile comprende prostituzione minorile, pornografia infantile, turismo sessuale minorile e tutte quelle altre forme di \"sesso transazionale\" in cui il minorenne s'impegna in attivit\u00e0 sessuali per veder soddisfatti alcuni dei suoi bisogni fondamentali, tra cui cibo, riparo, sicurezza e acceso all'istruzione; esso comprende anche le forme di sesso commerciale in cui l'abuso sui minori non viene segnalato dai membri della famiglia a causa di benefici che gliene derivano.\nInclude inoltre, almeno potenzialmente, anche il matrimonio combinato che venga a coinvolgere persone di et\u00e0 inferiore ai 18 anni, tra un adulto e un minore o tra due bambini, ed in cui il minore stesso non abbia liberamente acconsentito al matrimonio.\nForme di sfruttamento sessuale minorile.\nLa prostituzione di minori di 18 anni, la pedopornografia e la vendita e il traffico di minorenni, sono considerati reati e forme di violenza contro i minori; forme di sfruttamento economico equiparabili al lavoro coatto o alla schiavit\u00f9; i minori rischiano pertanto di riportare danni irreparabili alla salute psicofisica, trovandosi anche ad affrontare rischi di gravidanza precoce e di contrarre malattie sessualmente trasmissibili.\nIl traffico di bambini ed il loro sfruttamento sessuale a volte si sovrappongono; da un lato bambini vittime di tratta lo sono spesso a fini eminentemente di commercializzazione sessuale. A volte, alcuni minori vittime di traffico per altre forme di lavoro (per esser arruolati in guerra, assoldati per accattonaggio o lo spaccio di droga) sono successivamente anche vittime di abusi sessuali sul posto di lavoro. Secondo il \"US Trafficking Victims Protection Act of 2000\", la definizione di \" pi\u00f9 gravi forme di traffico d'esseri umani\" comprende anche qualsiasi atto sessuale a scopo commerciale eseguito da un minorenne: pertanto ogni minore che venga sfruttato sessualmente a scopi commerciali si ritrova ad essere vittima di tratta.\nLo sfruttamento sessuale di minori \u00e8 quindi parte, sebbene distinta, di tutto ci\u00f2 ch'\u00e8 \"abuso su minori\"; la violenza domestica o la violenza sessuale di solito non vengono fatte rientrare nell'ambito dello sfruttamento sessuale a scopi commerciali. Considerata come una delle forme pi\u00f9 estreme di lavoro minorile, in termini di convenzioni internazionali e legislative.\nCause e prevalenza.\nLe cause che portano allo sfruttamento sessuale minorile sono complesse e i modelli possono differire anche notevolmente da paese a paese: in alcune aree pu\u00f2 essere legato al turismo sessuale proveniente dall'estero o associato alla richiesta locale. Nella maggioranza dei paesi sono le femmine a rappresentare la parte pi\u00f9 considerevole di vittime, anche se in alcuni luoghi predominano invece i maschi (vedi ad esempio il Bacha Bazi). Il turismo sessuale, come detto, \u00e8 fonte di domanda di prostituzione, che pu\u00f2 divenire facilmente turismo sessuale minorile e pedofilia\nCom'\u00e8 il caso anche per le altre forme di lavoro infantile si pu\u00f2 venir spinti da miseria e possibilit\u00e0 di guadagni relativamente alti e facili, ma anche gravi problemi in seno alla famiglia d'appartenenza (un ambiente in cui vi sia poca o nulla protezione o un alto livello di violenza, alcolismo, tossicodipendenza), un qual certo obbligo culturale che impone di contribuir a sostener i familiari; sono tutti questi fattori che possono contribuire ad uno sfruttamento sessuale a fini commerciali. I minorenni che scappano di casa, in certe aree del mondo, li rendono subito altamente suscettibili di abuso; altri fattori di rischio possono essere una scarsa istruzione o una discriminazione sessuale (di genere).\nAnche se \u00e8 impossibile conoscere la reale portata del fenomeno, data la sua natura fortemente illegale, l'Organizzazione internazionale del lavoro (ILO) per l'anno 2003 ha stimato in 1,8 milioni di minorenni sfruttati nella prostituzione o nella pedopornografia in tutto il mondo. Una conoscenza ed istruzione generale offerta ai minori pu\u00f2 diminuire le probabilit\u00e0 ch'essi siano sfruttati; una campagna nazionale effettuata in Thailandia ha portato, a partire dall'istruzione di base, ad una sensibilizzazione nei riguardi ad esempio della prostituzione minorile e degli atteggiamenti verso di essa, assieme ad un sistema di sorveglianza capillare per evitare che i bambini vengano costretti a prostituirsi.\nStatistiche.\nIndagini passate hanno indicato che dal 30 al 35% di tutti coloro che si prostituivano nella sub-regione del Mekong e dell'intero Sudest asiatico erano minorenni tra i 12 e i 17 anni, nella quasi totalit\u00e0 dei casi vittime di sfruttamento.\nRapporti provenienti dal Health System Research Institute rivelavano che i minorenni in Thailandia dentro il mercato della prostituzione erano il 40% del totale.\nSi stima che circa 12.000 minori nepalesi, soprattutto bambine, siano vittime ogni anno di tratta a scopo di sfruttamento sessuale commerciale, tra il Nepal, i bordelli dell'India e dei paesi confinanti.\nL'UNICEF e il Fondo delle Nazioni Unite per la popolazione stimano che 2 milioni di minorenni siano sfruttati ogni anno all'interno dell'industria del sesso.\nCirca l'84% delle ragazze prostitute in Tanzania ha riferito di essere stata violentata e torturata da agenti di polizia, prima ancora che dai clienti o dai trafficanti: alcune di queste ragazze iniziano a lavorare in giovanissima et\u00e0 come domestiche, baby sitter o serve nei campi.\nL'UNICEF stima i 60.000 il numero di minorenni che si prostituiscono, o che vengono costretti a farlo, nelle Filippine; molti dei bordelli del paese offrono anche bambini.\nIn Brasile viene stimato in 250.000 il numero di minorenni che lavorano nel settore della prostituzione minorile o della pedopornografia.\nIn El Salvador un terzo dei minorenni sfruttati sessualmente sono maschi tra i 14 e i 17 anni. L'et\u00e0 media di entrata nel mondo della prostituzione \u00e8 posta a 13 anni.\nIn Malaysia sono alcune centinaia i bambini che ogni anno entrano nel mercato del sesso.\nIn Vietnam la miseria, il basso livello d'istruzione e disfunzioni familiari varie sono risultati essere le cause primarie di sfruttamento sessuale minorile.\nIn Sri Lanka i minori diventano spesso preda di sfruttatori attraverso amici e parenti; la prevalenza di bambini che si prostituiscono qui \u00e8 fortemente legata al turismo straniero.\nSi indicava nel 2010 in almeno 100.000 il numero di minorenni vittime di traffico sessuale negli Stati Uniti, mentre quelli che rimangono a rischio sono 325.000."}
{"id": "4689586", "revid": "154893", "url": "https://it.wikipedia.org/wiki?curid=4689586", "title": "Larice giapponese", "text": ""}
{"id": "4689587", "revid": "154893", "url": "https://it.wikipedia.org/wiki?curid=4689587", "title": "Larice del Giappone", "text": ""}
{"id": "4689588", "revid": "729019", "url": "https://it.wikipedia.org/wiki?curid=4689588", "title": "Marc Ellis", "text": "Biografia.\nBench\u00e9 nativo di Wellington, Ellis esord\u00ec nel campionato nazionale provinciale con Otago nel 1991; gi\u00e0 nel 1992 fu convocato negli \"All Blacks\" per i quali esord\u00ec contro un XV sudafricano, e nel 1993 disput\u00f2 il suo primo \"test match\", a Edimburgo contro la .\nPrese parte alla in Sudafrica, nel corso della quale, in occasione di una vittoria per 145-17 contro il , marc\u00f2 sei mete in un singolo incontro, record per la Coppa tuttora imbattuto.\nLa sua ultima partita per la fu la finale persa contro il , dopodich\u00e9 pass\u00f2 professionista nel rugby a 13, militando per due stagioni negli Auckland Warriors e rappresentando i \"Kiwi\" (la Nazionale neozelandese a tredici) in 5 occasioni.\nTornato al rugby a 15 nel 1998, milit\u00f2 fino al 2000 nell'unione provinciale di North Harbour, poi chiuse la carriera agonistica.\nDopo il ritiro divenne imprenditore nel campo alimentare, co-fondando un'impresa di produzione di succhi di frutta, e dedicandosi anche all'attivit\u00e0 di commentatore televisivo; nel 2005 fu coinvolto in un'inchiesta giudiziaria per avere acquistato alcune pillole di ecstasy per uso personale, e nel 2007 si segnal\u00f2 per avere provocato l'esplosione di circa 600\u00a0kg di esplosivo in un cratere spento di un vulcano sull'isola di Rangitoto per dare l'impressione di un'eruzione, a scopi pubblicitari, anche se il dipartimento dei beni ambientali neozelandese condann\u00f2 l'accaduto denunciando anche il rischio di un possibile incendio boschivo con conseguente disastro ambientale se vi fossero state fiamme libere a colpire la vegetazione circostante.\nMarc Ellis dopo il divorzio dalla sua ex-moglie Augustina Mon nel 2006, inizi\u00f2 una nuova relazione con l\u2019italiana Linda Codegoni con cui ebbe una figlia. \nLinda ebbe una figlia anni prima che i due si conoscessero, chiamata Zena."}
{"id": "4689590", "revid": "287204", "url": "https://it.wikipedia.org/wiki?curid=4689590", "title": "Grand Prix Cycliste de Qu\u00e9bec 2013", "text": "Il Grand Prix Cycliste de Qu\u00e9bec 2013, quarta edizione della corsa e valido come ventiquattresimo evento dell'UCI World Tour 2013, si svolse il 9 settembre 2013 su un percorso di 201,6\u00a0km. Fu vinto dall'olandese Robert Gesink, che concluse la gara in 4h58'13\" alla media di 40,56\u00a0km/h.\nPartenza con 164 ciclisti, dei quali 109 portarono a termine la gara."}
{"id": "4689592", "revid": "1573940", "url": "https://it.wikipedia.org/wiki?curid=4689592", "title": "Bonizone di Sutri", "text": ""}
{"id": "4689593", "revid": "438678", "url": "https://it.wikipedia.org/wiki?curid=4689593", "title": "The Dark Side of Fame", "text": ""}
{"id": "4689594", "revid": "122241942", "url": "https://it.wikipedia.org/wiki?curid=4689594", "title": "Sinagoga Bevis Marks di Londra", "text": "La sinagoga Bevis Marks di Londra, costruita nel 1701, di rito sefardita, \u00e8 la pi\u00f9 antica sinagoga oggi esistente non solo di Londra, ma dell'intero Regno Unito. \u00c8 una delle sinagoghe storiche della citt\u00e0, assieme alla Sinagoga grande di Londra (1790, oggi scomparsa), alla sinagoga Sandys Row (1867), e alla sinagoga New West End (1879).\nStoria e descrizione.\nNel XVII secolo agli ebrei fu nuovamente concesso il diritto di risiedere a Londra dopo le espulsioni dei secoli precedenti. Dal 1656 la comunit\u00e0 sefardita aveva una propria sinagoga, a Creechurch Lane, che fu ampliata e ristrutturata nel 1674. Ma quando nel 1698 David Nieto divenne rabbino capo della comunit\u00e0 sefardita di Londra, la decisione fu presa di costruire un nuovo, pi\u00f9 ampio luogo di culto. Non era solo un problema demografico. Attorno al 1690 si era formata a Londra anche una comunit\u00e0 ashkenazita con la propria sinagoga a Duke's Place (vedi sinagoga grande di Londra). La comunit\u00e0 sefardita aveva un prestigio da difendere. Nel 1699 il terreno venne acquisito; nel settembre 1701 la costruzione era stata completata e la sinagoga pot\u00e9 essere dedicata. L'arredamento e la disposizione degli interni riflettono l'influenza della Sinagoga portoghese di Amsterdam del 1677.\nL'esterno \u00e8 molto semplice, discreto, come del resto in tutte le sinagoghe del periodo, anche se la collocazione in un vicolo interno rese possibile che essa potesse pi\u00f9 chiaramente dichiarare la sua presenza e la sua funzione. Il fatto che l'edificio sorgesse pressoch\u00e9 isolato permise l'apertura di ampi finestroni su tutti i lati. Essi danno una grande luminosit\u00e0 alla sala rettangolare, dove il matroneo si allunga a balconata su tre lati sorretto da 12 colonne in marmo a simboleggiare le 12 trib\u00f9 di Israele. Una semplice griglia in ferro battuto separa il matroneo dal santuario .\nContro la parete orientale \u00e8 l'arca santa (Aron Kodesh), intagliate a mano in legno di quercia dipinto ad assomigliare marmo colorato. Le sculture a bassorilievo in stile rinascimentale sono dipinte in oro e verde. Due grandi tavole della Legge coronano l'arca con inscritti a caratteri dorati i Dieci Comandamenti in ebraico. La bimah \u00e8 situata al centro della sale. La piattaforma \u00e8 circondato da una balaustra in legno tornito con ingressi su entrambi i lati. Sulla parte anteriore sono collocati quattro imponenti candelieri in ottone per illuminare il leggio. Dal soffitto pendono sette lampadari in ottone a simbolo dei sette giorni della settimana; il pi\u00f9 grande, dono della Sinagoga portoghese di Amsterdam, \u00e8 appeso al centro della sala di preghiera. Le candele in esso continuano ancor oggi ad essere accese per matrimoni e feste ebraiche, mentre Il resto dei lampadari sono stati elettrificati nel 1929. Alcune delle panche in legno collocate nella parte posteriore della sala di preghiera, provengono dalla vecchia sinagoga di Creechurch Lane.\nLa sinagoga \u00e8 rimasta pressoch\u00e9 intatta nella sua forma originaria. Il tetto fu danneggiato da un incendio nel 1738 ma prontamente riparato nel 1749. Nel 1901 il bicentenario fu celebrato con grande solennit\u00e0. Durante i bombardamenti della seconda guerra mondiale gli oggetti di valore furono rimossi e custoditi in un luogo sicuro; la sinagoga comunque sub\u00ec solo danni minori. Pi\u00f9 seri furono i danni strutturali subiti in seguito agli attacchi terroristici dell'IRA alla City di Londra nel 1992 e 1993. Anche ad essi comunque si \u00e8 potuto fare rimedio.\nLa sinagoga Bevis Marks \u00e8 la pi\u00f9 antica sinagoga sefardita di Londra e la pi\u00f9 antica sinagoga ancora in uso di tutto il Regno Unito . Assieme alla sinagoga Sandys Row e alla sinagoga New West End \u00e8 una delle tre sinagoghe di Londra ad essere stata inserita nella lista dei principali monumenti artistici del Regno Unito. Dopo oltre 300 anni di ininterrotto servizio la sinagoga rimane oggi al centro della vita dell'ebraismo sefardita inglese e un popolare luogo di visita.\nTra i membri della congregazione si ricordano rabbini di rilievo internazionale come il gi\u00e0 citato David Nieto (1654-1728) o Moses Gaster (1856-1939), nonch\u00e9 personaggi di rilievo nella cultura e nella politica inglese, a cominciare da Moses Montefiore. Il seggio da lui abitualmente occupato \u00e8 ancor oggi riservato solo alla presenza di illustri ospiti. Nel 2001 il principe Carlo di Inghilterra ha utilizzato il sedile durante il servizio per il tricentenario della sinagoga, e nel 2006 l'onore \u00e8 toccato al Primo ministro Tony Blair per il servizio in celebrazione del 350\u00ba anniversario del re-insediamento degli ebrei in Gran Bretagna."}
{"id": "4689596", "revid": "287204", "url": "https://it.wikipedia.org/wiki?curid=4689596", "title": "Aurorus", "text": ""}
{"id": "4689597", "revid": "287204", "url": "https://it.wikipedia.org/wiki?curid=4689597", "title": "Tyrantrum", "text": ""}
{"id": "4689598", "revid": "984922", "url": "https://it.wikipedia.org/wiki?curid=4689598", "title": "Zane Huett", "text": "Carriera.\nZane \u00e8 diventato famoso per la sua interpretazione di Parker Scavo nella serie televisiva dell'ABC Desperate Housewives, il figlio di Lynette e Tom Scavo. Egli interpret\u00f2 il terzo figlio della coppia anche se Zane \u00e8 pi\u00f9 grande di sei mesi gli attori gemelli che hanno interpretato Porter Scavo e Preston Scavo, Shane e Brent Kinsman.\nHa lavorato anche in alcuni film come \"\", \"Mysterious Skin\" e \"Dear Lemon Lima\".\nDal 2012 \u00e8 entrato nel cast della serie televisiva \"Bloob\".\nPremi.\nTutti i premi (e relative nomination) sono stati ottenuti per la performance nella serie \"Desperate Housewives\"."}
{"id": "4689599", "revid": "695564", "url": "https://it.wikipedia.org/wiki?curid=4689599", "title": "Max 20 Live Tour 2013", "text": ""}
{"id": "4689600", "revid": "695564", "url": "https://it.wikipedia.org/wiki?curid=4689600", "title": "Hanno ucciso l'Uomo Ragno Tour 2012", "text": ""}
{"id": "4689601", "revid": "61576286", "url": "https://it.wikipedia.org/wiki?curid=4689601", "title": "Giada Faggioli", "text": ""}
{"id": "4689603", "revid": "729019", "url": "https://it.wikipedia.org/wiki?curid=4689603", "title": "Club Atl\u00e9tico de Madrid 1991-1992", "text": "Questa voce raccoglie le informazioni riguardanti il Club Atl\u00e9tico de Madrid nelle competizioni ufficiali della stagione 1991-1992.\nStagione.\nNella stagione 1991-1992 i \"Colchoneros\", allenati da Luis Aragon\u00e9s, conquistarono il terzo posto in campionato. In Coppa del Re l'Atl\u00e9tico Madrid trionf\u00f2 in finale contro il . In Coppa delle Coppe venne eliminato ai quarti dal . Inoltre perse la Supercoppa di Spagna contro il e vinse la Coppa Iberica contro il Benfica.\nOrganigramma societario.\nArea direttiva\nArea tecnica"}
{"id": "4689604", "revid": "161273", "url": "https://it.wikipedia.org/wiki?curid=4689604", "title": "Oggetto trans-nettuniano risonante", "text": ""}
{"id": "4689606", "revid": "767487", "url": "https://it.wikipedia.org/wiki?curid=4689606", "title": "Rabbia in pugno", "text": "Rabbia in pugno \u00e8 un film d'azione indipendente del 2013 diretto da Stefano Calvagna.\nIl film \u00e8 stato diretto dal regista mentre era in libert\u00e0 vigilata ed \u00e8 stato girato interamente all'interno di una grande palestra di Roma, dove sono stati ricreati tutti gli ambienti necessari.\nTrama.\nValerio \u00e8 un poliziotto campione di kick boxing con una vita felice: un rapporto fraterno con l'amico Fabrizio e una bellissima storia d'amore con Valentina, che lo render\u00e0 presto padre. Ma gli eventi prendono una piega imprevista quando la donna, cercando di inseguire il suo sogno di diventare attrice e trovata una speranza presso Sergio Bruschi, un produttore senza scrupoli, muore a causa di una reazione allergica ad una droga che il fratello del produttore le aveva messo nel bicchiere, per permettere al losco produttore di stuprarla.\nDopo parecchi mesi in cui le indagini non hanno portato i frutti sperati, Valerio decide di farsi giustizia da solo con l'aiuto di Fabrizio e di un altro amico, Giordano. Nello scontro che ne consegue Valerio uccide il fratello di Bruschi e si attira addosso l'ira di quest'ultimo. Braccato sia dalla legge che dagli scagnozzi di Sergio, Valerio trover\u00e0 rifugio presso Fabrizio, riscoprendo alcuni valori che credeva perduti. Intanto un misterioso ragazzo comincia a dar confidenza a Valerio."}
{"id": "4689610", "revid": "61576391", "url": "https://it.wikipedia.org/wiki?curid=4689610", "title": "Bonizone da Sutri", "text": ""}
{"id": "4689612", "revid": "180559", "url": "https://it.wikipedia.org/wiki?curid=4689612", "title": "Epaminonda Abate", "text": "Biografia.\nNominato direttore del servizio stenografico del Parlamento del Regno delle Due Sicilie nel marzo 1849, pubblic\u00f2 in quello stesso anno una \"proposta di regolamento sanitario\" per combattere la diffusione della sifilide a Napoli. Negli anni successivi, pubblic\u00f2 due sue ricerche sulle ferrovie calabresi e sui telegrafi elettrici.\nNel 1870, si trasfer\u00ec a Buenos Aires dove cerc\u00f2, invano, finanziatori per i suoi studi sulla conservazione della carne. Date le forti opposizioni incontrate, si trasfer\u00ec dapprima in Uruguay e poi in Brasile, ottenendo i medesimi risultati. Fece cos\u00ec ritorno in Europa e si stabil\u00ec nel Regno Unito (1872), dove pot\u00e9 brevettare la propria invenzione.\nFece ritorno in Italia nel 1875, dove pubblic\u00f2 \"La pietrificazione dei cadaveri e la importazione delle carni fresche dall'America del Sud\". Torn\u00f2 dunque a occuparsi di salute pubblica, pubblicando un suo scritto sul colera."}
{"id": "4689617", "revid": "247222", "url": "https://it.wikipedia.org/wiki?curid=4689617", "title": "Ruby Don't Take Your Love to Town", "text": "Ruby Don't Take Your Love to Town \u00e8 il ventitreesimo album di Waylon Jennings, pubblicato nel febbraio del 1973 dalla RCA Camden Records. Si tratta di una raccolta di brani gi\u00e0 pubblicati in precedenti album."}
{"id": "4689618", "revid": "339392", "url": "https://it.wikipedia.org/wiki?curid=4689618", "title": "Pianeti trans-nettuniani", "text": ""}
{"id": "4689621", "revid": "247222", "url": "https://it.wikipedia.org/wiki?curid=4689621", "title": "Lonesome, On'ry and Mean", "text": "Lonesome, On'ry and Mean \u00e8 il ventiquattresimo album di Waylon Jennings, pubblicato nel marzo del 1973 dalla RCA Victor. Nel 2003 fu ristampato su CD con tre brani aggiunti come bonus."}
{"id": "4689623", "revid": "287204", "url": "https://it.wikipedia.org/wiki?curid=4689623", "title": "Omicron Leonis", "text": "Omicron Leonis (\u03bf Leo, \u03bf Leonis), conosciuta anche con il nome tradizionale di Subra, \u00e8 una stella binaria situata nella costellazione del Leone di magnitudine apparente 3,53 e distante 130 anni luce dalla Terra.\nOsservazione.\nSi tratta di una stella situata nell'emisfero celeste boreale, ma grazie alla sua posizione vicino all'equatore celeste pu\u00f2 essere osservata da tutte le regioni della Terra. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. Essendo di magnitudine 3,53 la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nCaratteristiche fisiche.\nSubra \u00e8 una stella binaria le cui componenti sono cos\u00ec vicine che non possono essere risolte con un telescopio, ma solo mediante spettroscopia. La componente principale, Subra A, \u00e8 una gigante gialla di tipo spettrale F9, avente una massa pi\u00f9 che doppia di quella solare e una luminosit\u00e0 40 volte superiore. La secondaria \u00e8 una stella bianca di sequenza principale un po' meno massiccia della primaria e 15 volte pi\u00f9 luminosa del Sole.\nSeparate l'una dall'altra da solo 0,17 UA orbitano attorno al comune centro di massa ogni 14,5 giorni in un'orbita quasi circolare. Entrambe le stelle sono classificate come stelle a linee metalliche, che presentano una maggiore abbondanza di elementi pesanti rispetto alla norma, ma con una minor abbondanza di calcio e scandio. "}
{"id": "4689624", "revid": "339392", "url": "https://it.wikipedia.org/wiki?curid=4689624", "title": "UPD", "text": ""}
{"id": "4689625", "revid": "767487", "url": "https://it.wikipedia.org/wiki?curid=4689625", "title": "Close Your Eyes (gruppo musicale)", "text": "I Close Your Eyes sono un gruppo musicale statunitense formatosi nel 2005 ad Abilene, Texas."}
{"id": "4689626", "revid": "640277", "url": "https://it.wikipedia.org/wiki?curid=4689626", "title": "Subra", "text": ""}
{"id": "4689627", "revid": "1305772", "url": "https://it.wikipedia.org/wiki?curid=4689627", "title": "Aftershock (Mot\u00f6rhead)", "text": "Aftershock \u00e8 il ventunesimo album in studio del gruppo musicale britannico Mot\u00f6rhead, pubblicato il 21 ottobre 2013 dalla UDR GmbH/Mot\u00f6rhead Music, etichetta discografica indipendente creata dal gruppo e distribuita dalla Warner Music Group.\nOriginariamente previsto per la met\u00e0 del 2013 e successivamente spostato per il mese di ottobre dello stesso anno, il disco \u00e8 prodotto, per la quinta volta consecutiva, da Cameron Webb.\nDescrizione.\nNell'agosto 2012, durante un'intervista con \"Artisan News Service\", il batterista Mikkey Dee ha rivelato che i Mot\u00f6rhead hanno composto un numero di canzoni per un seguito del precedente album del 2010 \"The W\u00f6rld Is Yours\", ma che essi sarebbero andati avanti a scrivere. Pi\u00f9 tardi, il batterista ha spiegato che il nuovo album potrebbe essere registrato e pubblicato nel 2013. Nel tardo ottobre 2012, \u00e8 stato annunciato che il gruppo sarebbe entrato in studio a partire da gennaio 2013. In aggiunta, il produttore Cameron Webb, il quale si era occupato in precedenza della produzione dei lavori pi\u00f9 recenti del gruppo, \u00e8 stato confermato anche per la produzione del nuovo album. Il 18 giugno \u00e8 stato rivelato il titolo del disco.\nIl 30 agosto, in concomitanza con il pre-ordine dell'album sull'iTunes Store, viene estratto come singolo la traccia d'apertura \"Heartbreaker\", reso disponibile per il download digitale. L'8 ottobre \u00e8 stato pubblicato in anteprima il brano \"Queen of the Damned\", mentre il 15 ottobre l'intero album \u00e8 stato reso disponibile per lo streaming.\nOriginariamente il disco si sarebbe dovuto intitolare \"After the War\" o \"After the Disaster\" dopo aver visionato la copertina. Solo in seguito si decise, per maggiore comodit\u00e0, di chiamarlo \"Aftershock\". La copertina \u00e8 stata realizzata da Terje Aspmo \u00e8 raffigura appunto uno Snaggletooth ancora vivo dopo una pseudoguerra o disastro. Si tratta del primo album dai tempi di \"Kiss of Death\" del 2006 raffigurante un nuovo disegno della nota mascotte del gruppo.\nNella sua prima settimana di pubblicazione, l'album ha venduto 11.000 copie negli Stati Uniti d'America e ha guadagnato ottime posizioni in classifica, raggiungendo in Italia la posizione 24, risultato mai ottenuto prima dal gruppo.\nEdizione speciale.\nIl 22 luglio 2014 \"Aftershock\" \u00e8 stato ripubblicato in formato doppio CD. Denominata Tour Edition, la riedizione contiene il disco originale e un secondo disco che racchiude il meglio dei concerti tenuti dal gruppo nel West Coast statunitense di pochi mesi prima. Il disco \u00e8 stato inoltre accompagnato da un videoclip per il brano \"Lost Woman Blues\", registrato a San Francisco."}
{"id": "4689628", "revid": "767487", "url": "https://it.wikipedia.org/wiki?curid=4689628", "title": "Sinfonia Turangal\u00eela", "text": "La Sinfonia Turangal\u00eela (in francese \"Turangal\u00eela-Symphonie\") per pianoforte, onde Martenot e grande orchestra o, pi\u00f9 semplicemente, Turangal\u00eela \u00e8 una sinfonia composta da Olivier Messiaen dal 17 luglio 1946 al 29 novembre 1948 e revisionata dallo stesso compositore francese nel 1990.\nEtimologia.\nIl nome della sinfonia, dato anche a tre dei suoi dieci movimenti, fu aggiunto da Messiaen solo a lavori molto avanzati, come testimoniano alcune lettere da lui scritte circa un anno prima del debutto dell'opera . Esso \u00e8 formato da due parole in sanscrito, \"turanga\" e \"l\u00eela\", che possono essere tradotti pi\u00f9 o meno come \"canzone d'amore e inno a gioia, tempo, movimento, ritmo, vita e morte\". Il sottotitolo della sinfonia \u00e8 infatti \"della gioia sovrumana, impetuosa, abbagliante e sfrenata\".\nStoria.\nL'opera fu commissionata al compositore francese nel 1945 dal contrabbassista, direttore d'orchestra e mecenate musicale Serge Koussevitzky. La prima mondiale ebbe luogo il 2 dicembre 1949: inizialmente a dirigere la Boston Symphony Orchestra doveva essere lo stesso Koussevitzky, ma all'ultimo momento egli si ammal\u00f2 gravemente e fu sostituito da un giovane Leonard Bernstein, il quale accompagnava Yvonne Loriod al pianoforte e Ginette Martenot alle onde Martenot. In Francia l'opera fu eseguita per la prima volta a Aix-en-Provence con l'Orchestre National de la Radiodiffusion Fran\u00e7aise diretta da Roger D\u00e9sormi\u00e8re, il 25 luglio 1950.\nSuccessivamente, nel 1990, Messiaen apport\u00f2 ingenti revisioni alla sinfonia.\nStruttura.\nLa sinfonia si articola in dieci movimenti, ai quali Messiaen assegn\u00f2 un tema e un commento che di seguito vengono elencati ed espressi.\nStrumenti dell'orchestra.\nL'orchestra richiede:"}
{"id": "4689629", "revid": "154893", "url": "https://it.wikipedia.org/wiki?curid=4689629", "title": "Pini dai coni setolosi", "text": ""}
{"id": "4689630", "revid": "154893", "url": "https://it.wikipedia.org/wiki?curid=4689630", "title": "Pino dai coni setolosi dell'ovest", "text": ""}
{"id": "4689636", "revid": "599013", "url": "https://it.wikipedia.org/wiki?curid=4689636", "title": "Franz Weber", "text": "Carriera.\nNazionale.\nHa collezionato 6 presenze con la propria Nazionale."}
{"id": "4689638", "revid": "767487", "url": "https://it.wikipedia.org/wiki?curid=4689638", "title": "C-H-I-C-K-E-N Spells Chicken", "text": "C-H-I-C-K-E-N Spells Chicken \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay, il film - un cortometraggio di 86,6 metri - usc\u00ec nelle sale cinematografiche USA il 29 giugno 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"Pat and the 400\"."}
{"id": "4689640", "revid": "599013", "url": "https://it.wikipedia.org/wiki?curid=4689640", "title": "Gustav Blaha", "text": "Carriera.\nNazionale.\nHa collezionato una presenza con la propria Nazionale."}
{"id": "4689641", "revid": "419471", "url": "https://it.wikipedia.org/wiki?curid=4689641", "title": "Basket Rimini 1995-1996", "text": "Il Basket Rimini 1995-1996, sponsorizzato \"Koncret\" a partire dal gennaio 1996, ha preso parte al campionato professionistico italiano di Serie A2.\nRoster.\n\"LegaBasket: Dettaglio statistico\""}
{"id": "4689642", "revid": "419471", "url": "https://it.wikipedia.org/wiki?curid=4689642", "title": "Koncret Rimini 1995-1996", "text": ""}
{"id": "4689643", "revid": "1728", "url": "https://it.wikipedia.org/wiki?curid=4689643", "title": "Robert Andrew Glendinning Carson", "text": ""}
{"id": "4689645", "revid": "287204", "url": "https://it.wikipedia.org/wiki?curid=4689645", "title": "Campionati africani maschili di pallacanestro Under-16", "text": "I Campionati africani maschili di pallacanestro Under-16 (in inglese \"FIBA AfroBasket Under-16\") sono una competizione sportiva continentale a cadenza biennale organizzata dalla FIBA Africa, la federazione africana della pallacanestro.\nSi tratta di un torneo tra nazionali composte di giocatori al di sotto dei 16 anni di et\u00e0, ed \u00e8 di solito valevole per la qualificazione ai Campionati mondiali Under-17.\nIl primo campionato africano di pallacanestro Under-16 si tenne nel 1998. A partire dal 2009 il torneo si svolge ogni due anni."}
{"id": "4689646", "revid": "1543377", "url": "https://it.wikipedia.org/wiki?curid=4689646", "title": "Complesso nuragico di Malchittu", "text": "Il complesso nuragico di Malchittu si trova nel comune di Arzachena (SS), ad est dell'abitato da cui dista circa un chilometro, e ai margini della vallata nella quale scorre il rio Bucchilalgu. \u00c8 composto da un tempio, un nuraghe quasi completamente crollato, una grande capanna circolare e una serie di tombe \"a tafone\".\nIl tempietto.\nIl tempietto di Malchittu rappresenta sicuramente l'edificio pi\u00f9 interessante del complesso, sia per l'eccellente stato di conservazione che per la singolarit\u00e0 della costruzione paragonabile a poche altre in Sardegna. I primi scavi e rilevamenti furono effettuati da Maria Luisa Ferrarese Ceruti nel 1964 dopo la segnalazione da parte del proprietario del terreno.\nIl tempietto presenta una pianta subrettangolare con profilo arrotondato, quasi ad abside, soprattutto nella parete posteriore. Le dimensioni dell'edificio sono 14 metri in lunghezza e 6 in larghezza, ed \u00e8 diviso, trasversalmente in due ambienti: un atrio aperto verso l'esterno che immette in una camera pi\u00f9 grande.\nIl primo ambiente, di forma vagamente quadrangolare, \u00e8 delimitato lateralmente da due bracci in muratura costituiti dal prolungamento dei lati lunghi dell'edificio, mentre il profilo murario di sinistra ha andamento rettilineo quello di destra risulta curvilineo, in corrispondenza di un affioramento di roccia. \nIl lato di fondo del vestibolo, nel quale si apre l'ingresso alla camera prospiciente, culmina in alto con un frontone che, per quanto in buone condizioni, non conserva l'altezza originaria.\nLa struttura \u00e8 costruita con massi di medie e grandi dimensioni appena sbozzati, con l'eccezione degli stipiti e dell'architrave dell'ingresso, che sono realizzati con blocchi pi\u00f9 grandi e ben lavorati.\nL'ingresso architravato introduce in un corto andito che presenta su entrambe le pareti laterali una piccola nicchia rettangolare che probabilmente assicurava una trave per il fissaggio di una porta lignea. Sia l'atrio che l'andito sono lastricati con cura.\nAl di sotto del frontone, sull'architrave che delimita la parte alta della porta si apre un'ampia finestra di scarico, espediente costruttivo molto usato nelle architetture nuragiche per alleggerire l'architrave dal peso delle murature sovrastanti e che probabilmente aveva anche la funzione di far entrare luce e aria quando la porta era chiusa.\nLa camera occupa i due terzi circa della struttura con dimensioni interne di 8 x 4 metri e presenta in corrispondenza del muro di fondo un bancone rialzato, destinato forse alla deposizione delle offerte, nei pressi del quale sono stati rinvenuti la maggior parte dei reperti in ceramica del complesso, distrutti dalle radici di un leccio cresciuto proprio al centro alla camera.\nLungo le pareti laterali si aprono due nicchiette per parte e al centro del lato destro due gradini forse costituivano un sedile per l'officiante. Di fronte ad esso si trova un focolare circolare delimitato da piccole lastre ben accostate e connesse con malta di fango. Il pavimento era originariamente rivestito da un acciottolato regolare coperto successivamente da terra battuta. Proprio questa stratificazione ha permesso di riconoscere due momenti distinti di attivit\u00e0 della struttura. Sul lato sinistro alcune pietre disposte a semicerchio sembrano risalire al secondo periodo, quando la frequentazione dell'edificio era probabilmente sporadica e non riguardava l'ambito religioso.\nLa copertura del vano e dell'atrio doveva essere in origine a doppio spiovente, con trave di colmo centrale poggiante sui due frontoni a sostenere i travetti trasversali.\nL'attivit\u00e0 del tempio sembra legata al Bronzo medio e non dovette essere molto lunga come sembra suggerire l'altezza ridotta degli strati."}
{"id": "4689647", "revid": "599013", "url": "https://it.wikipedia.org/wiki?curid=4689647", "title": "Leopold Grundwald", "text": "Carriera.\nNazionale.\nHa collezionato 8 presenze con la propria Nazionale."}
{"id": "4689649", "revid": "438678", "url": "https://it.wikipedia.org/wiki?curid=4689649", "title": "Giallo solidago", "text": ""}
{"id": "4689654", "revid": "418954", "url": "https://it.wikipedia.org/wiki?curid=4689654", "title": "Tour du Doubs 2013", "text": "Il Tour du Doubs 2013, ventottesima edizione della corsa e valida come evento dell'UCI Europe Tour 2013 categoria 1.1, si svolse il 15 settembre 2013 su un percorso totale di 185\u00a0km. Fu vinto dal lettone Aleksejs Saramotins che termin\u00f2 la gara in 4h29'40\", alla media di 41,16\u00a0km/h.\nAl traguardo 38 ciclisti che portarono a termine la gara."}
{"id": "4689656", "revid": "438678", "url": "https://it.wikipedia.org/wiki?curid=4689656", "title": "Solidago scuro", "text": ""}
{"id": "4689657", "revid": "64558", "url": "https://it.wikipedia.org/wiki?curid=4689657", "title": "Tempietto di Malchittu", "text": ""}
{"id": "4689658", "revid": "124808", "url": "https://it.wikipedia.org/wiki?curid=4689658", "title": "Prabhu Deva Sundaram", "text": ""}
{"id": "4689659", "revid": "767487", "url": "https://it.wikipedia.org/wiki?curid=4689659", "title": "Henry's Package", "text": "Henry's Package \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di 62,5 - usc\u00ec nelle sale cinematografiche USA il 1\u00ba giugno 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"Levi's Dilemma\"."}
{"id": "4689663", "revid": "1442080", "url": "https://it.wikipedia.org/wiki?curid=4689663", "title": "Ludwig Hussak", "text": "Carriera.\nNazionale.\nHa collezionato 14 presenze con la propria Nazionale."}
{"id": "4689667", "revid": "287204", "url": "https://it.wikipedia.org/wiki?curid=4689667", "title": "Campionati asiatici maschili di pallacanestro Under-16", "text": "I Campionati asiatici maschili di pallacanestro Under-16 (in inglese \"FIBA Asia Under-16 Championship\") sono una competizione sportiva continentale a cadenza biennale organizzata dalla FIBA Asia, la federazione asiatica della pallacanestro.\nSi tratta di un torneo tra nazionali composte di giocatori al di sotto dei 16 anni di et\u00e0, ed \u00e8 di solito valevole per la qualificazione ai Campionati mondiali Under-17.\nIl primo campionato asiatico di pallacanestro Under-16 si tenne nel 2009."}
{"id": "4689676", "revid": "51032", "url": "https://it.wikipedia.org/wiki?curid=4689676", "title": "Piscina comunale Costoli", "text": ""}
{"id": "4689684", "revid": "767487", "url": "https://it.wikipedia.org/wiki?curid=4689684", "title": "Ramazan Abbasov", "text": "Carriera.\nClub.\nFin da inizio carriera ha sempre giocato nella massima serie del proprio paese con varie squadre.\nNazionale.\nDebutta nel 2006 con la Nazionale azera."}
{"id": "4689692", "revid": "1305772", "url": "https://it.wikipedia.org/wiki?curid=4689692", "title": "Campionati americani maschili di pallacanestro Under-16", "text": "I Campionati americani maschili di pallacanestro Under-16 (in inglese \"FIBA Americas Under-16 Championship\") sono una competizione sportiva continentale a cadenza biennale organizzata dalla FIBA Americas, la federazione americana della pallacanestro.\nSi tratta di un torneo tra nazionali composte di giocatori al di sotto dei 16 anni di et\u00e0, ed \u00e8 di solito valevole per la qualificazione ai Campionati mondiali Under-17.\nIl primo campionato americano di pallacanestro Under-16 si tenne nel 2009."}
{"id": "4689694", "revid": "580197", "url": "https://it.wikipedia.org/wiki?curid=4689694", "title": "Ruslan Abbasov", "text": "Carriera.\nClub.\nHa sempre giocato nella massima serie del proprio paese con varie squadre, tranne nella stagione 2010-2011 in cui ha giocato in seconda serie con il \u015e\u0259mkir.\nNazionale.\nDebutta nel 2002 con la Nazionale azera, giocando 4 partite."}
{"id": "4689699", "revid": "767487", "url": "https://it.wikipedia.org/wiki?curid=4689699", "title": "Levi's Dilemma", "text": "Levi's Dilemma \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di 234 metri - usc\u00ec nelle sale cinematografiche USA il 1\u00ba giugno 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"Henry's Package\"."}
{"id": "4689701", "revid": "1884099", "url": "https://it.wikipedia.org/wiki?curid=4689701", "title": "Samir Abbasov", "text": "Carriera.\nClub.\nHa sempre giocato nella massima serie del proprio Paese con varie squadre. In carriera ha giocato complessivamente 16 partite nelle competizioni UEFA per club, turni preliminari inclusi; pi\u00f9 precisamente, ha giocato una partita in Intertoto, 4 partite nei turni preliminari di Champions League e 11 partite nei turni preliminari di Coppa UEFA/Europa League.\nNazionale.\nHa fatto parte della nazionale azera dal 2004 al 2010."}
{"id": "4689702", "revid": "767487", "url": "https://it.wikipedia.org/wiki?curid=4689702", "title": "Jack and Diane", "text": "Jack and Diane \u00e8 un film americano del 2012 scritto e diretto da Bradley Rust Grey, con Riley Keough e Juno Temple. L'idea del film \u00e8 nata nel 2008 dall'omonima canzone di John Mellencamp che racconta l'amore tra due adolescenti. Inizialmente per i rispettivi ruoli da protagoniste erano state scelte Olivia Thirlby ed Ellen Page (per lo stesso ruolo era stata valutata anche Alison Pill), in seguito cambiate dopo la posticipazione delle riprese.\nTrama.\nDiane soffre di epistassi croniche, mentre cerca disperatamente un cellulare per chiamare la sorella gemella Karen che le ha dato buca ad un appuntamento, entra in un negozio di abbigliamento ed incontra Jack, una ragazza lesbica sua coetanea che rimane visibilmente colpita da lei. Il naso le comincia a sanguinare, cos\u00ec Jack si offre di darle una mano, la scintilla scatta e passano la notte insieme in discoteca dove si baciano ripetutamente. Mentre Jack torna a casa in skateboard una macchina la investe, si graffia profondamente il viso sull'asfalto e il walkman si apre facendo cadere la cassetta al suo interno. Pi\u00f9 tardi a casa di quest'ultima rivela a Diane di essersi accorta di aver trovato la persona speciale che cercava, e al quale aveva promesso a s\u00e9 stessa di dedicare una canzone d'amore incisa su una cassetta appartenuta a suo fratello. Quando cerca di inserire la cassetta nel mangianastri per fargliela ascoltare, si accorge per\u00f2 che si \u00e8 rotta nell'incidente. Qualche giorno dopo a casa di Diane, sua zia scoprendo la relazione gay ed indispettita dal comportamento arrogante di Jack le dice che presto sua nipote sarebbe andata a scuola in Francia, e che non si sarebbero pi\u00f9 viste. Il rapporto tra le due si sfascia fin quando Jack non scopre casualmente un video in internet, dove la sorella di Diane, Karen, viene violentata. Il dolore per la vicenda riconcilia le due, che passano molto tempo insieme in attesa della separazione forzata. La prima volta che dormono insieme Diane sogna di trasformarsi in un mostro che strappa il cuore di Jack e lo mangia, quando quest'ultima si sveglia, il naso comincia a sanguinarle. Pochi giorni dopo, quando si ritrovano chiuse in uno spogliatoio al buio, rivede il mostro e rimane scioccata, ma si lascia consolare dall'altra ragazza, contemporaneamente in panico per la paura del buio. Poco prima di partire Jack racconta a Diane la storia del fratello: Era fidanzato con una ragazza che incontr\u00f2 sulle note della canzone contenuta nella cassetta, che poi era diventata il loro 'simbolo', ma quando lei si innamor\u00f2 di un altro lui si suicid\u00f2 sparandosi. Due settimane dopo la sua partenza, a Parigi, Diane riceve un pacchetto: \u00c8 il walkman di Jack, e dentro c'\u00e8 proprio quella cassetta. La canzone parte e lei sorride ascoltandola.\nCritica.\nIl film ha ricevuto molti pareri negativi sia di pubblico che di critica, portandosi a casa 2 stelline su 5 sia su MYmovies che su IMDb e il 9% di gradimento su Rotten Tomatoes."}
{"id": "4689704", "revid": "599", "url": "https://it.wikipedia.org/wiki?curid=4689704", "title": "Operazione ternaria", "text": ""}
{"id": "4689706", "revid": "438678", "url": "https://it.wikipedia.org/wiki?curid=4689706", "title": "Carlo Respighi", "text": "Biografia.\nNasce in Roma, nella Torre del Campidoglio, dove la famiglia risiede in quanto suo padre, Lorenzo (1824-1889), originario di Cortemaggiore, in provincia di Piacenza, \u00e8, da otto anni, su nomina di Pio IX, direttore dell'Osservatorio Astronomico di Roma, che vi ha sede, per poi essere spostato, nel 1937, a Monte Mario, oltre ad essere professore di astronomia presso l'Universit\u00e0 \"La Sapienza\", incarichi che conserver\u00e0 fino alla morte. \nDa ragazzo accompagna spesso, nelle sue visite alle catacombe, Giovanni Battista de' Rossi, il maestro dell'archeologia cristiana, che \u00e8 intimo amico della famiglia Respighi ed abita ai piedi della rampa del Campidoglio.\nLa sua vocazione sacerdotale si sviluppa cos\u00ec a contatto con la memoria dei primi martiri cristiani.\n\u00c8 alunno dell'Almo Collegio Capranica dal 1890 al 1896 ed ha, come condiscepoli, i futuri cardinali Benedetto Aloisi Masella, Luigi Maglione, Francesco Marchetti Selvaggiani, Clemente Micara, oltre che Eugenio Pacelli, poi papa Pio XII.\nFrequenta la Pontificia Universit\u00e0 Gregoriana e viene ordinato sacerdote nel 1895.\nEsperto di musica gregoriana, gi\u00e0 nel 1899 si segnala per i suoi studi sul \"Graduale Romanum\" del Palestrina.\nNel 1902 fonda, assieme al gesuita Angelo De Santi, la rivista \"Rassegna Gregoriana\", che dirige fino al 1914.\nL'anno successivo collabora attivamente alla stesura del motu proprio \"Tra le sollecitudini\" di Pio X, appena eletto, sulla musica sacra.\nGi\u00e0 nel 1899 fa parte, quale \"soprannumerario\", del Collegio dei maestri delle cerimonie pontificie.\nDiviene sottosegretario della Sacra Congregazione Cerimoniale, incarico che tiene fino al 1918, e segretario della Commissione per la Musica e il Canto Sacro della Sacra Congregazione dei Riti.\nPartecipa, come cerimoniere, al Conclave del 1914.\nIl 29 maggio 1917 viene nominato protonotario apostolico ad instar participantium con l'incarico di futura successione di Francesco Riggi, prefetto delle cerimonie pontificie dal 10 settembre 1895, cui succede l'anno seguente.\nNell'arco di trent'anni, tra il 1918 e il 1947, quale prefetto delle cerimonie, coordina e dirige numerosissimi riti, a quel tempo quanto mai complessi, relativi a tre Sommi Pontefici Benedetto XV, Pio XI e Pio XII: le esequie dei papi nel 1922 e nel 1939, i relativi Conclavi, 21 concistori per la creazione di nuovi cardinali (3 di Benedetto XV, 17 di Pio XI, 1 di Pio XII), i riti per gli Anni Santi del 1925 e del 1933, le cerimonie di beatificazione e canonizzazione di innumerevoli figure, quali Giovanna d'Arco, Bernadette Soubirous, Giovanni Bosco, Giovanni Maria Vianney, Teresa di Lisieux, Roberto Bellarmino, Francesca Saverio Cabrini e molti altri.\nTra i suoi collaboratori, quali maestri delle cerimonie pontificie, vi sono, in questi anni, i futuri cardinali Paolo Giobbe, Enrico Dante, Carlo Grano, Giuseppe Antonio Ferretto, Fiorenzo Angelini.\nDall'anno 1900 \u00e8 sacerdos, magister dal 1931 alla morte, del Collegium Cultorum Martyrum, curando, in particolare, dopo la firma dei Patti Lateranensi, il ripristino delle stazioni quaresimali, antichissima tradizione liturgica che, a seguito della proibizione, dopo il 1870, di ogni atto di culto pubblico fuori dalle chiese, sono cadute in disuso.\nIl 24 aprile 1923 viene nominato membro effettivo del Comitato direttivo della Mostra Missionaria Vaticana per l'Anno Santo 1925.\nRettore della Basilica dei Santi Quattro Coronati al Laterano, \u00e8 promosso, il 22 dicembre 1935, protonotario apostolico de numero participantium e canonico dell'Arcibasilica Lateranense.\nMuore improvvisamente, all'et\u00e0 di 74 anni, venerd\u00ec 6 giugno 1947 alle 9.35, per un attacco cardiaco, mentre si trova negli appartamenti papali in Vaticano.\nAncora il giorno precedente aveva assistito Pio XII nella Santa Messa celebrata per la prima comunione del pronipote del papa e dei figli dei membri del corpo diplomatico.\nViene sepolto nella sua rettoria, accanto allo zio, il cardinale Pietro Respighi (1843-1913), vicario generale della diocesi di Roma dall'anno 1900 alla morte e titolare della basilica."}
{"id": "4689713", "revid": "594360", "url": "https://it.wikipedia.org/wiki?curid=4689713", "title": "Rasim Abu\u015fev", "text": "Carriera.\nClub.\nDopo aver giocato nelle prime tre serie dell'allora Unione Sovietica, milita in squadre di massima serie dell'Azerbaigian a partire dal 1992. Nel 1997 si trasferisce in Russia, giocando fra seconda e terza serie.\nNazionale.\nHa fatto parte della Nazionale azera dal 1993 al 1999."}
{"id": "4689715", "revid": "1543377", "url": "https://it.wikipedia.org/wiki?curid=4689715", "title": "Episodi di The Rounders", "text": "La prima e unica stagione della serie televisiva The Rounders \u00e8 andata in onda negli Stati Uniti dal 6 settembre 1966 al 3 gennaio 1967 sulla ABC."}
{"id": "4689716", "revid": "287204", "url": "https://it.wikipedia.org/wiki?curid=4689716", "title": "Felice di Massa Martana", "text": "Agiografia.\nNacque e crebbe, secondo la tradizione trascritta dallo Jacobilli, a Massa Martana, anticamente \"Vicus ad Martis Tudertium\" sotto l'egida del vescovo Ponziano di Todi, che lo battezz\u00f2. Qui, per merito delle sue virt\u00f9, fu eletto vescovo e confermato da papa Caio nel 295 (l'esistenza di tale diocesi, che pur sopravvive come sede titolare, \u00e8 per\u00f2 messa in dubbio da vari autori); fu fervente predicatore e oper\u00f2 numerose conversioni e ordinazioni, soprattutto nella citt\u00e0 di Spello.\nNel 303 avrebbe preso parte al concilio di Sinuessa, oggi ritenuto unanimemente un falso storico.\nVisse sotto la diarchia di Diocleziano e Massimiano, che, tramite il prefetto Tarquinio, perseguitarono Felice; questi, avendo rifiutato di abiurare la propria fede fu martirizzato per mezzo della decapitazione, dopo essere miracolosamente scampato al supplizio della graticola.\nIl suo corpo nottetempo fu celato dai fedeli e discepoli (fra i quali Faustino di Todi) e posto in un sepolcro.\nCulto.\nNel luogo dove fu sepolto venne eretta la chiesa di San Felice a Massa Martana; successivamente alla distruzione della citt\u00e0 nel VI secolo, il suo corpo fu poi traslato nell'abbazia di Giano, che a lui fu dedicata.\n\u00c8 ricordato il 30 ottobre.\n\u00c8 patrono di Massa Martana, Giano dell'Umbria e Spello.\nControversie sull'identit\u00e0.\nAlcuni autori, come il Lanzoni, il Burchi e il Delehaye ritengono che il Santo sia uno \"sdoppiamento\" dell'omonimo san Felice di Spalato, favorito dall'assonanza del nome latino del luogo di provenienza (\"Hispellum\", Spello e \"Spalatum\", Spalato), anche perch\u00e9 i due santi condividono la stessa data del martirio. Eccetto le indicazioni topografiche, la \"passio\" di Felice di Martana \u00e8 identica a quella di san Felice di Spello. Inoltre, sempre a causa dell'assonanza tra \"Spalatensis\" e \"Spoletensis\", Felice venne inserito anche tra i santi della diocesi di Spoleto."}
{"id": "4689719", "revid": "22475", "url": "https://it.wikipedia.org/wiki?curid=4689719", "title": "Hypsugo macrotis", "text": "Hypsugo macrotis () \u00e8 un pipistrello della famiglia dei Vespertilionidi diffuso nell'Ecozona orientale.\nDescrizione.\nDimensioni.\nPipistrello di piccole dimensioni, con la lunghezza della testa e del corpo di 40\u00a0mm, la lunghezza dell'avambraccio tra 33 e 34\u00a0mm, la lunghezza della coda di 34\u00a0mm, la lunghezza del piede di 7,2\u00a0mm, la lunghezza delle orecchie di 14,1\u00a0mm.\nAspetto.\nLa pelliccia \u00e8 di media lunghezza. Le parti dorsali sono bruno-rossastre, con la base dei peli marrone scura, mentre le parti ventrali sono pi\u00f9 chiare. Il muso \u00e8 corto e largo. Le orecchie sono grandi, larghe e triangolari con l'antitrago ben sviluppato. Il trago \u00e8 corto, largo ed con la punta piegata in avanti. Le membrane alari sono bianche, semi-trasparenti e attaccate posteriormente alla base dell'alluce. La punta della lunga coda si estende leggermente oltre l'ampio uropatagio, il quale \u00e8 semi-trasparente e leggermente brunastro. Il calcar \u00e8 provvisto di un piccolo lobo terminale.\nBiologia.\nAlimentazione.\nSi nutre di insetti talvolta su distese fangose lungo le coste.\nDistribuzione e habitat.\nQuesta specie \u00e8 diffusa nella Penisola malese occidentale, Sumatra nord-orientale, Enggano, Nias, Giava, Bali e Lombok.\nVive probabilmente nelle Mangrovie.\nStato di conservazione.\nLa IUCN Red List, considerata la mancanza di informazioni recenti sullo stato della popolazione, i requisiti ecologici e le eventuali minacce, classifica \"H.macrotis\" come specie con dati insufficienti (DD)."}
{"id": "4689721", "revid": "287204", "url": "https://it.wikipedia.org/wiki?curid=4689721", "title": "Rasim Abusev", "text": ""}
{"id": "4689722", "revid": "858648", "url": "https://it.wikipedia.org/wiki?curid=4689722", "title": "I Zanzaroni", "text": ""}
{"id": "4689728", "revid": "76963", "url": "https://it.wikipedia.org/wiki?curid=4689728", "title": "Kana Asumi", "text": "Sino al 2007 ha lavorato per Voice &amp; Heart, attualmente, dal 2008, lavora per 81 Produce. Ha vinto il \"Best Lead Actress Award\" nel settimo Seiyu Awards."}
{"id": "4689732", "revid": "709565", "url": "https://it.wikipedia.org/wiki?curid=4689732", "title": "Episodi di Agenzia U.N.C.L.E.", "text": "La prima e unica stagione della serie televisiva Agenzia U.N.C.L.E. \u00e8 andata in onda negli Stati Uniti dal 13 settembre 1966 all'11 aprile 1967 sulla NBC."}
{"id": "4689734", "revid": "767487", "url": "https://it.wikipedia.org/wiki?curid=4689734", "title": "Slittino ai XXII Giochi olimpici invernali", "text": "Le gare di slittino ai XXII Giochi olimpici invernali di So\u010di in Russia si sono svolte dall'8 al 13 febbraio 2014 sulla pista di Sanki nella localit\u00e0 di Krasnaja Poljana, a circa 60\u00a0km di distanza da So\u010di. Erano in programma quattro competizioni nelle seguenti discipline: singolo uomini e singolo donne, doppio e gara a squadre; per quest'ultima specialit\u00e0 \u00e8 stato l'esordio all'interno del programma olimpico."}
{"id": "4689735", "revid": "767487", "url": "https://it.wikipedia.org/wiki?curid=4689735", "title": "A Family Quarrel", "text": "A Family Quarrel \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay, il film - un cortometraggio di 76,2 - usc\u00ec nelle sale cinematografiche USA il 9 aprile 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"The Ranger's Bride\"."}
{"id": "4689739", "revid": "1573940", "url": "https://it.wikipedia.org/wiki?curid=4689739", "title": "Ptereleotris zebra", "text": "Ptereleotris zebra () \u00e8 un pesce marino appartenente alla famiglia Microdesmidae e alla sottofamiglia Ptereleotrinae.\nDistribuzione e habitat.\n\u00c8 una specie Indo-Pacifica il cui areale si estende a nord fino alle Ry\u016bky\u016b e ad est fino alle isole Marchesi; \u00e8 presente nel mar Rosso e nella Grande barriera corallina. Vive in zone con fondali rocciosi e corrente intensa, di solito tra i 2 e i 4 m di profondit\u00e0, anche se pu\u00f2 spingersi fino ai 40.\nDescrizione.\nIl corpo, allungato e compresso lateralmente, non supera i 12 cm e presenta scaglie cicloidi; \u00e8 inoltre presente un barbiglio sul mento. La colorazione pu\u00f2 variare dal giallo pallido al verdastro, e sui fianchi ci sono numerose linee verticali rosate o arancioni dal bordo bluastro. Altre striature blu si trovano vicino all'occhio e sull'opercolo.\nLe pinne sono giallastre e la pinna anale \u00e8 bordata di rosso; le due pinne dorsali hanno il margine nero, e sulla seconda sono presenti macchie blu. La pinna caudale \u00e8 tronca o appena lobata, mai forcuta.\nBiologia.\nComportamento.\nForma gruppi.\nPredatori.\n\u00c8 spesso preda di serranidi come le cernie del genere \"Epinephelus\".\nAlimentazione.\nSi nutre di zooplancton.\nConservazione.\n\u00c8 talvolta esportato sia dall'Indonesia che dalle Maldive per l'acquariofilia; \u00e8 comunque una specie comune il cui areale si sovrappone a diverse aree marine protette, quindi la lista rossa IUCN ha classificato \"P. zebra\" come \"a rischio minimo\" (LC) nel 2016."}
{"id": "4689746", "revid": "858648", "url": "https://it.wikipedia.org/wiki?curid=4689746", "title": "Scusi, ma lei le paga le tasse?", "text": ""}
{"id": "4689749", "revid": "154893", "url": "https://it.wikipedia.org/wiki?curid=4689749", "title": "Pino bianco americano", "text": ""}
{"id": "4689750", "revid": "767487", "url": "https://it.wikipedia.org/wiki?curid=4689750", "title": "Henry's New Hat", "text": "Henry's New Hat \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di 109 metri - usc\u00ec nelle sale cinematografiche USA il 6 aprile 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, \"Imagination\"."}
{"id": "4689757", "revid": "729019", "url": "https://it.wikipedia.org/wiki?curid=4689757", "title": "United States Sixth Fleet", "text": "La Sesta Flotta degli Stati Uniti, in inglese United States Sixth Fleet, \u00e8 una flotta della United States Navy stanziata principalmente nel Mar Mediterraneo, ma operativa anche nell'Atlantico occidentale, nei mari circostanti l'Africa (nell'oceano Indiano fino all'altezza del Kenya) e nei mari del Nord Europa.\nLa base della Sesta Flotta \u00e8 la Naval Support Activity Naples di Napoli, dove si trova anche il Comando della \"United States Naval Forces Europe\", da cui dipende. La base \u00e8 situata a fianco dell'aeroporto di Napoli-Capodichino.\nStoria.\nLa U.S. Navy \u00e8 presente nel Mediterraneo fin dalla prima met\u00e0 dell'Ottocento, quando alcune navi statunitensi presero parte alle guerre barbaresche contro navi pirata degli stati barbareschi del Nord Africa, in particolare della Libia.\nDurante la seconda guerra mondiale la Marina americana ha agito congiuntamente alla Royal Navy britannica per contrastare la presenza di navi della Regia Marina, in preparazione dello sbarco in Sicilia. Dal 1946 le unit\u00e0 navali USA nel Mediterraneo furono riunite sotto il comando della \"Sixth Task Fleet\", che dal 1950 cambi\u00f2 nome in \"Sixth Fleet\".\nCon lo svilupparsi della guerra fredda il teatro del Mediterraneo acquis\u00ec grande importanza poich\u00e9, secondo il viceammiraglio Forrest Sherman, gli Stati Uniti, nel caso dell'apertura delle ostilit\u00e0 con l'U.R.S.S., avrebbero contrattaccato nel Mediterraneo, giudicando, nel 1947, la situazione nell'Europa continentale troppo favorevole all'ex-alleato.\nL'impegno navale statunitense si svilupp\u00f2 gradualmente, con la visita della portaerei USS Roosevelt nel settembre 1947, seguito dall'annuncio, lo stesso mese, della formazione di una forza navale permanente nel Mediterraneo fino all'ufficiale formazione della \"Sixth Task Fleet\" nel 1948.\nFino al 2004 la Sesta flotta era basata a Gaeta ed era comandata da un Vice ammiraglio. Da quell'anno il personale della Sesta flotta \u00e8 passato sotto il comando della \"United States Naval Forces Europe\", fino ad allora con sede a Londra ma poi spostato a Napoli. Le due strutture operano oggi come una singola unit\u00e0, comandata da un Ammiraglio a quattro stelle responsabile anche dell'unit\u00e0 \"Naval Forces Africa\". Il comando operativo della Sesta Flotta \u00e8 affidato a un Ammiraglio a tre stelle.\nLa nave portabandiera della Sesta Flotta \u00e8 la \"USS Mount Whitney\", con base nel porto di Gaeta. \u00c8 l'unica nave permanentemente assegnata alla Sesta Flotta, le altre sono soggette, dopo un periodo di servizio, a spostamenti verso altri impieghi.\nOgni unit\u00e0 della U.S. Navy che entra nel Mediterraneo entra a far parte della Sesta Flotta dal punto di vista operativo. Nel 2003 essa comprendeva 40 navi, 175 velivoli (aerei ed elicotteri) e circa 21.000 militari e civili (ufficiali, sottufficiali, marinai, aviatori, personale tecnico e amministrativo). In quell'anno erano presenti due superportaerei con i relativi gruppi navali di supporto, ma normalmente ne \u00e8 presente solo una. Nel 2013 \u00e8 assegnata alla Sesta flotta la portaerei USS John C. Stennis (CVN-74) della classe Nimitz."}
{"id": "4689758", "revid": "15756", "url": "https://it.wikipedia.org/wiki?curid=4689758", "title": "Pellene", "text": "Pellene () era la \"polis\" pi\u00f9 orientale dell'Acaia; le sue rovine si trovano a sud-est di Xylokastro.\nStoria.\nDurante la guerra del Peloponneso (431-404 a.C.), Pellene si schier\u00f2 con Sparta.\nNel 369 a.C., durante l'egemonia tebana, fu alleata di Tebe; dopo la sua caduta, entr\u00f2 nella lega achea, restandovi fino a quando Alessandro Magno la sciolse.\nDopo la caduta di Antigono I Monoftalmo, dovuta alla battaglia di Ipso (301 a.C.), la citt\u00e0 fu occupata dalla lega etolica, che vi rest\u00f2 fino a quando Arato di Sicione la espulse (240 a.C.). Pellene, poi, entr\u00f2 a far parte della nuova lega achea, che alla fine fu incorporata dai Romani (146 a.C.)."}
{"id": "4689759", "revid": "446353", "url": "https://it.wikipedia.org/wiki?curid=4689759", "title": "Sesta Flotta", "text": ""}
{"id": "4689770", "revid": "1305772", "url": "https://it.wikipedia.org/wiki?curid=4689770", "title": "The Unholy Three", "text": ""}
{"id": "4689772", "revid": "637991", "url": "https://it.wikipedia.org/wiki?curid=4689772", "title": "Mario Polack", "text": ""}
{"id": "4689773", "revid": "61051", "url": "https://it.wikipedia.org/wiki?curid=4689773", "title": "Aeroporto di Alghero", "text": ""}
{"id": "4689774", "revid": "2156722", "url": "https://it.wikipedia.org/wiki?curid=4689774", "title": "Letters to U", "text": "Letters to U \u00e8 il primo mini \nalbum della cantante giapponese LiSA, pubblicato il 20 aprile 2011 per Aniplex sotto la Sony Music Japan. Con \"Letters to U\" LiSA debutt\u00f2 da solista dopo l'esperienza con il gruppo \"Dead Girls Monster\" che la present\u00f2 al grande pubblico nel 2010. L'album contiene 7 brani inediti."}
{"id": "4689780", "revid": "446353", "url": "https://it.wikipedia.org/wiki?curid=4689780", "title": "Sesta Flotta della U.S. Navy", "text": ""}
{"id": "4689783", "revid": "1573940", "url": "https://it.wikipedia.org/wiki?curid=4689783", "title": "Ptereleotris evides", "text": "Ptereleotris evides () \u00e8 un pesce marino appartenente alla famiglia Microdesmidae e alla sottofamiglia Ptereleotrinae.\nDistribuzione e habitat.\n\u00c8 una specie Indo-Pacifica comune in baie e lagune atollifere. Il suo areale si estende a nord fino al Giappone (isole Ogasawara) e ad est fino alle isole della Societ\u00e0; \u00e8 presente anche nel mar Rosso. Vive fino a 15 m di profondit\u00e0.\nDescrizione.\nIl corpo, allungato e compresso lateralmente, non supera i 14 cm e presenta scaglie cicloidi; la testa ha un profilo arrotondato e sono presenti striature azzurre iridescenti sull'opercolo.\nLa colorazione cambia nel corso della vita: gli esemplari giovanili sono grigi-bluastri con una macchia nera alla base del lobo inferiore della pinna caudale; negli adulti, invece, l'intera met\u00e0 posteriore del corpo \u00e8 nera, incluse la pinna anale e la seconda pinna dorsale. La prima pinna dorsale \u00e8 pi\u00f9 corta e trasparente con sfumature giallo-arancioni, mentre la pinna caudale \u00e8 trasparente con i raggi esterni neri.\nBiologia.\nComportamento.\nGli esemplari giovanili formano piccoli gruppi, gli adulti sono di solito osservati in coppia. Quando minacciati tendono a fuggire invece di nascondersi.\nPredatori.\n\u00c8 preda abituale di \"Synodus englemani\".\nAlimentazione.\nSi nutre di zooplancton.\nRiproduzione.\n\u00c8 monogamo; il maschio sorveglia le uova.\nConservazione.\n\"P. evides\" \u00e8 comunemente esportato dalle Maldive per l'acquariofilia; \u00e8 comunque una specie molto diffusa il cui areale si sovrappone a diverse aree marine protette, quindi la lista rossa IUCN l'ha classificato come \"a rischio minimo\" (LC) nel 2016."}
{"id": "4689786", "revid": "446353", "url": "https://it.wikipedia.org/wiki?curid=4689786", "title": "Sesta flotta statunitense", "text": ""}
{"id": "4689800", "revid": "767487", "url": "https://it.wikipedia.org/wiki?curid=4689800", "title": "Imagination (film 1910)", "text": "Imagination \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di 196 metri - usc\u00ec nelle sale cinematografiche USA il 6 aprile 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"Henry's New Hat\"."}
{"id": "4689802", "revid": "1543377", "url": "https://it.wikipedia.org/wiki?curid=4689802", "title": "Tre Valli Varesine 2013", "text": "La Tre Valli Varesine 2013, novantatreesima edizione della corsa e valida come evento dell'UCI Europe Tour 2013 categoria 1.HC, si svolse il 23 agosto 2013 su un percorso di 199,4\u00a0km. Fu vinta dal croato Kristijan \u0110urasek che termin\u00f2 la gara in 5h01'21\", alla media di 39,7\u00a0km/h.\nAl traguardo 50 ciclisti portarono a termine la gara."}
{"id": "4689804", "revid": "729019", "url": "https://it.wikipedia.org/wiki?curid=4689804", "title": "Rete tranviaria di Perm'", "text": "La rete tranviaria di Perm' \u00e8 la rete tranviaria che serve la citt\u00e0 russa di Perm'."}
{"id": "4689812", "revid": "767487", "url": "https://it.wikipedia.org/wiki?curid=4689812", "title": "A Victim of Hate", "text": "A Victim of Hate \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di una bobina - usc\u00ec nelle sale cinematografiche USA il 22 giugno 1910."}
{"id": "4689813", "revid": "38120", "url": "https://it.wikipedia.org/wiki?curid=4689813", "title": "Il canto del bandito", "text": ""}
{"id": "4689817", "revid": "287204", "url": "https://it.wikipedia.org/wiki?curid=4689817", "title": "Cibele (nome)", "text": "Origine e diffusione.\nRiprende il nome di Cibele, una divinit\u00e0 della fertilit\u00e0 e della natura della mitologia frigia, poi inglobata anche nei pantheon greco e romano; il suo nome \u00e8 di origine ignota, basato secondo alcune fonti su radici frigie con il significato di \"pietra\" o \"capelli\"; potrebbe altres\u00ec essere correlato al termine frigio \"matar kubileya\", cio\u00e8 \"madre della montagna\", o derivare da \"Kybebe\", il nome greco di Kubaba, una regina sumera.\nOnomastico.\nL'onomastico pu\u00f2 essere festeggiato il primo di novembre, festa di Ognissanti, non essendovi sante con questo nome che \u00e8 quindi adespota."}
{"id": "4689818", "revid": "332944", "url": "https://it.wikipedia.org/wiki?curid=4689818", "title": "Europei maschili di basket 2013", "text": ""}
{"id": "4689821", "revid": "2048534", "url": "https://it.wikipedia.org/wiki?curid=4689821", "title": "Mal\u00ebsia", "text": "La Mal\u00ebsia \u00e8 una regione storico geografica coincidente con l'Albania settentrionale e Montenegro meridionale. L'area \u00e8 compresa tra il Lago di Scutari a sud e a nord con Podgorica fino a comprendere la citt\u00e0 di Dulcigno. La Mal\u00ebsia \u00e8 costituita dalle \"cinque montagne\" (in albanese \"Pes\u00eb Male\") e da sette \"Bajrake\" (feudi amministrati dai clan)\nIl nome \"Mal\u00ebsia\" potrebbe essere tradotto come \"grande montuosit\u00e0\" o \"altipiano\". Nel corso del medioevo era conosciuto con il nome di Pulti; il nome Mal\u00ebsia fu usato solamente dopo il 1600 ed ebbe altre varianti del nome: Malsia, Malcia, Mal\u00ebsi, Mal\u00ebsija e Maltsia. In italiano, soprattutto nel Novecento, erano usate anche le trascrizioni Maless\u00eca per indicare la regione e Malissor(i) (da \"Mal\u00ebsor\") per indicare gli abitanti.\nStoria.\nDopo l'occupazione dei loro territori da parte dell'Impero Ottomano, i Mal\u00ebsor si allearono con i montenegrini combattendo e resistendo agli Ottomani per molti secoli. &lt;br&gt;\nTuttavia quando i Bushati (una famiglia di nobili albanesi) presero il controllo dell'Albania settentrionale (il Pascialato di Scutari dal 1757 al 1831), i Mal\u00ebsor (anche per questioni di sangue e tradizioni albanesi), spostarono al loro alleanza con questi ultimi ottenendo i maggiori vantaggi, come ad esempio l'esenzione dalle tasse, la possibilit\u00e0 di non dover fornire i propri uomini all'esercito ottomano e la possibilit\u00e0 di non essere assoggettati alle leggi di quell'impero. \nLega di Prizren.\nDal 1878 e grazie alla Lega di Prizren i Mal\u00ebsor poterono gestire le nuove alleanze (con Greci e Serbi) per trarre vantaggi dall'indebolimento dei turchi dopo la Pace di Santo Stefano (3 marzo 1878) ed il Trattato di Berlino (13 luglio 1878). La \"Lega di Prizren\" fu fondata da \"Ali Pasci\u00e0 di Gusinje\" e fu in grado di raggruppare i territori degli albanesi (divisi tra i vari stati confinanti nella pace di Santo Stefano) sotto l'entit\u00e0 del Governo Provvisorio di Albania nell'Impero Ottomano e la dichiarazione del vilajet autonomo di Albania all'interno dello stesso (1881).\nBattaglia di De\u00e7iq.\nLa battaglia ebbe luogo il 6 aprile 1911 sulla collina di De\u00e7iq presso Tuzi, dove morirono molti Mal\u00ebsor e dopo aver sterminato un intero reggimento turco issarono la bandiera albanese per la prima volta dopo 432 anni.\nDivisione politica.\nLa Mal\u00ebsia dopo un congresso avvenuto dopo le due Guerre balcaniche fu divisa in due parti ed i territori degli Hoti, dei Trieshi, quello degli Koja e dei Gruda furono annessi al Montenegro mentre invece buona parte del territorio dei Kelmend pass\u00f2 all'Albania.\nContro il comunismo.\nPer via dell'opposizione anticomunista dei loro signori feudali (Bajraktar o flamurtar, \"alfiere\") e dell'appoggio dato da loro all'occupazione italiana o alla fazione ballista albanese, alcuni Mal\u00ebsor furono considerati dal governo \"nemici del popolo\". \nCerti (in particolare quelli pi\u00f9 legati alla Chiesa cattolica e alle famiglie aristocratiche) subirono pesanti persecuzioni oppure migrarono in Jugoslavia per sfuggire al regime.\nI sette clan.\nLa Mal\u00ebsia \u00e8 costituita dai sette clan (\"Bajrak\"): Hoti, Grud\u00eb, Kelmendi, Kastrati, Shkreli, Trieshi e Koja e Ku\u00e7it.\nLa storia dei clan si intrecciano con eventi storici determinanti per la storia delle nazioni della Penisola balcanica.\nHoti.\nLa prima notizia sugli Hoti risale al 1330 quando il clan occupava le terre a occidente del Lago di Scutari e chiamate in latino \"montanea ottanorum\" (montagne di Hoti). Nel 1412 ebbero scontri con il clan montenegrino di Mataguzi per il possesso di terreni montani favorevoli alla pastorizia e finirono per scontrarsi in uno scontro armato dove morirono quattro membri del clan.\nQuando gran parte della Mal\u00ebsia fu occupato dal regno di Zeta (odierno Montenegro) molti del clan si insediarono nella regione di Plav. Secondo una leggenda un uomo di nome Keq Preka (albanese) e i suoi cinque figli migrarono dall'attuale Bosnia ed Erzegovina all'Albania fondando il clan Hoti. Secondo gli storici questa leggenda ha fondamenta storiche poich\u00e9 molti albanesi della Mal\u00ebsia migrarono dall'attuale Bosnia, per via dell'invasione ottomana nei Balcani, per poi rifugiarsi nell'Albania settentrionale e Kosovo.\nIl clan ebbe molta importanza soprattutto nella Battaglia di De\u00e7iq quando, guidati dal loro comandante Ded Gjo Luli, sbaragliarono le forze ottomane e per la prima volta dopo circa cinquecento anni di dominazione ottomana sventolarono una bandiera albanese.\nIl clan \u00e8 quasi interamente cattolico ed \u00e8 molto devoto a San Giovanni Battista (Sh\u00ebn Gjoni o Shnjoni) ed il 29 agosto viene festeggiato il suo martirio.\nGrud\u00eb.\nIl clan Grud\u00eb ebbe molta importanza durante il conflitto turco-albanese che si concluse con l'indipendenza albanese nel 1912. Il clan ebbe anche conflitti con i montenegrini che volevano occupare la fortezza di Scutari. La loro \"capitale\" \u00e8 Tuzi nell'odierno Montenegro.\n\"Cognomi Grud\u00eb\": Ivezaj - Bajraktar di Gruda; Gjokaj (figlio di Ban Gruda) Vojvoda di Gruda; Lulgjuraj; Haxhaj (Adzovic); Frlu\u00e7kaj (Lulgjuraj); Nikaj; Neziraj; Sinishtaj; Berishaj; Gjolaj; Beqaj; Bojaj; Kalaj; Kajoshaj; Stanaj; Lulanaj; Lulanaj; Pepaj (Ivezaj)\nHakaj; Vulaj (fratello di Stanaj, figlio di Ban Gruda); Vu\u00e7inaj.\nKelmendi.\nKelmendi (\u041a\u043b\u0438\u043c\u0435\u043d\u0442\u0438, Klimenti) \u00e8 uno dei clan principali della Mal\u00ebsia. I klemendi parlano un subdialetto ghego pi\u00f9 arcaico rispetto ai dialetti locali. Le famiglie appartenenti al clan si possono trovare a Plav ed a Rugova.\nIl nome Kelmendi deriva da \"San Clemente\" (in albanese \"Shen Klimenti\"), patrono della regione. &lt;br&gt;\nIl clan Kelmendi \u00e8 stato menzionato per la prima volta nel 1485 con il nome \"Celmente\" e fu riconosciuto come \"derbend\" dall'impero ottomano, il che gli comportava una maggiore importanza di \"status etnico\" riconoscendogli privilegi economici ed una maggior autonomia politico-culturale. &lt;br&gt;\nDurante il 1400 gestivano le rotte commerciali da Plav a \u0110akovica (Kosovo). \nNel 1540 circa 2500 Klementi si insediarono a Pe\u0161ter (o Pe\u0161terska Visoravan, in Serbia), molti dei quali ritornarono nel 1706. Negli anni seguenti il clan sostenne altri clan montenegrini e albanesi per contrastare i turchi.\nMarino Bizzi, arcivescovo di Antivari, nel 1610 li menziona come \"popoli quasi tutti latini e di lingua albanese e dalmata\". Bizzi fa anche riferimento a quanto accaduto nel 1613, quando dei soldati ottomani sotto il comando di Arslan Pasha attaccarono i Kelmendi radendo al suolo un villaggio intero. &lt;br&gt;\nDopo l'accaduto i turchi chiesero un riscatto di 1000 ducati, richiesta che il clan si rifiut\u00f2 di pagare preferendo invece contrattaccare alle forze ottomane stanziate nella zona liberando cos\u00ec i prigionieri, uccidendo trenta cavalieri nemici e riuscendo a scacciare le forze ottomane fino alla fortezza di Castelnuovo.\nNel 1614 insieme ai clan di Ku\u00e7i e Piperi scrissero una lettera indirizzata ai re di Francia e Spagna affermando di essere indipendenti dall'Impero Ottomano. Nel 1615 assieme ad Ali-pa\u0161a \u010cengi\u0107 attaccarono Cattaro. Nel 1615 aiutarono il Sanjak Bej di Scutari a difendere la citt\u00e0 dai montenegrini. &lt;br&gt;\nGiorgio Stampaneo, un prete di Mirdizia, afferma nei suoi scritti che la citt\u00e0 di Pe\u0107 dovesse pagare annualmente 3000 ducati.\nLa regione in cui abitano \u00e8 costituito da sei citt\u00e0: Boga, Nik\u00e7, Selc\u00eb, Tamar\u00eb, Vermosh e Vuk\u00ebl.\nKastrati.\nIl clan fu menzionato per la prima volta nel 1416. Secondo una leggenda locale il clan discende da un uomo di nome \"Krsto\" fratello di \"Gr\u010da\", antenato di \"Ku\u00e7i\". Il patrono del clan \u00e8 San Marco.\nShkreli.\nLa migrazione del clan ebbe origine nel 1700 spostandosi dalla costa dalmata al Sangiaccato fino al Kosovo presso Pe\u0107 (\"Peja\"). Il nome Shkreli deriva da \"San Carlo\" (albanese \"Shen Kerli\"). Appena giunti in Albania costruirono una chiesa dedicata al santo. Molti discendenti del clan abitano tuttora in Kosovo e a Dulcigno.\nDurante il diciottesimo secolo migrarono nella regione di \"Pe\u0161ter\" e di Novi Pazar (in Serbia) e tuttora nei villaggi di \"Boro\u0161tica\" e \"Gradac\" nell'altopiano di Pe\u0161ter si parla l'albanese (ghego).\nKoja e Ku\u00e7it.\n\u00c8 il clan meno numeroso. Il clan combatt\u00e9 nella Battaglia di De\u00e7iq dove diedero la vita personaggi definiti come eroi e sono \"Dok\u00eb Preci Krcaj, Cak\u00eb Uci Ivanaj, Gjeto Toma Kolcaj, Tom\u00eb Uci Ivanaj, Kol\u00eb Doka Marashaj, Marash Leca Gjokaj e Gjeto Gjeka Ivanaj\".\nCognomi Koja e Ku\u00e7it\nUlaj (serbo: Uljaj / Ul(j)evi\u0107)\nKol\u00e7aj (serbo: truncation: Kolj\u010devi\u0107) - discendenti di Marashaj / Mara\u0161evi\u0107i.\nNucullaj (serbo: Nuculovi\u0107)\nMarashaj (serbo: Mara\u0161evi\u0107)\nIvanaj (serbo: Ivan(ov)i\u0107)\nLucaj (serbo: L(j)ucevi\u0107, Ljucovi\u0107)\nCungaj(serbo: \u00e7ungich)\nKrcaj (serbo: Krci\u0107)\nGjokaj (serbo: \u0110oki\u0107, \u0110okovi\u0107)\nGjeloshaj (serbo: \u0110elo\u0161evi\u0107(Baki\u0107)\nGorvokaj (serbo: Gorvokaj)\nNikaj (serbo: Niki\u0107)\nPali (serbo: Paljevic)\nAntropologia.\nIl monaco francescano Gjergj Fishta compose la sua opera intitolata Lahuta e Malc\u00eds (Il \"lute\" degli altopiani) in cui descrisse modi di dire, rito dei matrimoni, funerali e battesimi nonch\u00e9 leggende, mitologia, battaglie storiche e leggi tribali.\nAnton Harapi, filosofo albanese, scrisse \"Andrra e Pretashit\" (il sogno di Pretash) dedicato al popolo di Mal\u00ebsia.\nIl pi\u00f9 antico testo scritto in dialetto malesor di Kelmendi e Kastrati fu scritto circa quattro secoli e mezzo fa da Gjon Buzuku, un prete cattolico. &lt;br&gt;\nI linguisti affermano che il dialetto malesor parlato ai giorni nostri \u00e8 rimasto invariato da almeno cinque secoli.\nNel 1908 Edith Durham visit\u00f2 la Mal\u00ebsia e rimanendo affascinata dai costumi tradizionali alquanto particolari per via del loro copricapo chiamato \"qeleshe\"(di origine illirica) ne document\u00f2 le tradizioni locali."}
{"id": "4689823", "revid": "47767", "url": "https://it.wikipedia.org/wiki?curid=4689823", "title": "Cyb\u00e8le", "text": ""}
{"id": "4689826", "revid": "767487", "url": "https://it.wikipedia.org/wiki?curid=4689826", "title": "A Honeymoon for Three", "text": "A Honeymoon for Three \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di una bobina - usc\u00ec nelle sale cinematografiche USA il 15 giugno 1910."}
{"id": "4689829", "revid": "287204", "url": "https://it.wikipedia.org/wiki?curid=4689829", "title": "Jacques-Philippe Le Bas", "text": "Biografia.\nFormatosi alla scuola di Nicolas-Henri Tardieu e di Antoine Herisset, oper\u00f2 principalmente a Parigi, tra il 1730 ed il 1783, dirigendovi uno dei pi\u00f9 importanti ateliers della citt\u00e0 e divenendo uno dei pi\u00f9 famosi incisori francesi dell'epoca. Nel 1743 fu ammesso all'Accademia reale di pittura e scultura, con un'incisione da un'opera di Nicolas Lancret (\"Conversazione galante\"), e cinque anni dopo all'accademia di Rouen. Nel 1781 fu nominato consigliere dell'Accademia e nel 1782 acquis\u00ec il titolo di \"incisore del re\".\nRealizz\u00f2 incisioni rappresentanti soggetti di genere, storici, cristiano-religiosi, paesaggi e ritratti, tra cui oltre 500 lastre da maestri fiamminghi e olandesi, come David Teniers il Giovane, Philips Wouwerman e francesi, come Claude Joseph Vernet. Esegu\u00ec anche incisioni rappresentanti le rovine dei pi\u00f9 importanti monumenti della Grecia, realizzate in modo molto preciso e dettagliato e raccolte in un'opera suddivisa in due parti: nella prima i monumenti sono considerati da un punto di vista storico, nella seconda da un punto di vista architettonico. Quest'opera fu pubblicata nel 1758 sotto forma d'atlante.\nLo stile di Le Bas risente dell'influenza di G\u00e9rard Audran, come si pu\u00f2 notare dall'incisione \"La predicazione di san Giovanni Battista\" dal Mola, opera che consolid\u00f2 la sua reputazione in campo professionale. Era, inoltre, in grado di rendere lo stile ed il tratto dei maestri dalle cui opere eseguiva le sue stampe. Fu il primo, dopo Rembrandt, che spesso utilizz\u00f2, oltre al bulino, la tecnica della puntasecca, che fu poi perfezionata ulteriormente da alcuni suoi allievi.\nCollabor\u00f2 con Pietro Martini, Carl Weisbrod e Jean-Baptiste-Pierre Le Brun.\nSi formarono alla sua scuola parecchi allievi, tra cui Jacques Ailamet, Pierre-Michel Alix, Jean-Joseph Balechou, Pierre Chenu, Richard Cooper II, Jean Dambrun, Fran\u00e7ois Anne David, Jean Duplessis-Bertaux, Charles Eisen, Ren\u00e9 Gaillard, Louis Garreau, Fran\u00e7ois Godefroy, Isidore Stanislas Helman, Jean Pierre Louis Laurent Houel, che fu apprendista di Le Bas dal 1755, No\u00ebl Le Mire, Jean Jacques Le Veau, Jean Baptiste Lienard, Joseph de Longueil, Thomas Major, Georges Malbeste, Pieter Franciscus Martenasie, Louis-Joseph Masquelier, Pieter Willem van Megen, Fran\u00e7ois Denis N\u00e9e, Hermanus Numan, Simon Fran\u00e7ois Ravenet, Mathias de Sallieth, G. Texier, Reinier Vinkeles e Jean-Baptiste Wicar."}
{"id": "4689830", "revid": "1793900", "url": "https://it.wikipedia.org/wiki?curid=4689830", "title": "Universit\u00e0 Biola", "text": "L'Universit\u00e0 Biola (in inglese \"Biola University\") \u00e8 un'universit\u00e0 cristiana-evangelica situata a La Mirada, nello stato americano della California.\nFu fondata nel 1908 da Lyman Stewart, presidente della Union Oil Company of California, dal ministro presbiteriano Thomas C. Horton e dal pastore Augustus B. Prichard."}
{"id": "4689832", "revid": "767487", "url": "https://it.wikipedia.org/wiki?curid=4689832", "title": "His Hunting Trip", "text": "His Hunting Trip \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanany, il film - un cortometraggio di una bobina - usc\u00ec nelle sale cinematografiche USA il 30 marzo 1910."}
{"id": "4689834", "revid": "1833487", "url": "https://it.wikipedia.org/wiki?curid=4689834", "title": "Rodenticida", "text": "Un rodenticida \u00e8 un pesticida usato per uccidere o eliminare, controllare, prevenire, respingere o attenuare la presenza o l'azione di roditori, in qualsiasi forma.\nAll'interno dei rodenticidi si possono enumerare i seguenti:\nUn esempio di rodenticida \u00e8 il bromadiolone, che agisce come anticoagulante."}
{"id": "4689836", "revid": "332944", "url": "https://it.wikipedia.org/wiki?curid=4689836", "title": "Mondiali maschili di basket", "text": ""}
{"id": "4689837", "revid": "380453", "url": "https://it.wikipedia.org/wiki?curid=4689837", "title": "Iliyana Petkova", "text": ""}
{"id": "4689838", "revid": "767487", "url": "https://it.wikipedia.org/wiki?curid=4689838", "title": "The Inventor's Model", "text": "The Inventor's Model \u00e8 un cortometraggio muto del 1910 sceneggiato e diretto da Horace Vinton.\nTrama.\nTrama in di \"Moving Picture World\" su IMDb\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di 210 metri - usc\u00ec nelle sale cinematografiche USA il 16 marzo 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"Method in His Madness\"."}
{"id": "4689839", "revid": "332944", "url": "https://it.wikipedia.org/wiki?curid=4689839", "title": "Mondiale maschile di basket 2014", "text": ""}
{"id": "4689840", "revid": "332944", "url": "https://it.wikipedia.org/wiki?curid=4689840", "title": "Mondiale maschile di pallacanestro 2014", "text": ""}
{"id": "4689843", "revid": "767487", "url": "https://it.wikipedia.org/wiki?curid=4689843", "title": "The Girl and the Fugitive", "text": "The Girl and the Fugitive \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Mission Canyon, Santa Barbara, in California.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 19 marzo 1910."}
{"id": "4689844", "revid": "767487", "url": "https://it.wikipedia.org/wiki?curid=4689844", "title": "Puzzle (Biffy Clyro)", "text": "Puzzle \u00e8 il quarto album della band alternative rock Biffy Clyro, pubblicato il 4 giugno 2007. \u00c8 il primo album della band dopo l'abbandono della Beggars Banquet, nonostante sulla copertina del disco ne compaia ancora il logo.\nL'album ha debuttato al secondo posto della Official Albums Chart ed \u00e8 stato scelto dalle riviste inglesi Kerrang! e Rock Sound come miglior album del 2007.\nIl disco.\n\"Puzzle\" \u00e8 stato registrato tra settembre e novembre 2006 tra il The Warehouse Studio di Vancouver e il The Farm Studio di Gibsons. Prodotto da Garth \"GGGarth Richardson\", l'album \u00e8 stato poi mixato a New York da Andy Wallace. La band ha dichiarato di aver composto 40 pezzi per il disco, alcuni dei quali in seguito pubblicati come b-side. Alla lavorazione dell'album hanno preso parte il compositore Graeme Revell e la Seattle Symphony Orchestra. La copertina del disco \u00e8 opera di Storm Thorgerson, cos\u00ec come quella di tutti i singoli estratti."}
{"id": "4689846", "revid": "767487", "url": "https://it.wikipedia.org/wiki?curid=4689846", "title": "The Fence on 'Bar Z' Ranch", "text": "The Fence on 'Bar Z' Ranch \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato in California, a Santa Barbara.\nDistribuzione.\nDistribuito dalla Essanay, il film - un cortometraggio in una bobina - usc\u00ec nelle sale cinematografiche USA il 12 marzo 1910."}
{"id": "4689847", "revid": "271907", "url": "https://it.wikipedia.org/wiki?curid=4689847", "title": "Ordine di Alexander Nevsky (URSS)", "text": ""}
{"id": "4689854", "revid": "15756", "url": "https://it.wikipedia.org/wiki?curid=4689854", "title": "Hollywood (linguaggio di programmazione)", "text": "Hollywood \u00e8 un linguaggio di programmazione, distribuito commercialmente, sviluppato da Andreas Falkenhahn (Airsoft Softwair) orientato prevalentemente allo sviluppo di applicazioni multimediali. Hollywood \u00e8 disponibile per AmigaOS, MorphOS, WarpOS, AROS, Windows, macOS, Linux, iOS e Android (solo come player). Hollywood ha al suo interno un cross compiler che pu\u00f2 automaticamente compilare eseguibili per tutte le piattaforme supportate. Gli eseguibili cos\u00ec compilati sono completamente autosufficienti e non hanno bisogno di alcuna dipendenza esterna, cos\u00ec possono anche essere eseguiti da una penna USB. Un componente aggiuntivo permette anche di compilare e creare pacchetti APK\ndai propri progetti.\nHollywood Designer \u00e8 un add-on di Hollywood con il quale \u00e8 possibile utilizzare Hollywood come un programma di authoring.\nStoria.\nHollywood ha le sue origini sui computer Amiga. Ispirato da altri linguaggi di programmazione su Amiga come AMOS, Blitz BASIC, e Amiga E, Andreas Falkenhahn, l'autore di Hollywood, inizi\u00f2 lo sviluppo di Hollywood nella primavera del 2002 dopo aver finito i suoi esami. La versione 1.0 del software fu commercializzata nel novembre del 2002, ma solamente per i sistemi Amiga basati su processori della famiglia 68000. Un mese dopo, fu distribuita una versione nativa per i sistemi MorphOS basati su processori PowerPC. Il supporto per WarpOS fu introdotto a partire da Hollywood 1.9, commercializzato nella primavera del 2004 insieme alla prima versione di Hollywood Designer. AmigaOS 4 \u00e8 supportato dal marzo del 2005. A partire dalla versione 2.0 (distribuita nel gennaio del 2006), Hollywood utilizza il linguaggio di programmazione Lua come sua virtual machine, ma con modifiche rilevanti alla sua sintassi e funzionamento. A partire dalla versione 3.0 (Gennaio 2008), Hollywood per la prima volta gira anche su due sistemi operativi non ispirati ad AmigaOS: Microsoft Windows e macOS. Dalla versione 4.5 (Gennaio 2010) Hollywood \u00e8 disponibile con un sistema integrato di sviluppo(IDE) su Windows. Dalla versione 4.8 (Aprile 2011) Hollywood pu\u00f2 anche compilare eseguibili per Linux. Hollywood 5.0 fu distribuita nel febbraio del 2012 e introdusse il supporto per la riproduzione dei filmati e la grafica vettoriale come SVG. A partire dalla versione 5.2 Hollywood supporta anche Android. Con la distribuzione della versione 6 Hollywood gira nativamente anche su macOS e Linux. Hollywood 7.0 \u00e8 stato rilasciato a Marzo 2017 e introduce il supporto Unicode e il supporto per le architetture a 64-bit.\nInformazioni Generali.\nLo scopo principale di Hollywood \u00e8 essere facile da utilizzare e la sua indipendenza dalle piattaforme. \u00c8 stato principalmente sviluppato tenendo a mente la creazione di videogiochi e le applicazioni multimediali.Il linguaggio comprende circa 900 comandi che si occupano delle seguenti aree di utilizzo: grafica 2D, audio, operazioni per gestire il FileSystem, output di testo, animazioni, sprites, layers, effetti di transizione, manipolazione delle immagini, salvataggio di file audio e file video, funzioni per gestire ora e data, funzioni di input (tastiera, joystick, mouse) e ancora funzioni matematiche e manipolazione di stringhe. Programmare in Hollywood \u00e8 possibile nei cosiddetti Hollywood scripts (che utilizzano file extension *.hws). Questi scripts sono compilati dinamicamente e possono essere convertiti in programmi indipendenti. Tutti i programmi scritti in Hollywood funzionano all'interno di una sandbox, che fa s\u00ec che questi non possano bloccarsi.\nIndipendenza Hardware.\nHollywood \u00e8 stato sviluppato tenendo a mente che questo fosse completamente indipendente dalla piattaforma sulla quale girasse. Cos\u00ec, gli script non possono chiamare nessuna fuinzione delle API del sistema operativo sul quale girano direttamente e sono limitati al set di comandi disponibile in Hollywood. Anche l'output di testo \u00e8 implementato con un sistema indipendente dalla piattaforma che fa si che i testi TrueType siano renderizzati esattamente alla stessa maniera su ogni hardware. Inoltre, tutte le versioni di Hollywood supportano i tipi di file specifici di Amiga tipo immagini IFF ILBM, suoni IFF 8SVX, o file IFF ANIM, per essere completamente compatibile con gli script scritti sui sistemi Amiga.\nProgrammazione GUI.\nEsistono diversi toolkit che permettono di creare interfacce grafiche (GUI) per Hollywood. RapaGUI \u00e8 un plugin cross-platform per Hollywood che supporta Windows, macOS, Linux e AmigaOS. RapaGUI utilizza i controlli della GUI nativa forniti dai rispettivi sistemi operativi, in questo modo tutte le applicazioni sviluppate con RapaGUI avranno il medesimo aspetto della GUI del sistema operativo sul quale vengono eseguite. MUI Royale \u00e8 un altro strumento di sviluppo per Hollywood che pu\u00f2 essere utilizzato per creare interfacce grafiche utilizzando Magic User Interface. Un altro toolkit per lo sviluppo delle GUI \u00e8 HGui. A differenza di RapaGUI e MUI Royale, HGui gestisce i suoi controlli interamente da sola il che fa si che le interfacce grafiche generate siano esattamente identiche a prescindere dal sistema ioerativo su cui girano le applicazioni. HGui utilizza solo i comandi messi a disposizione da Hollywood il che la rende compatibile con ogni sistema operativo senza bisogno di componenti esterni.\nCompilatore.\nUna funzionalit\u00e0 speciale del compilatore multipiattaforma distribuito con Hollywood \u00e8 l'abilit\u00e0 di poter includere automaticamente tutti i files esterni (inclusi i fonts) nell'eseguibile che viene compilato. Questo d\u00e0 la possibilit\u00e0 di creare programmi composti da un unico file cos\u00ec da essere estremamente portatili e distribuiti. Addizionalmente, il compilatore di Hollywood pu\u00f2 compilare gli scripts di Hollywood in applets (usando l'estensione *.hwa). Queste applets sono pi\u00f9 piccole dei programmi Hollywood standard, Ma possono essere utilizzate solamente nei sistemi che hanno Hollywood installato. Infine, \u00e8 possibile esportare gli script creati con Hollywood come filmati AVI.\nAmbiente di sviluppo.\nPer le versioni Amiga-like di Hollywood non c'\u00e8 un IDE. Su questi sistemi si pu\u00f2 utilizzare Cubic IDE o Codebench per sviluppare con Hollywood dato che questi hanno sil supporto agli scripts Hollywood tramite plugins. Su Windows, Hollywood viene fornito con un sistema di sviluppo integrato che pu\u00f2 essere utilizzato per creare gli script di Hollywood.\nHello World con Hollywood.\nUn classico programma Hello world in Hollywood potrebbe essere scritto cos\u00ec:\n Print(\"Hello World!\")\n WaitLeftMouse\n End\nIl codice qui sopra apre una nuova finestra sul desktop, scrive il testo \"Hello World!\" e aspetta il tasto sinistro del mouse prima di essere terminato. L'apertura della finestra \u00e8 automatica da parte di Hollywood. Se non richiesto differentemente, Hollywood aprir\u00e0 automaticamente una finestra nella risoluzione di 640x480 per ogni script.\nHollywood Designer.\nHollywood Designer \u00e8 un add-on per Hollywood che permette la creazione di presentazioni e programmi per chioschi interattivi con Hollywood. Questo software utilizza un editor WYSIWYG basato sugli slides. Gli utenti posso creare quanti slide desiderano e riempirli con testo, grafica, e suoni. Hollywood Designer poi far\u00e0 girare gli slides uno dopo l'altro oppure in un ordine predefinito. Sono presenti vari effetti di transizione. \u00c8 anche possibile creare applicazioni interattive, come nei chioschi interattivi.\nTutti i progetti creati con Hollywood Designer sono visualizzati utilizzando Hollywood e per questo possono essere compilati come eseguibili a s\u00e9 stanti oppure video. Gli utenti avanzati possono anche inserire codice proprietario all'interno dei propri progetti. Perci\u00f2 con il codice proprietario si pu\u00f2 accedere al completo set di comandi messo a disposizione da Hollywood.\nTecnicamente parlando, Hollywood Designer non fa altro che generare script da far funzionare con Hollywood in base al layout definito nella GUI. Il processo di creare script e farli funzionare tramite Hollywood \u00e8 completamente nascosto all'utente per cui non \u00e8 necessaria alcuna capacit\u00e0 nella programmazione per utilizzare Hollywood Designer. Comunque, dato che Hollywood Designer non fa altro che generare script per Hollywood, quest'ultimo \u00e8 necessario per poter utilizzare Hollywood Designer.\nLa prima versione di Hollywood Designer \u00e8 stata commercializzata nell'aprile del 2004. , il software \u00e8 solamente disponibile per i computer Amiga e compatibili. Per\u00f2, grazie al cross-compiler di Hollywood, pu\u00f2 salvare eseguibili avviabili su Windows, macOS e Linux."}
{"id": "4689855", "revid": "83549", "url": "https://it.wikipedia.org/wiki?curid=4689855", "title": "Topicida", "text": ""}
{"id": "4689857", "revid": "767487", "url": "https://it.wikipedia.org/wiki?curid=4689857", "title": "A Ranchman's Wooing", "text": "A Ranchman's Wooing \u00e8 un cortometraggio muto del 1910 interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato in California, a Santa Barbara.\nDistribuzione.\nDistribuito dall'Essanay, il film - un cortometraggio di 198 metri- usc\u00ec nelle sale cinematografiche USA il 26 marzo 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"The Airship Gaze\"."}
{"id": "4689863", "revid": "767487", "url": "https://it.wikipedia.org/wiki?curid=4689863", "title": "The Flower of the Ranch", "text": "The Flower of the Ranch \u00e8 un cortometraggio muto del 1910, scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato in California, a Santa Barbara.\nDistribuzione.\nDistribuito dall'Essanay, il film - un cortometraggio di una bobina - usc\u00ec nelle sale cinematografiche USA il 26 marzo 1910."}
{"id": "4689864", "revid": "461628", "url": "https://it.wikipedia.org/wiki?curid=4689864", "title": "Sinagoga Singers Hill di Birmingham", "text": "La sinagoga Singers Hill di Birmingham, costruita nel 1856 in stile neoromanico, \u00e8 una sinagoga monumentale di Birmingham ed una dell pi\u00f9 antiche in Inghilterra.\nStoria.\nLa comunit\u00e0 ebraica di Birmingham \u00e8 una delle pi\u00f9 antiche in Inghilterra. Gi\u00e0 alla fine della Settecento si fa menzione nelle fonti dell'esistenza di una sinagoga, molto probabilmente in una casa privata.\nNel 1809, un edificio sinagogale fu costruita a Birmingham su Severn Street (l'edificio vi si trova ancora oggi). Ma alla met\u00e0 dell'Ottocento l'edificio era ormai insufficiente di fronte al rapido incremento demografico della comunit\u00e0, che dai 700 membri del 1851 avrebbe portato ai 2.360 membri del 1871. L'architetto Yeoville Thomason fu incaricato di progettare nel centro cittadino una nuova sinagoga, subito nominata il \"Duomo\" per la sua somiglianza con una cattedrale.\nCon il continuo aumento demografico della comunit\u00e0 ebraica, nuove sinagoghe si formarono, ortodosse e riformate. Nel secondo dopoguerra poi nuovi edifici sinagogali furono costruiti in conseguenza del trasferimento di molti ebrei dal centro alla sobborghi di Birmingham. Ciononostante la sinagoga ha mantenuto il suo ruolo al centro della vita della comunit\u00e0 ebraica della citt\u00e0.\nArchitettura.\nLa facciata tripartita \u00e8 costruita con mattoni rossi e gialli. Lo stile \u00e8 eclettico. Il portico di ingresso a tre arcate \u00e8 di forma neorinascimentale, sormontato da un frontone neoclassico e da un grande rosone neoromatico. Sulle due facciate laterali si aprono simmetricamente delle finestre.\nAll'interno, la sala di preghiera ha impianto basilicale. Le colonne si sovrappongono a coppia per sostenere i matronei lungo i lati e sul retro della sala di preghiera e per raggiungere da questi il soffitto aprendosi in arcate a tutto tondo. Il soffitto \u00e8 a botte dipinto di azzurro e avorio. Finestre dalle vetrate colorate si aprono ad illuminare il piano della sala e i matronei. La bimah occupa il centro della navata. con i banchi disposti d'intorno. Lampadari in ottone riempiono il santuario\nL'arca santa si trova all'interno di un'abside profonda, illuminata da alte finestre a vetrate. Bianche colonne corinzie con capitelli d'oro fiancheggiano le finestre, sostenendo una cupola sopra dipinta in blu e bianco con finiture in oro."}
{"id": "4689865", "revid": "6923", "url": "https://it.wikipedia.org/wiki?curid=4689865", "title": "Lira maltese (strumento musicale)", "text": "La lira maltese fu uno strumento tradizionale della musica maltese fino al XIX secolo.\n\u00c8 stata riscoperta negli ultimi anni grazie all'aiuto di Ruben Zahra e dell'etnomusicologo Ettore Castagna, con i quali studi il liutaio Pietro Forlani ha potuto realizzare la lira maltese."}
{"id": "4689869", "revid": "767487", "url": "https://it.wikipedia.org/wiki?curid=4689869", "title": "The Ranger's Bride", "text": "The Ranger's Bride \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nTrama.\nUn Texas Ranger ordina per corrispondenza una moglie. Uno dei suoi amici, allora, si traveste da donna per prendersi gioco di lui, facendosi passare per la sposa.\nProduzione.\nIl film fu prodotto dalla Essanay Film Manufacturing Company. Venne girato in California, a Santa Barbara.\nDistribuzione.\nDistribuito dall'Essanay Film Manufacturing Company, il film - un cortometraggio di 210 metri - usc\u00ec nelle sale cinematografiche USA il 9 aprile 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"A Family Quarrel\"."}
{"id": "4689874", "revid": "1543377", "url": "https://it.wikipedia.org/wiki?curid=4689874", "title": "Oksana Chvostenko", "text": "Biografia.\nIn Coppa del Mondo ottenne il primo risultato di rilievo il 7 dicembre 1996 a \u00d6stersund (80\u00aa), il primo podio il 28 febbraio 1999 a Lake Placid (2\u00aa) e la prima vittoria il 21 gennaio 2007 a Pokljuka.\nIn carriera prese parte a tre edizioni dei Giochi olimpici invernali, (29\u00aa nell'individuale), (49\u00aa nella sprint, non conclude l'inseguimento, 20\u00aa nell'individuale, 11\u00aa nella staffetta) e (11\u00aa nella sprint, 22\u00aa nell'inseguimento, 29\u00aa nella partenza in linea, 8\u00aa nell'individuale, 8\u00aa nella staffetta), e a sette dei Campionati mondiali, vincendo quattro medaglie.\nUna quinta medaglia iridata era stata inizialmente assegnata alla squadra ucraina composta da Valentyna Semerenko, Vita Semerenko, Olena Pidhru\u0161na e Oksana Chvostenko ai Mondiali di Chanty-Mansijsk 2011, ma in seguito venne revocata a causa della squalifica per doping proprio della Chvostenko, che aveva assunto efedrina. L'atleta si \u00e8 giustificata sostenendo che l'assunzione era stata involontaria: l'efedrina era contenuta in un medicinale. La scarsa quantit\u00e0 della sostanza dopante rinvenuta alle analisi ha indotto l'Unione Internazionale Biathlon a ritenere credibile la giustificazione e ha perci\u00f2 squalificato la Chvostenko per un solo anno; dal termine della squalifica (12 marzo 2012) la sciatrice, che aveva gi\u00e0 in precedenza annunciato il ritiro, non \u00e8 pi\u00f9 tornata alle gare.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMS = partenza in linea\nRL = staffetta"}
{"id": "4689875", "revid": "104458", "url": "https://it.wikipedia.org/wiki?curid=4689875", "title": "Oksana Khvostenko", "text": ""}
{"id": "4689877", "revid": "104458", "url": "https://it.wikipedia.org/wiki?curid=4689877", "title": "Oxana Khvostenko", "text": ""}
{"id": "4689880", "revid": "287204", "url": "https://it.wikipedia.org/wiki?curid=4689880", "title": "Campionati africani maschili di pallacanestro Under-20", "text": "I Campionati africani maschili di pallacanestro Under-20 (in inglese \"FIBA AfroBasket Under-20\") erano una competizione sportiva continentale organizzata dalla FIBA Africa, la federazione africana della pallacanestro.\nSi trattava di un torneo tra nazionali composte di giocatori al di sotto dei 20 anni di et\u00e0.\nL'ultima edizione, svoltasi nel 2004, si \u00e8 conclusa con i seguenti risultati:"}
{"id": "4689881", "revid": "767487", "url": "https://it.wikipedia.org/wiki?curid=4689881", "title": "The Mistaken Bandit", "text": "The Mistaken Bandit \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato in California, a Santa Barbara.\nDistribuzione.\nDistribuito dall'Essanay Film Manufacturing Company, il film - un cortometraggio di 170 metri - usc\u00ec nelle sale cinematografiche USA il 16 aprile 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, il western \"The Bad Man and the Preacher\"."}
{"id": "4689888", "revid": "287204", "url": "https://it.wikipedia.org/wiki?curid=4689888", "title": "Campionati mondiali femminili di pallacanestro Under-21", "text": "I Campionati mondiali femminili di pallacanestro Under-21 erano una competizione cestistica internazionale a cadenza quadriennale organizzata dalla FIBA, la Federazione Internazionale di Pallacanestro.\nLa competizione ebbe breve durata visto che al suo attivo conta solo 2 tornei."}
{"id": "4689893", "revid": "287204", "url": "https://it.wikipedia.org/wiki?curid=4689893", "title": "Arnaldur Indridason", "text": ""}
{"id": "4689898", "revid": "298055", "url": "https://it.wikipedia.org/wiki?curid=4689898", "title": "Pieve di Val Taleggio", "text": "La Pieve di Val Taleggio era un'antica ed atipica pieve amministrativa del Ducato di Milano istituita in seguito agli esiti degli eventi bellici che contrapposero la Lombardia al Veneto nella prima met\u00e0 del Quattrocento. Ad essa si contrapponeva l'omonimo e ben pi\u00f9 ampio ambito territoriale facente parte dello Stato Veneto.\nIl suo territorio corrispondeva al solo comune di Vedeseta col quale condivideva le magistrature pubbliche, mentre dal punto di vista religioso rimase sempre soggetta alla Valsassina di cui prima del 1454 faceva parte anche amministrativamente.\nStoria.\nIl conflitto internazionale fra il Ducato di Milano e la Repubblica di Venezia del primo Quattrocento, che evolse in un senso favorevole all'esercito veneto, port\u00f2 nel 1433 all'invasione della Val Taleggio, all'epoca territorio lecchese e quindi milanese, da parte delle armate di San Marco. La politica espansionistica veneziana, tuttavia, non aveva finalit\u00e0 imperialistiche ma bens\u00ec commerciali, e quindi accompagnava alla forza delle armi quella della diplomazia attraverso l'offerta di ampie autonomie alle popolazioni conquistate, onde creare quel consenso popolare all'annessione indispensabile per dare stabilit\u00e0 politica e fornire quella tranquillit\u00e0 propizia per l'instaurazione di proficui scambi commerciali. Per contrastare tale strategia, anche Milano fu dunque costretta a proporre simili concessioni alle zone contese, onde impedirne il passaggio al nemico per semplice dedizione popolare. Nella zona della Val Taleggio, se la quasi totalit\u00e0 dei valligiani ader\u00ec all'offerta veneziana, fu la sola comunit\u00e0 di Vedeseta a ritenere pi\u00f9 conveniente mantenersi nello Stato di Milano, strappando la concessione dell'autonomia amministrativa dalla Valsassina, l'autogoverno in ambito giurisprudenziale, e vantaggiose esenzioni fiscali.\nStabilizzatasi nei secoli successivi la situazione internazionale, a met\u00e0 del Seicento le autorit\u00e0 spagnole nel frattempo insediatesi a Milano tentarono di revocare tali privilegi, ma gli abitanti di Vedeseta riuscirono efficacemente ad opporvisi. Furono quindi solo gli sconvolgimenti rivoluzionari portati dall'invasione napoleonica del 1797 a porre fine all'autonomia della Val Taleggio milanese, riunificando la valle sotto la gestione amministrativa bergamasca.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:"}
{"id": "4689899", "revid": "767487", "url": "https://it.wikipedia.org/wiki?curid=4689899", "title": "A Tangled Masquerade", "text": "A Tangled Masquerade \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 13 dicembre 1910."}
{"id": "4689903", "revid": "287204", "url": "https://it.wikipedia.org/wiki?curid=4689903", "title": "Campionati asiatici femminili di pallacanestro Under-16", "text": "I Campionati asiatici femminili di pallacanestro Under-16 (in inglese \"FIBA Asia Under-16 Championship\") sono una competizione sportiva continentale a cadenza biennale organizzata dalla FIBA Asia, la federazione asiatica della pallacanestro.\nSi tratta di un torneo tra nazionali composte di giocatrici al di sotto dei 16 anni di et\u00e0, ed \u00e8 di solito valevole per la qualificazione ai Campionati mondiali Under-17.\nIl primo campionato asiatico femminile di pallacanestro Under-16 si tenne nel 2009."}
{"id": "4689904", "revid": "599013", "url": "https://it.wikipedia.org/wiki?curid=4689904", "title": "Love's Awakening", "text": ""}
{"id": "4689905", "revid": "300067", "url": "https://it.wikipedia.org/wiki?curid=4689905", "title": "Campionati americani femminili di pallacanestro Under-16", "text": "I Campionati americani femminili di pallacanestro Under-16 (in inglese \"FIBA Americas Under-16 Championship for Women\") sono una competizione sportiva continentale a cadenza biennale organizzata dalla FIBA Americas, la federazione americana della pallacanestro.\nSi tratta di un torneo tra nazionali composte di giocatrici al di sotto dei 16 anni di et\u00e0, ed \u00e8 di solito valevole per la qualificazione ai Campionati mondiali Under-17.\nLa prima edizione fu organizzata nel 2009 in Messico."}
{"id": "4689909", "revid": "287204", "url": "https://it.wikipedia.org/wiki?curid=4689909", "title": "Miss Atlantico Internacional", "text": ""}
{"id": "4689912", "revid": "767487", "url": "https://it.wikipedia.org/wiki?curid=4689912", "title": "Love's Awakening (film 1910 Webster)", "text": "Love's Awakening \u00e8 un cortometraggio muto del 1910 diretto da Harry McRae Webster.\nProduzione.\nIl film fu prodotto dalla Essanay Film Manufacturing Company.\nDistribuzione.\nIl film - un cortometraggio di una bobina - usc\u00ec nelle sale cinematografiche USA il 6 dicembre 1910."}
{"id": "4689915", "revid": "287204", "url": "https://it.wikipedia.org/wiki?curid=4689915", "title": "Campionati africani femminili di pallacanestro Under-20", "text": "I Campionati africani femminili di pallacanestro Under-20 (in inglese \"FIBA AfroBasket Women Under-20\") erano una competizione sportiva continentale organizzata dalla FIBA Africa, la federazione africana della pallacanestro.\nSi tratta di un torneo tra nazionali composte di giocatrici al di sotto dei 20 anni di et\u00e0, la prima ed unica edizione si \u00e8 svolta nel 2006, successivamente \u00e8 stato soppresso.\nI risultati del torneo del 2006 sono i seguenti:"}
{"id": "4689916", "revid": "767487", "url": "https://it.wikipedia.org/wiki?curid=4689916", "title": "The Bad Man and the Preacher", "text": "The Bad Man and the Preacher \u00e8 un cortometraggio muto del 1910 interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Goleta, in California.\nDistribuzione.\nDistribuito dall'Essanay Film Manufacturing Company, il film - un cortometraggio di 128,6 metri - usc\u00ec nelle sale cinematografiche USA il 16 aprile 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, il western \"The Mistaken Bandit \"."}
{"id": "4689922", "revid": "1782831", "url": "https://it.wikipedia.org/wiki?curid=4689922", "title": "Premi e riconoscimenti di Sandra Bullock", "text": "Questa \u00e8 la lista che riassume tutti i premi e i riconoscimenti ricevuti da Sandra Bullock, attrice, regista, doppiatrice, sceneggiatrice e produttrice cinematografica statunitense.\nNel corso della sua carriera si \u00e8 aggiudicata molti riconoscimenti, tra i quali un premio Oscar, un Golden Globe, due Screen Actors Guild Awards, quattro MTV Movie Awards, dieci People's Choice Awards (su 16 nomination) e nove Teen Choice Award (su venti nomination). \nNel 2013, durante la 39\u00aa edizione dei People's Choice Awards, ha vinto un premio speciale mai assegnato prima, il \"Favorite Humanitarian Award\", un premio umanitario in riconoscimento di tutta la beneficenza che ha fatto negli anni e soprattutto per l'aiuto che ha dato alle vittime dell'Uragano Katrina.\nFestival cinematografici.\nHollywood Film Awards.\nPremiata tre volte agli \"Hollywood Film Awards\", Sandra Bullock \u00e8 l'unica ad aver ottenuto pi\u00f9 di due premi.\nPremi speciali e premi umanitari.\nFavorite Humanitarian Award.\nNel 2013, durante la 39\u00aa edizione dei People's Choice Awards, ha vinto un premio speciale mai assegnato prima, il \"Favorite Humanitarian Award\", un premio umanitario in riconoscimento di tutta la beneficenza che ha fatto negli anni e soprattutto per l'aiuto che ha dato alle vittime dell'Uragano Katrina.\nHollywood Walk of Fame.\nNel 2005 Sandra Bullock ricevette una stella sulla Hollywood Walk of Fame. In quell'occasione, tra i vari annunci di congratulazioni pubblicati sui giornali di Los Angeles ce ne fu uno firmato \"Keanu R.\", cio\u00e8 (Keanu Reeves, il suo partner in \"Speed\"), in cui l'attore si congratulava con lei. Questo stesso annuncio figur\u00f2 sui giornali mesi prima, quando l'attore ricevette la stella sulla Hollywood Walk of Fame, da parte della stessa Sandra Bullock, firmato \"Sandy B.\".\nMTV Generation Award.\nDal 2005 viene assegnato l'MTV Generation Award che viene assegnato agli attori pi\u00f9 premiati e candidati (e in pi\u00f9 categorie: performance maschile, performance comica, miglior cattivo, ecc.) negli anni precedenti. La Bullock \u00e8 stata la prima donna a ricevere tale premio.\nStatistiche vittorie/candidature.\nPremi vinti/candidature:\nNella sua carriera Sandra Bullock ha recitato in quattro film che sono stati nominati agli Oscar come Miglior Film:"}
{"id": "4689928", "revid": "287204", "url": "https://it.wikipedia.org/wiki?curid=4689928", "title": "Magdalena Kozena", "text": ""}
{"id": "4689932", "revid": "599013", "url": "https://it.wikipedia.org/wiki?curid=4689932", "title": "Magdalena Kozen\u00e1", "text": ""}
{"id": "4689961", "revid": "211373", "url": "https://it.wikipedia.org/wiki?curid=4689961", "title": "Il principio passione. La forza che ci spinge ad amare", "text": "Il principio passione. La forza che ci spinge ad amare \u00e8 un saggio di Vito Mancuso, edito nel settembre del 2013 dalla Garzanti nella collana Saggi.\nTrama.\nNell'opera Mancuso analizza la dinamica che agisce nella creazione costituita da energia senza forma, \u201ccaos\u201d, che riceve organizzazione da una capacit\u00e0 direttiva, \u201clogos\u201d. L'intreccio di \u201ccaos\u201d e \u201clogos\u201d, \u00e8 il \u201cprincipio passione\u201d, una forza particolare che permette il realizzarsi delle cose e coinvolge anche l'uomo, il quale viene a possedere la spinta attiva che determina ogni trasformazione.\nL'argomentazione ha un percorso articolato attraverso dieci capitoli (\"Alla ricerca del principio\". \"Cosmogonie\". \"Guardare il mondo\". \"Pensare la vita\". \"Pensare la materia, La dottrina cattolica e la sua aporia\". \"La Bibbia e lo stato caotico del mondo\". \"Archeologia del negativo un peccato degli angeli? Il lato oscuro del divino\". \"Dio e il mondo\") in cui il teologo illustra la sua visione del mondo, la confronta con i risultati della ricerca scientifica e con la dottrina cattolica tradizionale.\nCompleta un'\u201cAppendice\u201d divisa in quattro parti: sulla vita (\"Dati sull'universo e sulla vita\"), sulla necessit\u00e0 della morte di Ges\u00f9 (\"Testi sulla necessit\u00e0 della morte di Ges\u00f9\"), sui testi del Nuovo Testamento riferiti al ruolo cosmico di Cristo (\"Testi sul ruolo cosmico del Cristo\"), sulla legge cosmica fondamentale e la regola d'oro (\"Testi sulla Legge cosmica e sulla Regola d'oro\"). Inoltre la \"Guida bibliografica\", che elenca i libri citati nelle note e quelli non usati direttamente dall'autore ma importanti per gli argomenti trattati.\nControversie.\nIl filosofo della scienza Telmo Pievani critica l'argomentazione esposta da Mancuso in questo libro tacciandola, oltre che di finalismo antiscientifico, anche di \"non sequitur\" e fallacia logica perch\u00e9 Mancuso cita, secondo Pievani, le tesi filosofiche di alcuni scienziati vicini al mondo cristiano o al mondo New Age spacciandole come tesi scientifiche."}
{"id": "4689966", "revid": "767487", "url": "https://it.wikipedia.org/wiki?curid=4689966", "title": "Unione Sportiva Pistoiese 1947-1948", "text": "Questa voce raccoglie le informazioni riguardanti l'Unione Sportiva Pistoiese nelle competizioni ufficiali della stagione 1947-1948."}
{"id": "4689968", "revid": "767487", "url": "https://it.wikipedia.org/wiki?curid=4689968", "title": "Adnan \u010cau\u0161evi\u0107", "text": "Biografia.\nNato in Bosnia-Erzegovina, si \u00e8 trasferito con la sua famiglia in Norvegia all'et\u00e0 di cinque anni, precisamente nella citt\u00e0 di Haugesund.\nCaratteristiche tecniche.\nViene solitamente impiegato come terzino destro o sinistro, ma a volte \u00e8 stato utilizzato anche come centrocampista.\nCarriera.\nClub.\nVard Haugesund.\nA sei anni, \u00e8 entrato nelle giovanili del Vard Haugesund, dove \u00e8 rimasto per quattro o cinque stagioni. Ha giocato in prima squadra dal 2007 al 2012, sempre nella 2. divisjon. Al termine del campionato 2012, la sua squadra ha centrato la promozione nella 1. divisjon.\nTroms\u00f8.\nDurante il mese di gennaio 2013, si \u00e8 aggregato al Troms\u00f8 in vista del ritiro a La Manga del Mar Menor. A febbraio, \u010cau\u0161evi\u0107 \u00e8 stato ingaggiato ufficialmente, legandosi al nuovo club con un contratto dalla durata triennale. Ha esordito nell'Eliteserien in data 17 marzo, schierato titolare nel pareggio per 2-2 sul campo del Sogndal. L'11 luglio ha avuto l'opportunit\u00e0 di debuttare nell'Europa League, venendo impiegato sempre dal primo minuto nella vittoria esterna per 0-2 sul campo del Celje. A fine stagione, il suo Troms\u00f8 \u00e8 retrocesso nella 1. divisjon.\nBryne.\nIl 31 marzo 2014 ha firmato un contratto triennale con il Bryne. Il 6 aprile successivo ha esordito con questa maglia, sostituendo Krister Wemberg nella sconfitta per 3-1 sul campo del Mj\u00f8ndalen. Ha vestito questa maglia per una stagione e mezzo, totalizzando 24 presenze e 2 reti nell'arco di questo periodo.\nIl ritorno al Vard Haugesund.\nIl 22 luglio 2015, \u010cau\u0161evi\u0107 ha fatto ufficialmente ritorno al Vard Haugesund, legandosi al club con un contratto valido per i successivi due anni e mezzo. Rimasto in squadra fino al termine della stagione, ha disputato 3 partite di campionato, senza segnare alcuna rete.\nFinnsnes.\nIl 28 gennaio 2016, il Finnsnes ha confermato sul proprio sito ufficiale d'aver ingaggiato \u010cau\u0161evi\u0107, con la formula del prestito: il Vard Haugesund si \u00e8 infatti assicurato il diritto di rivendere il calciatore. Ha esordito in squadra il 10 aprile, schierato titolare nella vittoria interna per 1-0 sul Kjels\u00e5s. L'11 giugno ha trovato la prima rete, nella sconfitta per 3-1 in casa del Tromsdalen. Ha chiuso la stagione con 11 presenze ed una rete, ritirandosi dall'attivit\u00e0 agonistica per aver trovato un lavoro in banca.\nStatistiche.\nPresenze e reti nei club.\n\"Statistiche aggiornate al 1\u00ba dicembre 2016.\""}
{"id": "4689969", "revid": "287204", "url": "https://it.wikipedia.org/wiki?curid=4689969", "title": "Adnan Causevic", "text": ""}
{"id": "4689973", "revid": "729019", "url": "https://it.wikipedia.org/wiki?curid=4689973", "title": "Ernst von Pfuel", "text": "Biografia.\nPfuel nacque a Jahnsfelde (oggi parte di M\u00fcncheberg), Brandeburgo. Fu comandante di Colonia e del settore prussiano di Parigi dal 1814 al 1815, durante le guerre napoleoniche. In seguito Pfuel divenne governatore di Berlino e del Canton Neuch\u00e2tel in Svizzera.\nPfuel sostitu\u00ec Karl Wilhelm von Willisen come commissario speciale reale di re Federico Guglielmo IV di Prussia, durante la Sollevazione della Grande Polonia (1848). Fu membro dell'Assemblea nazionale prussiana del 1848, e sempre nello stesso anno divenne Ministro presidente della Prussia dal 7 settembre al 2 novembre, oltre ad essere ministro della guerra.\nPfuel era molto amico di Heinrich von Kleist. Fu anche un innovatore della tecnica natatoria della rana, nonch\u00e9 il fondatore della prima scuola di nuoto militare al mondo, a Praga nel 1810. Dal 1816 fu membro della Gesetzlose Gesellschaft zu Berlin. Mor\u00ec a Berlino."}
{"id": "4689975", "revid": "287204", "url": "https://it.wikipedia.org/wiki?curid=4689975", "title": "Associazione Calcio Prato 1947-1948", "text": "Questa voce raccoglie le informazioni riguardanti l'Associazione Calcio Prato nelle competizioni ufficiali della stagione 1947-1948."}
{"id": "4689979", "revid": "117883436", "url": "https://it.wikipedia.org/wiki?curid=4689979", "title": "Formuladeildin 2013", "text": "La Formuladeildin 2013 (detta anche \"Effodeildin\" per motivi di sponsorizzazione) \u00e8 stata la 71\u00aa edizione del campionato faroese di calcio. La stagione \u00e8 iniziata il 9 marzo e si \u00e8 conclusa il 26 ottobre. L'HB T\u00f3rshavn ha vinto il titolo per la 22\u00aa volta.\nFormula.\nLe 10 squadre partecipanti si affrontano tre volte, per un totale di 27 giornate.\nLa squadra campione delle Isole F\u00e6r \u00d8er ha il diritto a partecipare alla UEFA Champions League 2014-2015 partendo dal primo turno preliminare.\nLa vincitrice della Coppa nazionale \u00e8 ammessa alla UEFA Europa League 2014-2015 partendo dal secondo turno preliminare.\nLe squadre classificate al secondo e terzo posto sono ammesse alla UEFA Europa League 2014-2015 partendo dal primo turno preliminare.\nLe ultime due classificate retrocedono direttamente in 1. deild.\nSquadre partecipanti.\n07 Vestur e AB Argir sono state promosse al posto delle retrocesse B68 Toftir e Su\u00f0uroy."}
{"id": "4689980", "revid": "1782831", "url": "https://it.wikipedia.org/wiki?curid=4689980", "title": "Piacenza Football Club 2006-2007", "text": "Questa pagina raccoglie le informazioni riguardanti il Piacenza Football Club nelle competizioni ufficiali della stagione 2006-2007.\nStagione.\nPer la terza stagione consecutiva il Piacenza viene affidato a Giuseppe Iachini, che guida una formazione simile a quella della stagione precedente e rinforzata da diversi innesti: il portiere Coppola (che sostituisce l'infortunato Cassano), il difensore svizzero Nef, l'ala Rantier e soprattutto il centrocampista di scuola juventina Antonio Nocerino. Viene inoltre riconfermato Daniele Cacia, nonostante fosse al centro di diverse voci di mercato.\nSchierato da Iachini secondo un nuovo modulo (il 4-3-3 in luogo del tradizionale 4-4-2), il Piacenza si trova immediatamente a lottare nelle prime posizioni della classifica, nonostante la concorrenza della Juventus (retrocessa dopo le vicende di Calciopoli) e di numerose altre pretendenti alla promozione (, Genoa, , , e ). I biancorossi concludono il 2006 in testa alla classifica e si mantengono in zona play-off fino a primavera, quando una serie di sconfitte aumenta il distacco dalle battistrada Juventus, Napoli e Genoa, inoltre Cacia rimane vittima di un grave infortunio e viene sostituito nelle ultime giornate dal giovane argentino Lucas Sim\u00f3n. Nell'ultima giornata di campionato il Piacenza, decimato da infortuni, squalifiche e convocazioni nell'Under-21 (Nocerino e Lazzari), non va oltre il pareggio contro la e vede sfumare il sogno promozione, complice anche il contemporaneo pareggio del Genoa contro il Napoli nello scontro diretto, infatti il distacco del Piacenza dai terzi classificati liguri \u00e8 pari dieci punti e cio\u00e8 oltre il limite dei nove previsti affinch\u00e9 i playoff vengano disputati.\nDivisa e sponsor.\nIl fornitore ufficiale di materiale tecnico per la stagione 2006-2007 \u00e8 Macron, mentre Unicef \u00e8 lo sponsor principale.\nOrganigramma societario.\nArea direttiva\nArea tecnica\nArea sanitaria"}
{"id": "4689981", "revid": "1332420", "url": "https://it.wikipedia.org/wiki?curid=4689981", "title": "Maria Bolognesi", "text": "Biografia.\nFiglia di una ragazza madre che, cinque anni dopo la sua nascita, spos\u00f2 Giuseppe Bolognesi, da cui Maria prese il cognome, crebbe in una famiglia indigente; pot\u00e9 frequentare solo i primi due anni della scuola elementare e sub\u00ec l'emarginazione da parte dei coetanei. Lavor\u00f2 poi come bracciante agricola. Della sua educazione religiosa si occup\u00f2 la nonna, Cesira Cornetto.\nQuando la madre e la bambina contrassero la meningite, mentre la bambina si riprese completamente, la madre non guariva e Maria, durante la preparazione alla Prima comunione, chiese la grazia della guarigione per la madre. Quando quest'ultima guar\u00ec, la piccola ricevette gioiosa l'Eucaristia per la prima volta, il 22 maggio 1932.\nAll'inizio degli anni quaranta venne ritenuta colpita da una possessione diabolica, per la quale fu visitata anche da uno psichiatra, che la trov\u00f2 per\u00f2 perfettamente normale. Fu considerata guarita dopo un anno e mezzo con l'aiuto della Chiesa e dei suoi ministri.\nLa motivazione principale, per cui sono state riconosciute le virt\u00f9 eroiche che hanno portato alla sua beatificazione, ha a che vedere con l'esercizio eroico, appunto, della carit\u00e0, in diverse modalit\u00e0:\nattraverso lo spirito di servizio verso i bambini (proteggeva gli orfani e assisteva i bambini che i genitori non potevano seguire per motivi di lavoro); nella visita e nella cura, a partire dalla sue possibilit\u00e0, degli ammalati, che assisteva anche di notte negli ospedali; nella preghiera e nella vicinanza in particolare ai preti, molti dei quali incontrava con problemi di fede, di ministero, di vita. In tutte queste situazioni, la Bolognesi ha incarnato, da laica, lo spirito del Vangelo ed \u00e8 stata autentica testimone del Cristo.\nAccanto a questo, a partire dal 1954, ricevette il dono delle stigmate. Rifer\u00ec visioni di Ges\u00f9, che le avrebbe mostrato nel 1957 sia il Paradiso sia il Purgatorio. Tutto ci\u00f2 che ha a che vedere con la mistica fu oggetto di morbosa curiosit\u00e0, talvolta, da parte di conoscenti: Maria Bolognesi, dal canto suo, fu sempre estremamente sobria e mai attir\u00f2 l'attenzione su di s\u00e9 o diede spettacolo dei doni ricevuti, ritenendoli segni della Passione di Cristo a cui era associata non per suo merito, ma come una grazia.\nFu esempio di obbedienza sconfinata nell'autorit\u00e0 della Chiesa: a titolo esemplificativo, i suoi direttori spirituali le furono indicati, anche per sua volont\u00e0, dai Vescovi della diocesi di Adria-Rovigo a cui apparteneva e mai in lei furono presenti parole o gesti che mettessero in dubbio il suo essere fedele discepola di Cristo nella sua Chiesa.\nLa spiritualit\u00e0 della Bolognesi era caratterizzata da una stima per la partecipazione alla Santa Messa, la preghiera del Rosario e la preghiera di intercessione per tanti fratelli e sorelle in difficolt\u00e0 che avevamo modo di incontrare o che le venivano presentati: in tutto questo, caratteristica fondamentale della sua preghiera era la confidenza e l'intimit\u00e0 con il Signore.\nLa sua salute fu minata da numerosi problemi, tra cui polmoniti, reumatismi e sciatalgie. Dopo un primo infarto nel 1971, mor\u00ec per un secondo attacco cardiaco nel 1980. Le sue spoglie furono in seguito traslate nella chiesa parrocchiale di San Sebastiano Martire di Bosaro, piccolo centro del Polesine dove aveva avuto i natali.\nIl culto.\n\u00c8 stata beatificata il 7 settembre 2013 in un rito celebrato in piazza XX Settembre a Rovigo e presieduto dal cardinale Angelo Amato, prefetto della congregazione per le cause dei santi, in rappresentanza di papa Francesco.\nAi fini della beatificazione la Chiesa cattolica ha considerato miracolosa, e da attribuire all'intercessione della Venerabile Maria Bolognesi, la guarigione del vicentino Marco Ferrari, oggi presbitero, che all'et\u00e0 di due anni, affetto dalla sindrome di Lyell, fu colpito da arresto cardiaco per due ore, riprendendosi senza conseguenze.\nCollegamenti esterni.\n "}
{"id": "4689982", "revid": "1821847", "url": "https://it.wikipedia.org/wiki?curid=4689982", "title": "Trattato tedesco-spagnolo del 1899", "text": "Il trattato tedesco-spagnolo del 1899 \u00e8 un trattato firmato tra l'Impero tedesco e la Spagna, il 12 febbraio 1899, nella quale la Spagna vendeva alla Germania i suoi ultimi possedimenti delle Indie orientali spagnole per la somma di 25 milioni di pesetas spagnole, ovvero pari a 17 milioni di Marks.\nStoria.\nScoperte nel 1526 dell'esploratore spagnolo Alonso Toribio de Salazar, le isole Caroline furono cos\u00ec chiamate in onore di Carlo V d'Asburgo, imperatore del Sacro Romano Impero Germanico e re di Spagna con il nome di Carlo I di Spagna.\nNel 1732 vi arrivarono dei missionari, e soltanto nel 1875 la Spagna fece valere i suoi diritti sulle isole dell'arcipelago, ponendole sotto l'amministrazione coloniale delle Filippine.\nDa questo, la Germania contest\u00f2 la presenza spagnola sull'isola Yap ma l'arbitrato del Papa Leone XIII nel 1885 pose fine alla lite tra le due nazioni, concedendo alla Germania il diritto al libero scambio commerciale mentre la Spagna cessava di occupare ufficialmente l'arcipelago a partire dall'anno seguente.\nNel 1898 la perdita delle Filippine e dell'isola di Guam a seguito del Trattato di Parigi del 1898, che mise fine alla guerra ispano-americana, rese di fatto il resto dei possedimenti spagnoli dell'Oceano Pacifico ingovernabile, improduttivo e indifendibile.\nIl governo di Madrid prese allora la decisione di vendere quello che rimaneva di tali possedimenti delle Indie Orientali a Berlino, che fece allora pressione affinch\u00e9 la vendita si facesse a suo favore.\nQuindi le isole Caroline, le isole Marianne e Palau furono incluse nel trattato che fu firmato il 12 febbraio 1899 dal primo ministro spagnolo Francisco Silvela e il cancelliere tedesco Chlodwig de Hohenlohe-Schillingsf\u00fcrst."}
{"id": "4689984", "revid": "767487", "url": "https://it.wikipedia.org/wiki?curid=4689984", "title": "Associazione Sportiva Pro Gorizia 1947-1948", "text": "Questa voce raccoglie le informazioni riguardanti l'Associazione Sportiva Pro Gorizia nelle competizioni ufficiali della stagione 1947-1948."}
{"id": "4689989", "revid": "729019", "url": "https://it.wikipedia.org/wiki?curid=4689989", "title": "Stazione di Rennes", "text": "La stazione di Rennes \u00e8 la principale stazione ferroviaria a servizio di Rennes e della sua agglomerazione, situata nel dipartimento dell'Ille-et-Vilaine, regione Bretagna.\n\u00c8 servita da TGV e dal TER.\nLa sua apertura all'esercizio avvenne nel 1857."}
{"id": "4689992", "revid": "729019", "url": "https://it.wikipedia.org/wiki?curid=4689992", "title": "Stazione di Besan\u00e7on-Viotte", "text": "La stazione di Besan\u00e7on-Viotte \u00e8 la principale stazione ferroviaria a servizio di Besan\u00e7on e della sua agglomerazione, situata nel dipartimento del Doubs, regione Borgogna-Franca Contea.\n\u00c8 servita da TGV e dal TER.\nLa sua apertura all'esercizio avvenne nel 1855."}
{"id": "4689994", "revid": "124122698", "url": "https://it.wikipedia.org/wiki?curid=4689994", "title": "Club Scherma Roma A.S.D.", "text": "Il Club Scherma Roma nacque nel 1961 dalla fusione di due prestigiose societ\u00e0 di scherma romane: la Sala Pessina di Via Condotti, fondata dal Maestro Carlo Pessina, nella quale si allenavano Giuliano e Renzo Nostini; e la Societ\u00e0 Sportiva Lazio -Sezione Scherma- dei Maestri Ugo Pignotti e Umberto Di Paola. Socio fondatore (e artefice della fusione delle due societ\u00e0) fu l\u2019ingegner Renzo Nostini, Collare d\u2019Oro al merito sportivo, che mise alla presidenza Sidney Romeo nella prima sede del Club presso l\u2019impianto di Via Sannio.\nStoria.\nSin dalla sua fondazione, il Club Scherma Roma s\u2019identific\u00f2 nel panorama schermistico per la capacit\u00e0 di formare atleti di valore assoluto, sia in ambito nazionale che internazionale, tanto da annoverare nell\u2019albo d\u2019oro svariati titoli italiani, mondiali e olimpici. Amore, Arpino, Cicconetti, De Santis, Nelli, Traversa sono soltanto una serie di schermitori creati nella fucina che ancora oggi \u00e8 il Club Scherma Roma.\nIl Club conta ormai circa 300 iscritti suddivisi nelle tre armi (fioretto, spada e sciabola) ed in tutte le categorie, dal vivaio agli atleti master. Dal 2006 \u00e8 stata costituita anche una sezione di scherma in carrozzina di livello olimpico di cui fanno parte atleti come Marco Cima, Loredana Trigilia, Luca Tulli e, dal 2018, anche Beatrice Maria \u201cBebe\u201d Vio.\nIl Club Scherma Roma presenta credenziali del tutto straordinarie sia per essere tra le prime societ\u00e0 italiane per numero di iscritti, sia per la serie infinita di successi ad altissimo livello che sottolineano la sua storia. I 33 scudetti conquistati in sessant\u2019anni di storia sono la dimostrazione di come questa realt\u00e0 ancora adesso sia una vera e propria casa della scherma.\nNel corso dei suoi cinquant'anni di storia si sono succeduti nella carica di Presidente: Sidney Romeo (1961-1975); Gaetano Argento (1976-1988); Marcello Baiocco (1988); Emanuele Emmanuele (1988-1992); Francesco Storace (1993-1998); Giammarco Schivo (1998-2000); Renzo Nostini (2000-2001); Mario Tonucci (2000-2011); Sergio Brusca (2011-2017); Francesco Gallavotti (2017-2017)\nL'attuale Presidente del Club \u00e8 Marco Di Martino.\nAttivit\u00e0.\nLa sede del Club Scherma Roma ASD si trova all'interno del Centro sportivo Giulio Onesti nel complesso sportivo dell'Acqua Acetosa.\nOggi il Club, insignito delle onorificenze Stella d'Oro al Merito Sportivo e dello Scudo d'Onore, conta numerosi iscritti suddivisi in tutte le diverse categorie olimpiche dalle prime lame agli assoluti ed \u00e8 inoltre presente una sezione Master. \nDal 2006 il Club ha anche costituito una sezione di scherma in carrozzina."}
{"id": "4689995", "revid": "729019", "url": "https://it.wikipedia.org/wiki?curid=4689995", "title": "Stazione di Tours", "text": "La stazione di Tours \u00e8 la principale stazione ferroviaria a servizio di Tours e della sua agglomerazione, situata nel dipartimento dell'Indre-et-Loire, regione Centro-Valle della Loira.\n\u00c8 servita da TGV e dal TER.\nLa sua apertura all'esercizio avvenne nel 1846."}
{"id": "4689997", "revid": "729019", "url": "https://it.wikipedia.org/wiki?curid=4689997", "title": "Stazione di Amiens", "text": "La stazione di Amiens \u00e8 la principale stazione ferroviaria a servizio di Amiens e della sua agglomerazione, situata nel dipartimento della Somme, regione Alta Francia.\n\u00c8 servita dal TER.\nLa sua apertura all'esercizio avvenne nel 1855."}
{"id": "4689999", "revid": "1357111", "url": "https://it.wikipedia.org/wiki?curid=4689999", "title": "Stazione di Nancy-Ville", "text": "La stazione di Nancy-Ville \u00e8 la principale stazione ferroviaria a servizio di Nancy e della sua agglomerazione, situata nel dipartimento della Meurthe-et-Moselle, regione Lorena.\n\u00c8 servita da TGV e dal TER.\nLa sua apertura all'esercizio avvenne nel 1850."}
{"id": "4690002", "revid": "729019", "url": "https://it.wikipedia.org/wiki?curid=4690002", "title": "Stazione di Rouen-Rive-Droite", "text": "La stazione di Rouen-Rive-Droite \u00e8 la principale stazione ferroviaria a servizio di Rouen e della sua agglomerazione, situata nel dipartimento della Senna Marittima, regione Normandia.\n\u00c8 servita da TGV, da treni Intercit\u00e9 (per le relazioni con la stazione di Parigi Saint-Lazare) e dalla rete regionale TER Normandia.\nLa sua apertura all'esercizio avvenne nel 1847."}
{"id": "4690006", "revid": "729019", "url": "https://it.wikipedia.org/wiki?curid=4690006", "title": "Stazione di Grenoble", "text": "La stazione di Grenoble \u00e8 la principale stazione ferroviaria a servizio di Grenoble e della sua agglomerazione, situata nel dipartimento dell'Is\u00e8re, regione Rodano-Alpi.\n\u00c8 servita da TGV e dal TER.\nLa sua apertura all'esercizio avvenne nel 1858."}
{"id": "4690009", "revid": "729019", "url": "https://it.wikipedia.org/wiki?curid=4690009", "title": "Stazione di Angers-Saint-Laud", "text": "La stazione di Angers-Saint-Laud \u00e8 la principale stazione ferroviaria a servizio di Angers e della sua agglomerazione, situata nel dipartimento della Maine-et-Loire, regione Paesi della Loira.\n\u00c8 servita da TGV e dal TER.\nLa sua apertura all'esercizio avvenne nel 1849."}
{"id": "4690010", "revid": "1543377", "url": "https://it.wikipedia.org/wiki?curid=4690010", "title": "Didier Menard", "text": "Biografia.\nNato da padre statunitense e da madre haitiana, \u00e8 in possesso della doppia cittadinanza.\nCarriera.\nGiocatore.\nClub.\nDal 1989 al 1993, frequent\u00f2 la University of Central Florida. Nel 1994, gioc\u00f2 nel Cocoa Expos. Menard fu poi ingaggiato dai norvegesi del Troms\u00f8 nel 1995, per sostituire l'infortunato Tor Andre Grenersen. Gioc\u00f2 soltanto una partita in squadra: fu infatti in campo nella sfida valida per la Coppa Intertoto 1995, dando un grande contributo nella vittoria per 0-1 della sua squadra sui pi\u00f9 quotati rumeni dell'Universitatea Cluj. Non gioc\u00f2 alcun incontro di campionato in squadra, ma fu comunque il primo americano ad essere ingaggiato in una squadra del campionato norvegese. Terminata questa esperienza, ricopr\u00ec il ruolo di secondo portiere al Tampa Bay Mutiny, per poi passare agli Orlando Sundogs. Dal 1999 al 2003, fu al Central Florida Kraze, squadra di cui fu anche capitano.\nNazionale.\nGioc\u00f2 negli . A livello di Nazionale maggiore, per\u00f2, rappresent\u00f2 . Tra il 1999 e il 2001, totalizz\u00f2 13 presenze in squadra ed ebbe modo di partecipare anche alla Gold Cup 2000.\nDopo il ritiro.\nDopo aver abbandonato l'attivit\u00e0 agonistica, riprese gli studi di ingegneria. Cominci\u00f2 poi a lavorare per la CH2M Hill, diventandone manager dell'area di Orlando e vicepresidente."}
{"id": "4690014", "revid": "599013", "url": "https://it.wikipedia.org/wiki?curid=4690014", "title": "Fabio Giustarini", "text": "Carriera.\nHa militato in Serie A1 e Serie A2 con la Mens Sana Siena, di cui \u00e8 stato capitano nel corso degli anni settanta. Ha iniziato la carriera nella Virtus Siena, squadra in cui ha militato a pi\u00f9 riprese nel corso della carriera.\nNell'ambito del Palio di Siena, dal 1996 al 2005 \u00e8 stato capitano della sua contrada, la Nobile Contrada del Nicchio."}
{"id": "4690018", "revid": "831312", "url": "https://it.wikipedia.org/wiki?curid=4690018", "title": "Simon Geschke", "text": "Carriera.\nFiglio dell'ex pistard Hans-J\u00fcrgen Geschke, che rappresent\u00f2 la Germania Est in tre edizioni dei Giochi olimpici, si dedica completamente al ciclismo su strada dopo aver gareggiato per quattro anni anche su pista. Passato professionista nel 2009 con la Skil-Shimano, ottiene diversi piazzamenti nelle classiche, assumendo spesso anche un ruolo da gregario per i velocisti della sua squadra.\nCoglie il primo successo da \"pro\" nel 2011, in una tappa del Crit\u00e9rium International, mentre nel 2015 si aggiudica la frazione alpina di Pra Loup al Tour de France, dopo essere entrato nella fuga vincente, grazie a un attacco sul penultimo \"GPM\" di giornata.\nNel 2017, in maglia Sunweb (ex Skil), aiuta il compagno Tom Dumoulin a vincere il Giro d'Italia risultando, in alcune occasioni, l'ultimo compagno capace di stargli vicino nelle tappe di montagna. A fine 2018 lascia il Team Sunweb dopo dieci stagioni per accasarsi al CCC Team insieme a Laurens ten Dam."}
{"id": "4690022", "revid": "97903842", "url": "https://it.wikipedia.org/wiki?curid=4690022", "title": "Sporting Clube de Portugal 1955-1956", "text": "Questa voce raccoglie le informazioni riguardanti il Sporting Clube de Portugal nelle competizioni ufficiali della stagione 1955-1956.\nAvvenimenti.\nLo Sporting Lisbona, guidato da Scopelli, chiude il campionato al quarto posto. In coppa supera con difficolt\u00e0 il Barreiro (4-3) uscendo al secondo turno contro la Torreense (1-0).\nIn questa stagione lo Sporting disputa la prima partita di Coppa dei Campioni, il 4 settembre del 1955 contro il Partizan di Belgrado: l'incontro finisce 3-3 all'andata, giocatasi a Lisbona, e 5-2 al ritorno in Jugoslavia."}
{"id": "4690029", "revid": "12247", "url": "https://it.wikipedia.org/wiki?curid=4690029", "title": "Assicurazioni sociali obbligatorie", "text": "Le assicurazioni sociali obbligatorie, nel sistema pensionistico obbligatorio italiano, ai sensi dell' sono dei rapporti giuridici disciplinati da leggi speciali di diritto pubblico per la tutela dagli eventi e situazioni economico-sociali contemplate nell' che recita \"\"I lavoratori hanno diritto che siano preveduti ed assicurati mezzi adeguati alle loro esigenze di vita in caso di infortunio, malattia, invalidit\u00e0 e vecchiaia, disoccupazione involontaria\".\"\nLa forma pi\u00f9 estesa di assicurazione sociale obbligatoria \u00e8 l'assicurazione generale obbligatoria in acronimo A.G.O. gestita dall'INPS per la tutela della vecchiaia, l'inabilit\u00e0 e i superstiti ed altre situazioni di disagio sociale dei lavoratori dipendenti, autonomi e liberi professionisti.\nAltre forme di assicurazioni sociali estese a pi\u00f9 situazioni di disagio sono stabilite per varie categorie di lavoratori autonomi o dipendenti con specifiche leggi speciali sempre di diritto pubblico, previste nell'ordinamento italiano.\nTipologie di eventi tutelati.\nLe tipologie di eventi e situazioni tutelate dalle assicurazioni sociali in Italia sono:\nElementi costitutivi - 1\u00b0 pilastro.\nGli elementi costitutivi dell'assicurazione sociale obbligatoria o previdenza di primo pilastro sono stabiliti dalla legge speciale che la regola:\nClassificazione in base alla tipologia dei lavoratori e dei contratti.\nIn Italia, le leggi sulle assicurazioni sociali obbligatorie sono state sviluppate su un modello corporativo dividendo quindi le provvidenze e i costi sociali delle stesse per categorie di lavoratori.\nLiberi professionisti.\nForme sostitutive dell'A.G.O. gestite dagli enti previdenziali di personalit\u00e0 giuridica privata;"}
{"id": "4690030", "revid": "107831", "url": "https://it.wikipedia.org/wiki?curid=4690030", "title": "Toray Pan Pacific Open 2013", "text": "Il Toray Pan Pacific Open 2013 \u00e8 stato un torneo di tennis giocato sul cemento. \u00c8 stata la 30\u00aa edizione del Toray Pan Pacific Open, che fa parte della categoria Premier nell'ambito del WTA Tour 2013. Si \u00e8 giocato all'Ariake Coliseum di Tokyo, in Giappone, dal 22 al 28 settembre 2013. Dall'anno prossimo questo torneo verr\u00e0 anticipato in vista delle olimpiadi che disputeranno a Tokyo nel 2020 e che probabilmente saranno ospitate proprio in questo complesso di tennis.\nPartecipanti.\nAltre partecipanti.\nLe seguenti giocatrici hanno ricevuto una wild card per il tabellone principale:\nLe seguenti giocatrici sono passate dalle qualificazioni:\nCampioni.\nSingolare femminile.\n Petra Kvitov\u00e1 ha battuto in finale Angelique Kerber con il punteggio di 6-2, 0-6, 6-3.\nDoppio femminile.\n Cara Black / Sania Mirza hanno sconfitto in finale Chan Hao-ching / Liezel Huber per 4-6, 6-0, [11-9]."}
{"id": "4690033", "revid": "1793900", "url": "https://it.wikipedia.org/wiki?curid=4690033", "title": "Fran\u00e7ois Parisien", "text": "Carriera.\nHa ottenuto diversi piazzamenti e alcune vittorie di rilievo, tra cui il titolo nazionale in linea e una tappa alla Volta Ciclista a Catalunya 2013.\nAl termine della stagione 2013 annuncia il ritiro dall'attivit\u00e0 agonistica."}
{"id": "4690039", "revid": "4239", "url": "https://it.wikipedia.org/wiki?curid=4690039", "title": "Fudbalski klub Partizan 1955-1956", "text": "Questa voce raccoglie le informazioni riguardanti il Fudbalski klub Partizan nelle competizioni ufficiali della stagione 1955-1956.\nAvvenimenti.\nIl Partizan arriva al secondo posto nel torneo nazionale, dietro alla Stella Rossa.\nIn questa stagione il Partizan disputa la prima partita di Coppa dei Campioni, il 4 settembre del 1955 contro lo Sporting Lisbona: l'incontro finisce 3-3 all'andata, giocatasi a Lisbona, e 5-2 al ritorno in Jugoslavia. Ai quarti il Partizan affronta il : gli spagnoli infliggono un pesante 4-0 a Madrid ma subiscono un netto 3-0 a Belgrado.\nMilo\u0161 Milutinovi\u0107 conquista il titolo di miglior marcatore della Coppa dei Campioni con 8 centri."}
{"id": "4690049", "revid": "599013", "url": "https://it.wikipedia.org/wiki?curid=4690049", "title": "Svein Johansen", "text": "Carriera.\nClub.\nTromsdalen.\nJohansen gioc\u00f2 con la maglia del Tromsdalen dal 1988 al 1991. La squadra si guadagn\u00f2 la promozione nella 1. divisjon nel campionato 1990: il campionato norvegese, in quella stagione, modific\u00f2 i nomi delle divisioni e il Tromsdalen si trov\u00f2 a \"saltare\" dalla 3. divisjon alla 1. divisjon, poich\u00e9 quest'ultima divent\u00f2 la nuova denominazione della vecchia 2. divisjon.\nTroms\u00f8.\nNel 1992, Johansen fu ingaggiato dal Troms\u00f8. Esord\u00ec nell'Eliteserien il 28 giugno dello stesso anno, sostituendo Bj\u00f8rn Johansen nel pareggio a reti inviolate contro il Viking. Il 25 giugno 1995 esord\u00ec nell'edizione annuale della Coppa Intertoto: fu titolare nel pareggio per 2-2 sul campo degli svizzeri dell'Aarau. L'anno seguente, contribu\u00ec alla vittoria finale della Coppa di Norvegia 1996, nonostante avesse totalizzato una sola presenza nella competizione. Rimase in squadra fino al 2003, anno del suo ritiro dall'attivit\u00e0 agonistica.\nStatistiche.\nPresenze e reti nei club.\n\"Statistiche aggiornate al 19 settembre 2013.\""}
{"id": "4690053", "revid": "113757", "url": "https://it.wikipedia.org/wiki?curid=4690053", "title": "Antonio Padoa Schioppa", "text": ""}
{"id": "4690054", "revid": "729019", "url": "https://it.wikipedia.org/wiki?curid=4690054", "title": "Stazione di Lione-Perrache", "text": "La stazione di Lione-Perrache \u00e8 una delle due stazioni ferroviarie (insieme a Part-Dieu) a servizio di Lione e della sua agglomerazione, situata nel dipartimento del Rodano, regione Rodano-Alpi.\n\u00c8 servita da TGV e dal TER ed \u00e8 il \"terminal\" della linea A (metropolitana di Lione).\nLa sua apertura all'esercizio avvenne nel 1857."}
{"id": "4690055", "revid": "113757", "url": "https://it.wikipedia.org/wiki?curid=4690055", "title": "Padoa Schioppa", "text": ""}
{"id": "4690058", "revid": "729019", "url": "https://it.wikipedia.org/wiki?curid=4690058", "title": "Stazione di Tolone", "text": "La stazione di Tolone \u00e8 la principale stazione ferroviaria a servizio di Tolone e della sua agglomerazione, situata nel dipartimento del Varo, regione Provenza-Alpi-Costa Azzurra.\n\u00c8 servita da TGV e dal TER.\nLa sua apertura all'esercizio avvenne nel 1859."}
{"id": "4690059", "revid": "767487", "url": "https://it.wikipedia.org/wiki?curid=4690059", "title": "Supergruppo dell'epidoto", "text": "Il supergruppo dell'epidoto \u00e8 un supergruppo di minerali costituito da una ventina di minerali suddivisi fra tre gruppi.\nI gruppi di minerali appartenenti al supergruppo dell'epidoto sono i seguenti:"}
{"id": "4690061", "revid": "1543377", "url": "https://it.wikipedia.org/wiki?curid=4690061", "title": "CCR5", "text": "CCR5, acronimo per \"C-C chemokine receptor type 5\" (recettore C-C per le chemochine di tipo 5) e nota anche come CD195, \u00e8 una proteina presente sulla membrana dei leucociti e coinvolta nel sistema immunitario come recettore per le chemochine, con il ruolo di attirare in specifici tessuti e organi i linfociti T. Molte forme di HIV, il virus responsabile dell'AIDS, utilizzano nelle fasi iniziali questo recettore per entrare nelle cellule da infettare. Esistono soggetti portatori di una particolare mutazione del gene, CCR5-\u039432, che li protegge dall'infezione da parte di queste forme virali.\nIn tali soggetti il gene \"CCR5\", localizzato sul cromosoma 3, risulta mutato per delezione di una particolare porzione del materiale genetico; le forme omozigotiche, ovvero i soggetti che presentano entrambi gli alleli mutati, risultano resistenti ai ceppi virali di HIV-1 R5 tropici.\nFunzione.\nCCR5 appartiene alla famiglia dei recettori \u00df per le chemochine ed \u00e8 una proteina integrale di membrana. Si tratta di un recettore accoppiato a proteine G e lega specificatamente la famiglia \"CC\" delle chemochine.\nI ligandi naturali del recettore sono RANTES, un fattore chemotattico conosciuto anche come CCL5 e MIP (\"macrophage inflammatory protein\") 1\"\u03b1\" e 1\"\u03b2\", note anche rispettivamente come CCL3 e CCL4. Interagisce inoltre con CCL3L1.\nIl gene \u00e8 espresso soprattutto nei linfociti T, nei macrofagi, nelle cellule dendritiche e nella microglia e, sebbene il suo esatto ruolo nella funzione immunitaria normale non sia stato chiarito, si ritiene che abbia un ruolo nella risposta infiammatoria alle infezioni.\nRuolo nell'infezione da HIV.\nI corecettori che HIV utilizza per il suo ingresso nelle cellule sono CCR5 e/o CXCR4; sebbene numerosi recettori che le chemochine possano agire da corecettori virali, \u00e8 CCR5 quello pi\u00f9 importante nella storia naturale dell'infezione. I suoi ligandi fisiologici sono RANTES, MIP-1\"\u03b2\" e MIP-1\"\u03b1\", i quali sono in grado di eliminare l'infezione da HIV-1 \"in vitro\". Nei soggetti infettati da HIV, i ceppi che utilizzano CCR5 per l'ingresso nella cellula sono quelli maggiormente isolati nelle fasi iniziali dell'infezione; ci\u00f2 suggerisce che tali virus abbiano un vantaggio selettivo durante la trasmissione o la fase acuta della malattia. Inoltre, almeno met\u00e0 dei pazienti infettati ospita solo virus R5-tropici durante l'intero corso dell'infezione.\nUn nuovo gruppo di farmaci, gli antagonisti del recettore CCR5, \u00e8 stato realizzato con lo scopo di interferire nell'interazione tra HIV e tale recettori; tra questi vi sono PRO 140, Vicriviroc, Aplaviroc e Maraviroc. Uno dei problemi limitanti in questo approccio terapeutico \u00e8 che, nonostante CCR5 sia il corecettore maggiormente coinvolto nell'infezione, questo non \u00e8 l'unico. Tuttavia, valutando la resistenza virale a AD101, un antagonista molecolare di CCR5, si \u00e8 osservato che i virus resistenti non cambiano corecettore bersaglio, bens\u00ec continuano a utilizzare CCR5, anche utilizzando domini alternativi di legame o legando il recettore con maggiore affinit\u00e0.\nLa variante \u039432.\nCCR5-\u039432, denominato anche CCR5-D32 o CCR5 delta 32, \u00e8 una variante allelica di CCR5.\nCCR5-\u039432 \u00e8 una mutazione deletiva che ha un impatto specifico sulle funzioni dei linfociti T. La presenza di almeno una copia di tale gene mutato (eterozigosi) \u00e8 stata rilevata in circa il 4-16% degli individui di discendenza europea, la presenza di entrambe le copie del gene mutato (omozigosi), in circa il 0,16-2,5% degli individui di discendenza europea. Si era speculato che tale allele potesse aver favorito la selezione naturale durante la Peste nera nei paesi dell'Europa settentrionale, ma studi pi\u00f9 recenti hanno escluso questa possibilit\u00e0, rivelando l'assenza di un ruolo protettivo in tale contesto. Si ritiene che questa mutazione possa aver premesso una protezione dal vaiolo durante le epidemie in Europa, soprattutto nelle maggiori citt\u00e0 commerciali e in luoghi isolati come Islanda e Azzorre, e che tale situazione abbia favorito un aumento della prevalenza della mutazione.\nSi pensa che in Antica Grecia, in aree come quella di Corinto, lo sviluppo della prostituzione abbia portato alla diffusione di un'infezione simile a quella da HIV, con un quadro clinico simil-influenzale e una successiva immunodepressione. Allora nulla si sapeva sulla diffusione di questa malattia, ma si ritiene che anche la Peste di Atene e successive epidemie avutesi nei Balcani possano essere state favorite da mutazioni genetiche. La mutazione CCR5-\u039432, tuttavia, \u00e8 stata rilevata anche in campioni di sangue dell'et\u00e0 del bronzo, a tassi comparabili con quelli della popolazione europea moderna.\nQuesta mutazione ha un effetto negativo sulla funzione dei linfociti T, ma sembra svolgere un ruolo protettivo nei confronti del \"Variola virus\" e di HIV. La \"Yersinia pestis\", agente eziologico della peste bubbonica, \u00e8 stata dimostrata in laboratorio non associabile a CCR5. I soggetti con la mutazione \u039432 sono sani, e ci\u00f2 suggerisce che il gene CCR5 sia piuttosto superfluo; tuttavia CCR5 pare svolgere un ruolo protettivo nei confronti del virus del Nilo occidentale e gli studi clinici hanno dimostrato che i soggetti \u039432 hanno un rischio sproporzionatamente pi\u00f9 alto di contrarre questa infezione, dimostrando che non tutte le funzioni di CCR5 possono essere compensate da altri recettori.\nNonostante la grande variabilit\u00e0 genetica di CCR5 nelle sue regioni codificanti, la delezione di 32 pb porta a un recettore non funzionante, che previene l'ingresso nella cellula dei ceppi virali HIV R5-tropici; la presenza di tale mutazione in omozigosi fornisce una forte protezione nei confronti dell'infezione da HIV. Tale allele \u00e8 stato trovato nel 5-14% degli europei, ma \u00e8 raro presso gli africani e gli asiatici; la sua presenza fa diminuire il numero di proteine CCR5 presenti nella membrana cellulare del linfocita T CD4+, con effetti sui tassi di progressione dell'infezione da HIV. Numerosi studi condotti su persone infettate da HIV hanno dimostrato che la presenza di una copia di CCR5-\u039432 ritarda l'insorgenza di AIDS per almeno due anni. \u00c8 inoltre possibile che una persona con questa mutazione possa non venir infettata dai ceppi HIV R5-tropici.\nDal punto di vista terapeutico si \u00e8 pensato di sfruttare questa condizione per la realizzazione di anticorpi monoclonali che blocchino l'espressione genica di CCR5, da utilizzare in soggetti infettati da HIV-1. \"In vitro\" \u00e8 stato dimostrato che i linfociti T, modificati per non presentare CCR5 e mescolati con linfociti T normali, sono portati a prendere il sopravvento nella coltura cellulare quando HIV attacca e uccide le cellule normali.\nTale ipotesi fu valutata \"in vivo\" in un paziente con AIDS, Timothy Ray Brown, che svilupp\u00f2 consensualmente una leucemia mieloide acuta e che fu trattato con chemioterapia; ricevette quindi un trapianto di cellule staminali ematopoietiche da un donatore con omozigosi per CCR5-\u039432. Dopo due anni dal trattamento il paziente risult\u00f2 in salute, con un livello indosabile di virioni nel sangue, nel cervello e nell'epitelio rettale. Prima del trapianto il paziente presentava anche bassi livelli di HIV XR4-tropici, che non usano CCR5 per l'ingresso nella cellula; tuttavia, successivamente al trapianto, anche questi ceppi virali divennero indosabili. Tale evento \u00e8 spiegabile con l'osservazione che le cellule che esprimono la variante \u039432 risultano carenti, nella membrana cellulare, sia di CCR5, sia di CXCR4, conferendo una resistenza a un ampio numero di varianti di HIV. Nel 2010, dopo tre anni dal trattamento, il paziente risult\u00f2 ancora resistente al virus e fu dichiarato guarito.\nNel 2009 \u00e8 iniziato uno studio clinico su pazienti sieropositivi per valutare l'utilizzo di una terapia genica che consiste nel trasporto della variante CCR5-\u039432 tramite una nucleasi \"zinc finger\" nelle cellule prelevate dal paziente; la reinfusione di queste cellule potrebbe rivelarsi una potenziale opzione nel trattamento dell'HIV."}
{"id": "4690062", "revid": "729019", "url": "https://it.wikipedia.org/wiki?curid=4690062", "title": "Stazione di Digione-Ville", "text": "La stazione di Digione-Ville \u00e8 la principale stazione ferroviaria a servizio di Digione e della sua agglomerazione, situata nel dipartimento della C\u00f4te-d'Or, regione Borgogna-Franca Contea.\n\u00c8 servita da TGV e dal TER.\nLa sua apertura all'esercizio avvenne nel 1849."}
{"id": "4690065", "revid": "682087", "url": "https://it.wikipedia.org/wiki?curid=4690065", "title": "CD195", "text": ""}
{"id": "4690068", "revid": "287204", "url": "https://it.wikipedia.org/wiki?curid=4690068", "title": "Budapesti V\u00f6r\u00f6s Lobog\u00f3 Sport Egyes\u00fclet 1955-1956", "text": "Questa voce raccoglie le informazioni riguardanti il Budapesti V\u00f6r\u00f6s Lobog\u00f3 Sport Egyes\u00fclet nelle competizioni ufficiali della stagione 1955-1956.\nAvvenimenti.\nIl Budapesti V\u00f6r\u00f6s Lobog\u00f3 Sport Egyes\u00fclet si ritrova al terzo posto nel campionato dopo 18 giornate: il torneo viene interrotto a causa della rivoluzione ungherese.\nLa societ\u00e0 riesce a farsi vedere nella prima edizione della Coppa dei Campioni: sconfiggono l'Anderlecht sia in patria (6-3) sia in Belgio (4-1), uscendo dalla competizione contro lo Stade de Reims (4-4 in Francia, 2-4 in Ungheria).\nIl V\u00f6r\u00f6s Lobog\u00f3 partecipa anche alla Coppa Mitropa superando la Stella Rossa di Belgrado (6-4) ma esce in semifinale contro il Rapid Vienna (7-6).\nRosa.\nImre Kovacs svolge il ruolo di giocatore-allenatore."}
{"id": "4690069", "revid": "767487", "url": "https://it.wikipedia.org/wiki?curid=4690069", "title": "Salvate il Gray Lady", "text": "Salvate il Gray Lady (\"Gray Lady Down\") \u00e8 un film del 1978 diretto da David Greene.\nTrama.\nIl sottomarino \"USS Neptune\" \u00e8 sulla rotta di casa e il suo comandante, l'esperto Paul Blanchard, \u00e8 al suo ultimo viaggio sul sommergibile in quanto ha ricevuto una promozione per diventare comandante di una intera squadra di sottomarini.\nSfortunatamente il \"Neptune\" viene speronato da una nave cargo a causa di una fitta nebbia e precipita sul fondale oceanico. L'equipaggio di bordo e le forze di recupero dovranno collaborare per salvare la vita delle persone a bordo."}
{"id": "4690070", "revid": "164044", "url": "https://it.wikipedia.org/wiki?curid=4690070", "title": "Svein Morten Johansen", "text": ""}
{"id": "4690072", "revid": "729019", "url": "https://it.wikipedia.org/wiki?curid=4690072", "title": "Theodorus Marinus Roest", "text": "Biografia.\nIn 1872 fu nominato \"associ\u00e9 \u00e9tranger\" alla \"Soci\u00e9te royale de numismatique\", e divenne un redattore della \"Revue belge de Numismatique et de Sigillographie\". Divenne un'autorit\u00e0 in numismatica. Nel 1876 divenne direttore dell'Academisch Penningkabinet a Leida. Nel 1881 si dimise quando il gabinetto fu assorbito nel \"Koninklijk Penningkabinet\", che \u00e8 ora diventato parte del Geldmuseum a Utrecht.\nTramite gli sforzi dell'archivista della citt\u00e0 di Haarlem Adriaan Justus Ensched\u00e9, Roest fu incaricato di catalogare la collezione del Teylers Museum. Ensched\u00e9 era membro della Teylers Tweede Genootschap dal 1876 ed era lui stesso un collezionista di monete. Nel 1886 Roest fu nominato conservatore, e nel 1889 pubblic\u00f2 il suo \"Catalogue du cabinet numismatique de la Fondation Teyler \u00e0 Harlem\".\nNel 1893 pubblic\u00f2 \"De munten van het Graafschap en Hertogdom GELRE\" (Le monete della contea e del ducato Gelre), e in seguito don\u00f2 la sua collezione di monete di Gelre al museo.\nNel 1892 Roest fu il fondatore e primo presidente della societ\u00e0 numismatica \"Koninklijk Nederlands Genootschap voor Munt- en Penningkunde\"."}
{"id": "4690077", "revid": "767487", "url": "https://it.wikipedia.org/wiki?curid=4690077", "title": "The Pope Smokes Dope", "text": "The Pope Smokes Dope \u00e8 il secondo album discografico del cantautore statunitense David Peel e della The Lower East Side Band, pubblicato il 17 aprile 1972 dalla Apple Records.\nIl disco venne prodotto da John Lennon e Yoko Ono, entrambi grandi ammiratori di Peel.\nIl disco.\nPeel, insieme a John Lennon e sua moglie Y\u014dko Ono, eseguirono il brano \"The Ballad of New York\" composto da Peel, nel corso del \"The David Frost Show\", con Lennon che suonava il tea-chest bass. Il trio, ora raggiunto dalla The Lower East Side Band, suon\u00f2 svariate altre volte con Lennon e la Ono. La puntata venne registrata il 16 dicembre 1971 e trasmessa il 13 gennaio 1972."}
{"id": "4690078", "revid": "246700", "url": "https://it.wikipedia.org/wiki?curid=4690078", "title": "Royal Sporting Club Anderlecht 1955-1956", "text": "Questa voce raccoglie le informazioni riguardanti il Royal Sporting Club Anderlecht nelle competizioni ufficiali della stagione 1955-1956.\nStagione.\nAlla guida dell'inglese Gormlie l'Anderlecht vince il campionato belga.\nI belgi partecipano alla prima edizione della Coppa dei Campioni: cadono subito contro gli ungheresi del Budapesti V\u00f6r\u00f6s Lobog\u00f3 (10-4 complessivo)."}
{"id": "4690084", "revid": "283141", "url": "https://it.wikipedia.org/wiki?curid=4690084", "title": "Teatro lirico di Cagliari", "text": ""}
{"id": "4690088", "revid": "1669436", "url": "https://it.wikipedia.org/wiki?curid=4690088", "title": "Gasparo Cairano", "text": "Artista emergente nel 1489 nell'ambito del mondo culturale milanese, intraprese una fortunata carriera che in breve tempo lo trasform\u00f2 nel principale esponente della scultura rinascimentale bresciana, distinguendosi con opere di alto spessore culturale quali il ciclo dei \"Cesari\" per il palazzo della Loggia a Brescia e il mausoleo Martinengo. Alla base del suo successo fu l'introduzione di un gusto classico potente e altamente espressivo, in contrapposizione al raffinato decorativismo locale preesistente poco figurato. Durante il primo decennio del XVI secolo, Gasparo fu cos\u00ec in grado di conquistare la committenza pubblica e privata in cerca di un artefice capace di tradurre nella pietra il proprio vanto per la discendenza storica dalla Roma antica, cavalcando cos\u00ec il fervore rinascimentale locale e soppiantando la concorrenza.\nCaduto nell'oblio a causa di una sfortuna critica secolare, provocata da innumerevoli quanto gravi equivoci, silenzi e malintesi, la sua complessa personalit\u00e0 artistica e il suo catalogo di opere sono stati ricostruiti solo a partire dalla fine del XX secolo, in particolare nei primi anni del XXI secolo, grazie a studi critici mirati che hanno permesso per la prima volta un'analisi organica e una riscoperta di documenti e opere.\nBiografia.\nNon si conosce nulla di Gasparo Cairano prima del 1489, del quale risulta pertanto ignota qualsiasi informazione circa data e luogo di nascita, formazione e circostanze che lo condussero a Brescia. L'appellativo \"da Milano\", con il quale \u00e8 spesso ricordato dalle fonti, non fornisce comunque un dato certo visto che potrebbe riferirsi alla citt\u00e0 cos\u00ec come al ducato o alla diocesi. Il generico riferimento, in ogni caso, \u00e8 compatibile con la base culturale del suo operato artistico. Alcune congetture possono essere fatte sul cognome \"Cairano\", in particolare che esso riconduca a Cairate in provincia di Varese, ancora oggi abbreviato in \"Cair\u00e0\" nella parlata dialettale locale.\nL'esordio: il cantiere di Santa Maria dei Miracoli.\nL'esordio a Brescia di Cairano \u00e8 appunto l'opera per il quale viene pagato il 24 dicembre 1489: il ciclo delle dodici statue di \"Apostoli\" per la prima cupola della chiesa di Santa Maria dei Miracoli a Brescia, eseguite approssimativamente nello stesso periodo in cui il Tamagnino eseguiva i suoi dodici \"Angeli\" di contrappunto, da disporsi nel registro inferiore.\nIn generale, tutta la produzione lapidea del cantiere di Santa Maria dei Miracoli eseguita nel decennio successivo al ciclo degli \"Apostoli\", limitatamente a quanto presente all'interno dell'edificio, \u00e8 riconducibile a Cairano e ai suoi collaboratori. Non \u00e8 da escludere che quest'opera propedeutica portasse in seno proprio il diritto a proseguire i lavori, in un vero e proprio confronto disputato tra Cairano e il Tamagnino. Notare, comunque, che il ciclo di \"Angeli\" del Tamagnino si pone a un livello di qualit\u00e0 artistica decisamente superiore a quello degli \"Apostoli\" di Cairano, gi\u00e0 solo per la relativa modernit\u00e0 dei primi, rivolti verso il nuovo classicismo veneziano di Antonio Rizzo, ma anche per la superiore qualit\u00e0 tecnica. \u00c8 probabile, quindi, che a supporto di Gasparo vi fosse un qualche favore locale che gli consent\u00ec di affermarsi sul Tamagnino indipendentemente dalle proprie iniziali capacit\u00e0 artistiche, ancora in fase di sviluppo. Tra l'altro, il Tamagnino resta ai Miracoli ancora per poco, giusto il tempo di realizzare altri cinque rilievi: il tutto, compresi i dodici \"Angeli\", viene pagato all'autore meno di quanto corrisposto a Cairano per i soli dodici \"Apostoli\": dopo questo fatto, l'artista abbandona il cantiere della chiesa e Brescia, dove far\u00e0 ritorno solo un decennio dopo.\nLe chiavi di volta del Duomo vecchio.\nAppena conquistata la prosecuzione dei lavori all'interno del santuario dei Miracoli, l'arte e la carriera di Cairano cominciano una rapida ascesa: gi\u00e0 il 16 novembre 1491 gli vengono pagate le due chiavi di volta per il nuovo presbiterio del Duomo vecchio, in via di costruzione sotto il progetto di Bernardino da Martinengo e sole sculture figurate presenti nella nuova costruzione. Due anni dopo, nel 1493, Cairano avvia il proprio impegno nel cantiere della Loggia.\nSi nota quindi una sovrapposizione di impegni e commissioni, sia pubbliche, sia ecclesiastiche, decisamente pi\u00f9 importanti dell'impegno in Santa Maria dei Miracoli, il cui cantiere viene infatti interrotto circa nello stesso periodo. Lo scultore torna al santuario solo per qualche sporadica opera negli anni successivi, fino alla fine del secolo, ma nel complesso i lavori rimangono bloccati fino alla met\u00e0 del XVI secolo.\nIl successo: le sculture della Loggia.\nIl 30 agosto 1493 parte a pieno regime la produzione scultorea di Cairano per il rivestimento esterno del costruendo Palazzo della Loggia con la consegna di \"\"capita 5 imperatorum romanorum\", ossia di cinque busti per il ciclo dei trenta \"Cesari\", tra le massime opere della sua carriera artistica. La produzione dei busti si pu\u00f2 ricondurre, a livello generale, a una rielaborazione moderna della ritrattistica antica e delle fonti che la rappresentavano, anche in modo indiretto: nei busti pi\u00f9 antichi, ossia quelli affacciati sulla piazza, si notano somiglianze con il ritratto di Bartolomeo Colleoni nel suo monumento di Andrea del Verrocchio a Venezia (il primo a sinistra), con una nota e molto diffusa effigie di Antonino Pio e con un ritratto di profilo di Nerone, a sua volta molto celebre all'epoca e qui riproposto in tre dimensioni.\nIn generale, \u00e8 apprezzabile un considerevole salto di qualit\u00e0 rispetto agli \"Apostoli\" del santuario dei Miracoli, scolpiti appena qualche anno prima: notare come il ciclo dei \"Cesari\" non abbia eguali nella precedente produzione scultorea rinascimentale sul tema delle effigi imperiali e non solo per l'entit\u00e0 numerica, ma anche per le notevoli dimensioni di ogni esemplare. La presenza di questi \"Cesari\" sui fronti della Loggia di Brescia, nonch\u00e9 le caratteristiche dello stesso palazzo, sono quindi testimonianza di un potenziamento architettonico e figurativo che si distacca, elevandosi in un pieno dominio dell'arte classica, dalle sperimentazioni della facciata e degli interni del santuario dei Miracoli. Gasparo Cairano, attraverso la produzione di questi \"Cesari\" e dei successivi ornati architettonici del palazzo, diventa quindi l'artefice di un desiderio comune alla committenza pubblica e privata bresciana, ossia tradurre nella pietra il proprio vanto per la discendenza storica dalla Roma antica e cavalcando cos\u00ec il fervore rinascimentale locale.\nAttorno al 1497, mentre prosegue a intervalli regolari la consegna dei \"Cesari\", Gasparo esegue in collaborazione con la sua bottega anche le cinque chiavi di volta per il portico del palazzo, raffiguranti \"Sant'Apollonio\", \"San Faustino\", \"San Giovita\", la \"Giustizia\" e la \"Fede\". Tra il 1499 e il 1500 vengono consegnati i due grandi \"Trofei\" posti agli angoli dell'ordine superiore del palazzo, sul fronte rivolto alla piazza, mentre tra il 1493 e il 1505 Cairano partecipa al compimento delle varie protomi leonine, dei capitelli, delle candelabre e dei fregi sullo stesso ordine. L'impronta lasciata dall'artista alla produzione del cantiere risulta evidentissima e influenza in generale tutte le opere decorative scultoree eseguite per il palazzo in quegli anni.\nIl monopolio dei \"Cesari\" viene interrotto solamente durante una breve estemporanea del Tamagnino a Brescia, reclutato nel cantiere della Loggia probabilmente per la fama acquisita nei lavori alla Certosa di Pavia, tra la fine del 1499 e l'inizio del 1500. Lo scultore esegue sei \"Cesari\" e diverso altro materiale lapideo, senza tuttavia ottenere alcuna affermazione in un panorama artistico sempre pi\u00f9 egemonizzato da Cairano, ormai lontano dalla spigolosa e ingenua espressivit\u00e0 degli \"Apostoli\" del santuario dei Miracoli e trasformatosi nello scultore pi\u00f9 in voga della citt\u00e0. Il Tamagnino, ulteriormente scornato da un freddo riconoscimento delle sue capacit\u00e0 nei confronti dell'avversario, abbandona infine il cantiere e la citt\u00e0, probabilmente senza farvi pi\u00f9 ritorno.\nLe commissioni private Brunelli e Caprioli.\nGuadagnato il prestigio al cantiere della Loggia, Cairano riceve almeno due commissioni da altrettante famiglie nobili bresciane, coinvolte nella dirigenza amministrativa del nuovo palazzo pubblico e, quindi, certo a conoscenza della sua figura e delle sue capacit\u00e0. I documenti fanno risalire al 1496 l'incarico di eseguire il monumento funebre di Gaspare Brunelli, datato 1500, da collocarsi nella cappella Brunelli nella chiesa di San Francesco d'Assisi. Nello stesso periodo la famiglia Caprioli gli commissiona il monumento funebre di Luigi Caprioli, destinato alla cappella di famiglia nella chiesa di San Giorgio, assieme probabilmente ad altre opere scultoree nell'ambito della stessa cappella, eseguite forse in collaborazione con la bottega dei Sanmicheli ai quali \u00e8 attribuito lo stipite marmoreo decorato da fini candelabre.\nDel monumento Caprioli, smembrato nel XIX secolo, resta solo l'\"Adorazione Caprioli\", tra i capolavori dell'artista, collocata nel 1841 da Rodolfo Vantini all'altare maggiore della chiesa di San Francesco d'Assisi. Gasparo Cairano mette qui in atto una sprezzante maestria tecnica, non soltanto nelle precisissime prospettive dei riquadri ma anche nella scelta del blocco monolitico, di fatto non strettamente necessario per un lavoro di questo tipo. Da Bernardino Faino, Francesco Paglia e altri studiosi sei-settecenteschi sappiamo che il rilievo era inserito entro un qualche apparato architettonico, al quale doveva appartenere anche una pala figurata, eseguita forse per mano dello stesso autore, della quale si sono perse le tracce.\nLe sculture di San Pietro in Oliveto e San Francesco.\nNel 1503 Gasparo consegna gli ultimi \"Cesari\" per i fronti della Loggia ed esaurisce il grosso del lavoro in questo cantiere, al quale non \u00e8 pi\u00f9 registrata alcuna successiva presenza. Termina quindi, per l'artista, la stagione delle grandi commissioni pubbliche, entro le quali si era probabilmente formato per poi fare carriera e conseguire il successo. Dovendo riorganizzare la propria attivit\u00e0, si mette probabilmente in contatto con le varie personalit\u00e0 incontrate durante i lavori alla Loggia, con collaboratori e altri artisti, in citt\u00e0 e nei dintorni, alla ricerca di importanti commissioni. Forse indipendentemente dalla sua volont\u00e0, la strada intrapresa lo porta a dedicarsi sempre pi\u00f9 all'arte sacra. Nel 1504 il canonico della basilica di San Pietro de Dom Francesco Franzi da Orzinuovi gli commissiona, per testamento, la realizzazione di una cappella in cattedrale, della quale nulla si conosce.\nEntro il 1507, invece, si data la produzione degli apparati lapidei decorativi per l'interno della chiesa di San Pietro in Oliveto, il terzo grande cantiere rinascimentale della citt\u00e0 dopo il santuario dei Miracoli e la Loggia, terminato appunto in quell'anno. Le posate partiture architettoniche che scandiscono la sequenza degli altari e la pregiata composizione architettonica dell'insieme sono per\u00f2 estranee agli stilemi di Gasparo e, piuttosto, sono consone alla maniera dei Sanmicheli, i quali d'altronde possedevano l'unica bottega in citt\u00e0, oltre a quella di Cairano, in grado di impegnarsi in un'opera di queste proporzioni. A Cairano, per\u00f2, spetta sicuramente l'esecuzione dei dodici busti di \"Apostoli\" nei pennacchi degli archi della navata, nei quali la mano dell'artista \u00e8 inconfondibile. Non esistono comunque riscontri nella scarsissima e frammentaria documentazione, relativa a questa fase storica dell'edificio, giunta fino a noi.\nRiconducibile all'opera di Cairano \u00e8 anche l'altare di san Girolamo nella gi\u00e0 nominata chiesa di San Francesco, la cui questione critica costituisce un problema fra i pi\u00f9 intricati della scultura rinascimentale bresciana, anche a causa della totale mancanza di fonti storiche sulla sua origine. Sicuramente scolpito dopo il 1506, si impone, per qualit\u00e0 e originalit\u00e0 artistica, ai massimi livelli dell'arte bresciana del periodo ed \u00e8 attribuibile a Gasparo sotto vari aspetti, mutuati sia dall'esperienza alla Loggia, sia dal cantiere di San Pietro in Oliveto.\nIl portale del duomo di Sal\u00f2.\nTra il 1506 e il 1509 \u00e8 fittamente documentata la realizzazione del nuovo portale del duomo di Sal\u00f2 da parte di Cairano, il quale molto probabilmente redige il progetto, in collaborazione con Antonio Mangiacavalli. Per questo manufatto, Cairano fornisce di sua mano le figure del \"Padre eterno\", di \"San Pietro\" e di \"San Giovanni Battista\", lasciando al collaboratore la \"Vergine annunciata\", mentre l'\"Angelo annunciante\" e i due piccoli busti nei pennacchi sembrano essere frutto di collaborazione. Le parti architettoniche, invece, vengono eseguite probabilmente dai vari scalpellini registrati nei documenti relativi alla fabbrica, tra cui il figlio di Antonio. Il portale \u00e8 messo in opera entro l'agosto del 1508 e all'inizio dell'anno successivo si concludono gli interventi di finitura.\nNell'impresa di Sal\u00f2, ben ricostruibile attraverso i numerosi pagamenti effettuati, emerge un rapporto di collaborazione decisamente complesso tra Gasparo e il Mangiacavalli, all'apparenza molto stretto e con la condivisione di collaboratori, diretti dall'uno o dall'altro a seconda di chi era presente in cantiere. Notare, inoltre, come questi fenomeni di collaborazione, gi\u00e0 verificatisi nel cantiere di San Pietro in Oliveto, siano emblematici di un'attivit\u00e0 artistica di Cairano sempre pi\u00f9 frenetica e variata, causata da una pioggia di commissioni pubbliche e private, tutte di alto livello, guadagnate nel primo decennio del XVI secolo una volta conclusi i lavori alla Loggia. L'attenzione di Gasparo in questo periodo, infatti, non \u00e8 rivolta alla fabbrica di Sal\u00f2, che di fatto frequenta poco e molto raramente, e nemmeno al cantiere di San Pietro in Oliveto, monopolizzato dai Sanmicheli, bens\u00ec a due opere di importanza e risonanza ben maggiori: l'edificio dello scalone della Loggia e l'arca di sant'Apollonio.\nIl ritorno alla Loggia: l'edificio dello scalone.\nEntro il 1508 viene compiuto l'edificio a nord della Loggia, contenente lo scalone per accedere al livello superiore del palazzo pubblico. La fabbrica viene concepita come corpo a s\u00e9, separato dal palazzo principale da una strada e collegato a quest'ultimo con un cavalcavia coperto, configurazione giunta a noi intatta. L'intervento di Gasparo, che torna quindi alla Loggia dopo almeno cinque anni di importante carriera, si registra nel portale a terra dell'edificio e in alcuni ornamenti sul cavalcavia.\nIl portale d'accesso \u00e8 risolto in modo allo stesso tempo elegante ed eccentrico, quasi esuberante e di sintassi molto libera. Non si ha la presenza degli ordini canonici e l'insieme \u00e8 concepito come un fantasioso assemblaggio di finti reperti archeologici di reimpiego. Per questo motivo, la critica non ritiene imputabile a Cairano il progetto dell'apparato, che resta comunque una formidabile invenzione altamente rappresentativa della cultura antiquaria dell'epoca. Sicuramente di Gasparo, per\u00f2, \u00e8 la mano che ha prodotto le sculture: assieme a figurazioni antropomorfe, delfini e creature fantastiche, gi\u00e0 sperimentate nella Loggia, l'artista ricorre ancora all'inserimento di piccoli \"Cesari\", sia sul portale, sia sul cavalcavia, toccando in alcuni le vette pi\u00f9 poetiche della sua ritrattistica all'antica.\nL'arca di sant'Apollonio.\nUn'altra importante commissione, per\u00f2, stava per affacciarsi sulla carriera di Gasparo, sovrapponendosi alle sue gi\u00e0 concentrate attivit\u00e0. Il 5 gennaio 1503 viene ufficializzato il rinvenimento, all'interno della basilica di San Pietro de Dom, delle reliquie di sant'Apollonio. In giugno \u00e8 documentata una delibera del Consiglio generale nella quale viene chiesto al Collegio dei notai di finanziare la nuova arca, che tuttavia non dovette trovare immediato seguito.\nRisale infatti al 1506 un perentorio sollecito del Consiglio al Collegio dei notai affinch\u00e9 l'opera sia portata a compimento e, probabilmente, i lavori hanno finalmente inizio nel settembre 1508. La solenne traslazione delle reliquie avviene infine nel luglio 1510, momento in cui l'arca doveva essere sicuramente compiuta. Pertanto, si pu\u00f2 collocare tra il 1508 e il 1510 l'esecuzione dell'opera, ipotizzando un coinvolgimento di Cairano pi\u00f9 tardo rispetto all'inizio degli avvenimenti.\nNotare come nel 1505 era stata posta in opera nella chiesa dei Santi Cosma e Damiano l'arca di san Tiziano per mano dei Sanmicheli, prima arca cinquecentesca bresciana che sicuramente ebbe una certa risonanza nel mondo artistico dell'epoca e che, probabilmente, doveva costituire una sorta di rilancio per la bottega, ormai non pi\u00f9 in voga come un tempo. Non \u00e8 strano, quindi, che Cairano si sia impegnato cos\u00ec a fondo nell'arca di sant'Apollonio, tra le sue opere maggiori, che soppianta largamente l'arca dei Sanmicheli per monumentalit\u00e0 e raffinatezza dell'ornato e delle parti figurate. In questa nuova opera, Gasparo fornisce l'ennesima prova della propria abilit\u00e0, primeggiando prepotentemente in uno scenario ormai privo di concorrenti, rispondendo ai Sanmicheli con una produzione di altissimo livello qualitativo.\nVito Zani, nel 2012, fa notare come il volto della statua di \"San Faustino\" non sia finito, anche se portato a un livello di definizione ormai prossimo alla levigatura superficiale. Queste parti, tuttavia, non sono lavorate a gradina ma direttamente a scalpello piatto, scavalcando cos\u00ec l'ultimo passaggio del canonico processo tecnico di modellazione e dando prova ulteriore della praticit\u00e0 e del virtuosismo di Gasparo Cairano nello scolpire teste.\nGli anni del sacco di Brescia.\nAlla fine del primo decennio del secolo, il clima politico europeo si sta ormai surriscaldando: i fatti della guerra della Lega di Cambrai sono alle porte e le prime incursioni francesi a Brescia sono sintomo di un percorso ormai al tramonto. Entro pochi anni si verifica il terribile sacco di Brescia del 1512 ad opera dei francesi guidati da Gaston de Foix-Nemours che, oltre a gettare in rovina la citt\u00e0, dissolve il mito della \"Brixia magnipotens\", mettendo fine a una vivace stagione di imprese e ai sogni umanistici, fenomeno che interesser\u00e0 anche il resto della penisola nei decenni successivi.\nI grandi cantieri rinascimentali cittadini si interrompono, compreso quello del Palazzo della Loggia, il quale ha ancora alla base dei ponteggi molti rilievi di Cairano gi\u00e0 predisposti al montaggio sui fronti del secondo livello, tra cui i due \"Trofei\" angolari, e che l\u00ec rimarranno per un cinquantennio, in attesa della ripresa dei lavori sotto la direzione di Lodovico Beretta. Le priorit\u00e0 cittadine mutano radicalmente, dai fasti artistici e culturali al recupero delle basilari funzioni vitali.\nGasparo Cairano risente senz'altro di questo periodo di improvviso e profondo decadimento, se non altro per la forte contrazione delle commesse. Lasciatosi alle spalle un decennio di intensa attivit\u00e0, con addirittura una convulsa sovrapposizione di impegni, entra in una fase della sua carriera artistica decisamente oscura dal punto di vista documentario e delle opere realizzate: l'ultimo documento che lo segnala \u00e8 il contratto per il portale del duomo di Chiari del 1513, mentre il documento successivo, del 1517, lo dice gi\u00e0 morto. A parte questo, si segnalano altre opere del periodo a lui attribuibili, compresa la complessa questione del completamento del mausoleo Martinengo.\nIl portale del duomo di Chiari e una presenza a Parma.\nNel 1513 \"Gasparem de Cayrano de Mediolano lapicida architectum et ingeniarum optimum\"\" firma il contratto per la realizzazione del nuovo portale del duomo di Chiari. Dal documento, scritto in veste di riconferma, si apprende che gi\u00e0 nel 1511 era stato preso un accordo tra l'artista e la municipalit\u00e0, ma esso non era stato portato a termine a causa degli eventi bellici che avevano interessato il territorio bresciano. Il contratto prevede l'esecuzione dell'intero apparato, dalle parti architettoniche alle sculture figurate, ossia un gruppo con la \"Madonna tra i santi Faustino e Giovita\" nella lunetta di cui si sono perse le tracce: la perdita di queste sculture impedisce di definire l'evoluzione dell'arte di Gasparo Cairano successivamente alla realizzazione dell'arca di sant'Apollonio. Il resto dell'opera, oltretutto, pone nuovamente la questione delle competenze architettoniche dello scultore, ancora non del tutto chiarite.\nRisulta attribuibile a Gasparo Cairano, e databile a questa fase, anche il singolare \"San Giovanni Evangelista\" presente nel timpano del portale del Capitolo dell'abbazia di San Giovanni Evangelista a Parma. L'opera, non documentata e tradizionalmente riferita dalla critica a Antonio Ferrari d'Agrate, \u00e8 stata assegnata nel 2010 al catalogo delle opere di Cairano a causa di evidenti riscontri con l'arte matura dell'artista. Questo sconfinamento territoriale di Gasparo \u00e8 significativo e potrebbe dimostrare un suo successo anche al di fuori della realt\u00e0 bresciana.\nIl completamento del mausoleo Martinengo.\nNel problematico quadro degli ultimi anni della carriera di Gasparo si colloca la questione del completamento del mausoleo Martinengo, il maggiore monumento funebre del Rinascimento bresciano. La commissione a Bernardino delle Croci, da parte dei fratelli Francesco e Antonio II Martinengo di Padernello, risale al 1503, con termine di tre anni per la consegna. Il sepolcro doveva ospitare la salma di Bernardino Martinengo, padre dei due, che aveva lasciato l'esecuzione dell'opera come volont\u00e0 testamentaria dopo la morte avvenuta nel 1501 o nel 1502. Tuttavia risulta ancora incompiuto nel 1516, quando il delle Croci si impegna, in un nuovo contratto, a terminarlo entro il gennaio 1518. Le cause sono da ricercare prima in una documentata vertenza di tipo economico tra l'orafo e la committenza, poi negli eventi bellici a cavallo del 1512, che sicuramente rallentano, se non interrompono, la prosecuzione dei lavori. Bisogna attendere il 1516, anno della riconquista di Brescia da parte della Repubblica di Venezia, per trovare il nuovo, definitivo accordo. I documenti si interrompono a quest'ultimo contratto, ma di fatto il monumento viene completato e installato nella chiesa del Santissimo Corpo di Cristo, probabilmente nei termini previsti.\nNei documenti relativi alle varie fasi di realizzazione dell'opera non \u00e8 mai citata alcuna figura al di fuori dell'orafo Bernardino delle Croci, ma non \u00e8 chiaro se quest'ultimo avesse davvero le competenze per eseguire un apparato scultoreo di questo tipo. La riconsiderazione del panorama artistico bresciano di quegli anni, nonch\u00e9 chiari riscontri stilistici, hanno portato la critica ad assegnare a Gasparo Cairano l'esecuzione delle parti lapidee del monumento, limitando l'intervento del Delle Croci ai soli inserti bronzei. L'orafo, di conseguenza, avrebbe assunto la commissione dei Martinengo nella sua totalit\u00e0, ma avrebbe poi affidato le parti non di sua competenza, di fatto il grosso del monumento, alla bottega di Cairano.\nNotare, comunque, che il definitivo contratto del Delle Croci \u00e8 del 1516 ma Gasparo \u00e8 segnalato morto gi\u00e0 nel 1517: se si affida a Cairano l'opera lapidea, dai documenti si deduce che non avrebbe avuto il tempo materiale per eseguirla completamente in questo breve periodo e, di conseguenza, almeno gran parte di essa deve essere collocata prima di questa data. Ci\u00f2 significa ammettere un coinvolgimento di Cairano antecedente al 1516, non attestato dai documenti. A maggior ragione, lo stesso contratto del 1516 informa che l'opera ancora incompleta si trovava gi\u00e0 installata nella chiesa, ma non si sa in quali condizioni, e che gi\u00e0 dall'anno precedente ospitava i resti di Bernardino Martinengo: ci\u00f2 presuppone uno stato di avanzamento dei lavori non trascurabile, anzi di fatto completo perlomeno nella struttura e nelle principali componenti architettoniche. L'incompiutezza segnalata dal contratto del 1516, pertanto, potrebbe essere limitata a inserti decorativi di vario tipo, comprese le parti bronzee spettanti sicuramente al Delle Croci.\nL'analisi stilistica critica approfondita degli ornamenti del mausoleo, in particolare dei due tondi figurati con la \"Scena di sacrificio\" e la \"Scena di battaglia\", rilevano un'inedita sensibilit\u00e0 di Gasparo Cairano agli esempi della bronzistica, ambito dove egli sembra trovare la maggior parte dei riferimenti da sottoporre a rielaborazioni e commistioni anche molto libere. Questo fatto, che inizialmente pu\u00f2 stupire, trova in realt\u00e0 un riscontro sensato nel contesto in cui il mausoleo Martinengo fu progettato e realizzato, ossia un monumento con un inedito, per Brescia, corredo di bronzi eseguito sotto la sovrintendenza dell'orafo Bernardino Delle Croci, titolare e responsabile della commessa, il quale gi\u00e0 sicuramente disponeva di un vasto catalogo di riferimenti antichi e moderni e certo altri ne collezion\u00f2 per questa commessa, tutti ampiamente citati sia nei pannelli maggiori sia nei tondi minori sul basamento. Difficile, a questo punto, escludere Gasparo Cairano, socio scultore del Delle Croci, dall'influenza di questa quantit\u00e0 di esempi classici o classicheggianti, anche se le tempistiche di questa influenza sono molto difficili da ricostruire, cos\u00ec come quelle della realizzazione del monumento. La sola \"Scena di sacrificio\", tuttavia, \u00e8 in grado di attestare la maturazione, nello scalpello di Cairano, di questo inedito connubio tra la scultura e la bronzistica attorno al 1510, periodo in cui, a questo punto, potrebbe essere collocata anche gran parte del restante apparato lapideo.\nOpere erratiche dal 1510 in poi.\nConsiderazioni stilistiche consentono di collocare attorno alla met\u00e0 del secondo decennio del XVI secolo una serie di opere, generalmente piccole statue, rilievi o frammenti, snaturate dal contesto originario e sparse in varie sedi. Non \u00e8 ancora chiaro se su questi manufatti prevalga la mano di Cairano maturo o l'immediato seguito dei suoi collaboratori, per esempio il documentato figlio Simone. Si tratta di opere in cui il confine tra l'estrema maturit\u00e0 dell'arte di Gasparo e il lavoro di bottega \u00e8 decisamente sfuocato e ci\u00f2 si traduce nell'assunzione di una certa maniera improntata su riferimenti ormai largamente sperimentati, tra cui l'ultimo stadio evolutivo dei primordiali \"Apostoli\" del santuario dei Miracoli e i modelli per la Loggia, coniugati con evidenti tentativi di aggiornamento culturale. \u00c8 il caso, per esempio, del \"Compianto sul Cristo morto\" conservato nel Museo d'arte antica di Milano e della \"Deposizione di Cristo\" nei depositi del museo di Santa Giulia di Brescia, che sembrano rimandare ai modelli pittorici di Giovanni Bellini e del Romanino. Un'altra opera erratica di rilievo, ma databile ancora al primo decennio del secolo, \u00e8 la cosiddetta \"pala Kress\" conservata alla National Gallery of Art di Washington, di provenienza ignota e forse mai neppure messa in opera, come dimostrerebbe la figura incompiuta del donatore in primo piano.\nDopo il gi\u00e0 citato contratto del 1513 per il portale del duomo di Chiari, Gasparo non \u00e8 pi\u00f9 nominato in alcun documento noto. Il primo testo successivo, in ordine cronologico, che riporta il suo nome \u00e8 una polizza d'estimo del 1517 di Bianca, moglie dello scultore, che si registra gi\u00e0 come vedova. La morte di Gasparo \u00e8 dunque collocabile tra queste due date, verosimilmente attorno al 1515 o anche poco dopo, se si intendono trovare ulteriori suoi interventi nel mausoleo Martinengo dopo il definitivo contratto del Delle Croci del 1516.\nL'eredit\u00e0 artistica.\nI documenti consentono di ricostruire una genealogia di artisti successiva a Gasparo, a partire dal figlio Simone: le poche informazioni giunte fino a noi sulla sua produzione per\u00f2, non riguardano mai opere di figura ed \u00e8 probabile che, al di fuori della bottega del padre, abbia sempre lavorato come costruttore. In una polizza d'estimo del 1534, Simone si dichiara trentottenne, nato dunque nel 1496 e circa ventenne alla morte del padre. Cita inoltre il suo figlio primogenito Gasparo, dodicenne, divenuto a sua volta scultore, e la moglie Catlina, sorella dell'intagliatore Andrea Testi di Manerbio. Un'altra figlia di Gasparo, Giulia, diventa invece moglie di un artigiano della terracotta, mentre un terzo figlio, Giovanni Antonio, \u00e8 qualificato orefice in un atto notarile riguardante Stefano Lamberti e il gi\u00e0 noto Bernardino delle Croci.\nAlla luce di ci\u00f2, \u00e8 improbabile che Cairano, alla sua morte, sia riuscito a tramandare un'eredit\u00e0 artistica sufficiente da dare il giusto impulso alla sopravvivenza della sua bottega, che pure era esistita, forse nella figura del figlio Simone e di altri collaboratori, e che era anche riuscita a formare artisti quali Ambrogio Mazzola. Di questo artista \u00e8 nota una \"Madonna col Bambino\", firmata e datata 1536 e conservata al Victoria and Albert Museum di Londra, che appare evidentemente fissata sugli stilemi dettati da Cairano pi\u00f9 di trent'anni prima. Si tratta di un nostalgico e ingenuo omaggio a un maestro che, evidentemente, era stato portatore di un'impronta artistica tanto meritevole del rispetto dei collaboratori da essere replicata non solo senza sosta, ma anche senza alcun interesse all'aggiornamento.\nLa vicenda di Gasparo Cairano nella Brescia rinascimentale.\nLa comprensione della personalit\u00e0 artistica di Gasparo Cairano deve essere necessariamente mediata da una corretta contestualizzazione nel panorama artistico della Brescia del tempo. Si parla quindi di un artista agli esordi, migrante nell'area lombarda come molti suoi contemporanei, che approda a Brescia durante l'innovativo cantiere del santuario dei Miracoli, dando inizio a una fortunata carriera. Il momento storico, con la municipalit\u00e0 alla ricerca di artisti forestieri portatori di novit\u00e0, gli \u00e8 inoltre favorevole: rivelatosi in grado di interpretare nella pietra i vanti autocelebrativi delle alte cariche, pubbliche e private, della Brescia nell'esplosione rinascimentale, si trasforma molto rapidamente nel principale innovatore della pratica scultorea locale, operando in un ambito del tutto fertile e continuamente surclassando la gi\u00e0 scarsa concorrenza, figurante principalmente nella figura dei Sanmicheli e scontrandosi almeno due volte con Antonio della Porta.\nDue botteghe concorrenti: Cairano e Sanmicheli.\nImplicita nelle opere d'arte e nella loro successione cronologica piuttosto che dichiarata dai documenti, ma nonostante questo tutt'altro che sfuggente, \u00e8 la concorrenza instauratasi velocemente tra Gasparo Cairano e i vari esponenti della bottega dei Sanmicheli i quali, da personalit\u00e0 artistiche di grande rilievo in citt\u00e0, almeno a partire dal cantiere del santuario dei Miracoli, finiscono per essere soppiantati dall'ascesa del nuovo maestro scultore. Le prime informazioni documentarie sull'impresa dei fratelli Bartolomeo e Giovanni Sanmicheli, originari di Porlezza sul lago di Como, risalgono ai primi anni ottanta del XV secolo a Verona ed entro la fine del secolo sono documentate alcune importanti commissioni ottenute in varie citt\u00e0 del nord Italia.L'impresa dei due scultori approda probabilmente anche a Brescia, dato che Bartolomeo risulta qui residente almeno dal 1501 al 1503 e una presenza cos\u00ec prolungata \u00e8 giustificabile solo ammettendo l'esistenza di una significativa attivit\u00e0 locale. Vi \u00e8 comunque motivo di credere che il capitolo dei Sanmicheli a Brescia debba avere radici ben pi\u00f9 profonde del biennio documentato, spaziando dal cantiere del santuario dei Miracoli a quello della Loggia. Proprio con la Loggia irrompe sulla scena artistica bresciana l'ormai formato Gasparo Cairano, la cui potenza dei \"Cesari\" sancisce l'avvio al declino della sperimentazione sanmicheliana al santuario dei Miracoli che aveva efficacemente cavalcato il gusto locale dell'ornato rinascimentale, nel quale per\u00f2 municipalit\u00e0 e nobilt\u00e0 non si rispecchiavano pi\u00f9.\nProbabilmente negli ultimi anni del secolo i Sanmicheli intervengono nella decorazione lapidea della cappella Caprioli nella chiesa di San Giorgio, la stessa per la quale Cairano, quasi contemporaneamente, predispone la sua \"Adorazione\", manifestando per la prima volta al di fuori della Loggia un affiancamento tra le due botteghe, ma non \u00e8 noto di quale entit\u00e0. Bartolomeo Sanmicheli, all'inizio del nuovo secolo, tenta a questo punto di tornare in auge nel panorama artistico locale con l'arca di san Tiziano del 1505, caratterizzata da una forte connotazione decorativa, e ambisce forse alla commissione dell'arca di sant'Apollonio, che gi\u00e0 aleggiava dal 1503 a partire dal ritrovamento delle reliquie del santo vescovo. Un coinvolgimento dei Sanmicheli pu\u00f2 essere congetturato anche nella fase iniziale della commissione del mausoleo Martinengo, avanzata a Bernardino delle Croci nello stesso 1503, sulla base del prevalente carattere decorativo del monumento estraneo ai modelli decisamente pi\u00f9 rigorosi e classicisti di Cairano.\nDi nuovo attorno al 1505 viene avviata la ricostruzione della chiesa di San Pietro in Oliveto, probabilmente conquistata dai Sanmicheli ma con lo scalpello di Cairano negli \"Apostoli\": si osservi che questi rilievi sono le sole opere figurate del cantiere, oltre ai fini intagli su lesene e cornici delle cappelle, prodotto di una specializzazione sanmicheliana ormai tarda e non pi\u00f9 rispondente ai gusti dell'epoca, mutati all'indomani del candore classicista sperimentato con la Loggia. La risposta ultima di Gasparo non tarda ad arrivare nell'arca di sant'Apollonio del 1508, dove viene sancita una volta per tutte la sua decisa superiorit\u00e0 artistica, certo favorita da una ormai decisa preferenza da parte della committenza bresciana.\nProprio attorno a questi anni, forse proprio a causa della presentazione sulla scena bresciana di questo grande, definitivo lavoro di Cairano, i Sanmicheli abbandonano Brescia, dove non vi faranno pi\u00f9 ritorno, diretti a Casale Monferrato, dove Bartolomeo muore due anni dopo. Matteo, partito a fianco del padre, prosegue e termina la sua carriera nel Piemonte, nella zona torinese, lasciando qui molte delle sue opere meglio note.\nI rapporti col Tamagnino.\nUna simile, accesa competizione si instaura molto probabilmente anche tra Gasparo Cairano e Antonio della Porta detto il Tamagnino, ugualmente esordiente dal punto di vista documentario assieme a Cairano con il ciclo di dodici \"Angeli\" per la prima cupola del santuario dei Miracoli, pagatogli tra il 24 dicembre 1489 e il 3 maggio 1490. Non sono chiari i motivi che conducono a Brescia questo artista milanese, appartenente a una famiglia di scultori e gi\u00e0 attestato tra il 1484 e il 1489 a Milano e Pavia nell'ambiente scultoreo sforzesco, in stretto contatto con Giovanni Antonio Amadeo. Il suo esordio come scultore di figura, comunque, si inserisce in compatibilit\u00e0 con la tipologia dei lavori sanmicheliani al santuario dei Miracoli, prettamente specializzati nel settore della scultura decorativa e carenti al di fuori di questo campo. Notare che, allo stesso modo, anche Gasparo Cairano appare sulla scena artistica come scultore di figura nel cantiere dei Sanmicheli.\nL'affinit\u00e0 della commessa, cos\u00ec come la vicinissima collocazione, tra gli \"Angeli\" del Tamagnino e gli \"Apostoli\" di Cairano porta in seno un inevitabile confronto, forse, come gi\u00e0 detto, addirittura propedeutico all'affidamento dei lavori interni al santuario, ottenuto infine da Gasparo. Tuttavia, le statue del Tamagnino si pongono a un livello tecnico e qualitativo decisamente superiore a quello dimostrato dagli \"Apostoli\" di Cairano, perci\u00f2 non \u00e8 chiara l'entit\u00e0 di questo originario confronto tra i due artisti. Oltre agli \"Angeli\", il Tamagnino consegna anche tre dei quattro busti clipeati per i pennacchi della prima cupola con i \"Dottori della Chiesa\", pi\u00f9 due tondi minori per il fregio della navata centrale: per questi cinque manufatti, tre dei quali molto grandi, e per i dodici \"Angeli\", lo scultore riceve dalla Fabbrica del santuario un compenso inferiore a quello corrisposto a Gasparo Cairano per i soli \"Apostoli\".\nPu\u00f2 essere ricercata in questa palese differenza di trattamento la pi\u00f9 plausibile spiegazione all'immediata partenza dell'artista da Brescia, a cantiere del santuario ancora aperto, trovando evidentemente il suo lavoro sottovalutato, nonch\u00e9 sottopagato, in relazione addirittura con la produzione di un artista molto meno capace di lui. Le motivazioni di tutto ci\u00f2 sono ignote, ma non si pu\u00f2 escludere, come gi\u00e0 detto, che Gasparo godesse di un qualche favore locale, forse fra i Deputati alla Fabbrica, che gli consentisse di prevalere sul Tamagnino indipendentemente dai suoi meriti artistici. L'alternativa del Tamagnino al non gratificante cantiere bresciano \u00e8 la prestigiosissima commessa per la facciata della Certosa di Pavia, da seguire sotto la direzione del padrino Amadeo e di Antonio Mantegazza. Il patto societario tra l'artista e i due scultori viene stretto nel maggio 1492 e apre al Tamagnino un'esperienza formativa unica, nonch\u00e9 un notevole salto di carriera.\nNel 1499 il ducato di Milano viene conquistato dai francesi, provocando una diaspora di artisti dalla citt\u00e0 verso tutto il nord Italia e oltre. \u00c8 forse questa la ragione del ritorno a Brescia del Tamagnino, al quale gli si presenta comunque l'allettante commessa dell'apparato lapideo dell'erigendo Palazzo della Loggia, al quale egli partecipa tra il novembre 1499 e il giugno 1500. La fabbrica, aperta nel 1492 alla dipartita dello scultore dalla citt\u00e0, \u00e8 in quel momento ormai egemonizzata dalla figura di Gasparo Cairano, gi\u00e0 da qualche anno incoronato alla stregua di scultore di corte dalle alte cariche bresciane, pubbliche e private.\nI due artisti, pertanto, un decennio dopo il comune esordio, tornano a confrontarsi sulla scena del pi\u00f9 importante cantiere bresciano del momento: il Tamagnino si presenta con la qualifica, praticamente unica, di aver realizzato gran parte dei ricami marmorei sulla facciata della Certosa pavese, mentre Gasparo Cairano fa leva su uno spettacolare salto di qualit\u00e0 artistica, che aveva gi\u00e0 prodotto i primi \"Cesari\" sul fronte principale del palazzo pubblico, nonch\u00e9 sugli onori dell'opinione pubblica locale.\nI documenti permettono di seguire questa vicenda in modo pi\u00f9 chiaro rispetto a quanto avvenuto nel cantiere del santuario dei Miracoli e le opere consegnate, cos\u00ec come le relative date di consegna e i rispettivi pagamenti, si prestano a interessanti considerazioni. All'arrivo del Tamagnino nel 1499, Gasparo Cairano ha gi\u00e0 consegnato almeno cinque \"Cesari\" e diverso altro materiale lapideo, tuttavia in quell'anno \u00e8 registrato solamente il pagamento di una protome virile, dato che il lavoro dell'artista \u00e8 completamente assorbito dai due \"Trofei\" angolari giganti, da poco cominciati. Nel novembre 1499, il Tamagnino si insidia rumorosamente nel monopolio del concorrente, consegnando ben quattro \"Cesari\" e tre protomi leonine e mettendo in mostra le sue capacit\u00e0 e il suo calibro.\nTuttavia, nei sette mesi successivi le consegne dello scultore prendono uno strano andamento: mentre a Cairano si susseguono anticipi e saldi per i soli \"Trofei\", in una vera e propria cesura produttiva che non registra altri suoi lavori, il Tamagnino realizza due soli \"Cesari\" e ben diciassette protomi leonine, la pi\u00f9 ingente quantit\u00e0 di questi pezzi registrata nel cantiere della Loggia in un periodo cos\u00ec ristretto. Si noti come il ciclo delle protomi leonine prevedesse manufatti molto pi\u00f9 seriali e ripetitivi di quello delle protomi virili, tanto da essere considerato secondario e da consentire che vi operassero molti altri lapicidi di bassa levatura. Inoltre, ogni opera del Tamagnino viene pagata palesemente molto meno rispetto ai saldi medi per i manufatti dello stesso tipo.\nI suoi \"Cesari\", sei in totale e pure assolutamente pregevoli, vengono praticamente relegati sui due fianchi sud e ovest, di fatto sul retro del palazzo e nell'angolo meno frequentato. Davanti a tale deprezzamento del proprio lavoro, diventa plausibile l'idea che con il sesto e ultimo \"Cesare\" consegnato, identificabile nell'esemplare pi\u00f9 scadente dell'intero ciclo, il Tamagnino intendesse schernire collega e committenti, che per la seconda volta a Brescia ne avevano sabotato il successo, o quantomeno il giusto riconoscimento, ignorando e sottostimando il suo lavoro. Dopo questi eventi, il Tamagnino abbandona Brescia probabilmente per sempre, lasciando Gasparo Cairano unico protagonista della produzione scultorea bresciana.\nLa sfortuna critica di Gasparo Cairano tra silenzi e malintesi.\nNonostante la modernit\u00e0 e il pregio delle opere prodotte e le capacit\u00e0 dei suoi protagonisti, la parabola storiografica della scultura rinascimentale bresciana non riusc\u00ec mai a conquistare gli onori della cultura artistica e letteraria, n\u00e9 all'epoca, n\u00e9 nei secoli successivi, rimanendo relegata in un ambito dimenticato addirittura dalle stesse fonti locali. La causa principale \u00e8 da ricercare in una lunghissima serie di errori, omissioni ed equivoci avvenuti in ambito letterario gi\u00e0 agli esordi, fino al XX secolo, che hanno portato al misconoscimento del livello culturale e qualitativo raggiunto dalla scuola bresciana nel trentennio a cavallo tra XV e XVI secolo e all'oblio dei suoi personaggi.\nA ci\u00f2 hanno certamente contribuito la perdita dei documenti d'archivio o delle medesime opere d'arte, spesso smembrate quando non distrutte. Solo a partire dalla seconda met\u00e0 del XX secolo, nuovi studi supportati da recuperate fonti d'archivio hanno permesso non solo la riscoperta delle doti di Gasparo Cairano, ma anche la ricostruzione organica del suo catalogo di opere d'arte e dell'intero capitolo scultoreo del Rinascimento bresciano, un panorama, comunque, ancora affetto da lacune e vicende da chiarire.\nOpere.\nLa carriera di Gasparo Cairano copre l'arco di poco pi\u00f9 di un ventennio (1490-1510 circa), un periodo relativamente breve, durante il quale, oltretutto, la maggior parte delle opere prodotte \u00e8 concentrata nel secondo decennio. Tra queste, quasi i tre quarti sono opere di commissione religiosa, fatto dovuto soprattutto alla pi\u00f9 consistente disponibilit\u00e0 economica di questa categoria di committenti e alle maggiori possibilit\u00e0 di conservazione nel tempo. Sono comunque numerose le sculture derivate da commissioni private, soprattutto sepolcri, o a soggetto laico come il ciclo dei \"Cesari\". In diverse opere \u00e8 molto evidente, e a volte preponderante, la componente architettonica, il che implica una buona preparazione di Gasparo Cairano anche in questo campo, come comunque testimoniano i documenti, primo tra tutti il contratto del 1513 con la municipalit\u00e0 di Chiari dove \u00e8 esplicitamente nominato \"lapicida architectum et ingeniarum optimum\".\nLa discreta quantit\u00e0 di sculture isolate e frammenti testimonia l'esistenza di non poche opere perdute o giunte a noi solo in modo incompleto, tra cui dovevano trovarsi alcune produzioni di considerevole livello qualitativo: nessuna di queste risulta citata o descritta in documenti d'archivio, a parte le sculture che accompagnavano l'\"Adorazione Caprioli\". Per contro, la cappella in San Pietro de Dom commissionata a Gasparo Cairano nel 1504 rappresenta l'unica opera documentata dello scultore andata completamente perduta."}
{"id": "4690090", "revid": "2176179", "url": "https://it.wikipedia.org/wiki?curid=4690090", "title": "Tarsis", "text": "Tarsis, Tharsis o anche Tarshish, \u00e8 il nome di una citt\u00e0 vicino al mare citata pi\u00f9 volte nell'Antico Testamento. La sua reale corrispondenza \u00e8 ancora oggi non ben definita ed \u00e8 a volte associata a Tarso in Cilicia od a Tartesso in Spagna oppure alla Sardegna, e a volte la stessa Tartesso \u00e8 collocata in Sardegna. Si deduce che possa essere una citt\u00e0 marinara per il fatto di essere spesso associata alle navi e alle merci con esse trasportate. Uno degli episodi pi\u00f9 conosciuti in cui viene citata \u00e8 quando Giona fugge verso Tarsis invece di andare a Ninive come gli era stato ordinato.\nNell'Antico Testamento.\nMaterie prime.\nTarsis \u00e8 rinomata per:\nGenealogie.\nSecondo le genealogie dell'Antico Testamento, Tarsis \u00e8 il nome di:\nJavan \u00e8 il nome biblico di Grecia, il cui fratello pi\u00f9 famoso era Media.\nJavan (Iavan) non \u00e8 menzionato nelle genealogie di 1Cronache."}
{"id": "4690092", "revid": "1442080", "url": "https://it.wikipedia.org/wiki?curid=4690092", "title": "Mercedes Cup 1997 - Qualificazioni singolare", "text": "Le qualificazioni del singolare del Mercedes Cup 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Mercedes Cup 1997 prevedevano 24 partecipanti di cui 6 sono entrati nel tabellone principale."}
{"id": "4690093", "revid": "729019", "url": "https://it.wikipedia.org/wiki?curid=4690093", "title": "Mercedes Cup 1997 - Qualificazioni doppio", "text": "Le qualificazioni del doppio del Mercedes Cup 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Mercedes Cup 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4690097", "revid": "287204", "url": "https://it.wikipedia.org/wiki?curid=4690097", "title": "NBA New Basket A-Zena", "text": "La NBA New Basket A-Zena \u00e8 una squadra di pallacanestro femminile della citt\u00e0 di Genova che ha militato in Serie A2, la seconda divisione del campionato di pallacanestro femminile italiano, dalla stagione 2013/2014 alla stagione 2014/2015.\nStoria.\nFondata da Carlo Besana, che avrebbe assunto il ruolo di presidente, Laura Cabona e Bruno Pretin il 19 giugno 2007 come \"NBA New Basket Albissole\" sulla spiaggia ligure di Albisola con l'intenzione di disputare una tranquilla Serie B Regionale invece si ritrova immediatamente catapultata in Serie B d'Eccellenza, la terza divisione del campionato di pallacanestro femminile italiano.\nDopo aver conseguito due salvezze consecutive al primo turno dei play-out, il presidente Carlo Besana trasferisce sede ed attivit\u00e0 a Genova alla vigilia della stagione 2009/2010 nella speranza, anche, di attirare l'attenzione di altri sponsor da affiancare a quello storico, la Wideurope Engineering Italy dell'ingegner Fugazzi che segue la societ\u00e0 fin dalla sua nascita; la societ\u00e0 cambia nome e diventa NBA New Basket A-Zena al termine di un sondaggio/concorso apparso sul quotidiano Il Secolo XIX in cui si chiedeva di trovare un nuovo nome che coniugasse il vecchio acronimo \"NBA\" al trasferimento nel capoluogo ligure (\"Zena\" \u00e8, appunto, la versione in dialetto genovese della parola \"Genova\"), nasce cos\u00ec la NBA-Zena.\nLa stagione \u00e8 un successo con la storica qualificazione alla poule promozione pur concludendo la seconda parte del campionato, complice anche l'infortunio della top scorer \"Sonia Savi\", con zero vittorie e fallendo l'accesso ai play-off.\nLa seconda stagione disputata a Genova \u00e8 pi\u00f9 avara di soddisfazioni, caratterizzata dai molti infortuni gravi occorsi a giocatrici chiave della formazione rosanero, ma nonostante il conto presentato dalla sfortuna, arriva la salvezza dopo gli spareggi retrocessione contro Santa Maria di Sala e Libertas Forl\u00ec.\nL'annata 2011/2012 \u00e8 caratterizzata dal cambio di timoniere in corso di stagione infatti, il 17 gennaio 2012, coach Claudio Vignati viene esonerato con un record di 3 vittorie ed 8 sconfitte ed al suo posto viene assunto coach Giovanni Pansolin. Il cambio di allenatore porta un miglioramento nel gioco ed anche importanti vittorie; l'infortunio grave occorso a \"Giovanna Canepa\" (rottura legamento crociato) toglie alla squadra la giocatrice pi\u00f9 concreta, e da l\u00ec si arresta il periodo positivo. la NBA-Zena, al termine della fase ad orologio, \u00e8 costretta allo spareggio retrocessione contro la Polisportiva Brabasket che si conclude con la salvezza delle piemontesi al termine di una gara-3 drammatica siglata dal canestro vincente sulla sirena di \"Martina Talmacco\".\nComplice la nascita della nuova Serie A3, che nelle idee della FIP sarebbe andata a sostituirsi alla Serie B Nazionale (ultima denominazione della precedente Serie B d'Eccellenza), e la rinuncia di numerose societ\u00e0 a causa della crisi economica nazionale e delle complicate ma ferree regole inerenti alle giocatrici juniores che le squadre avrebbero dovuto schierare nella neonata categoria, la NBA New Basket A-Zena presenta domanda di ripescaggio che viene accolta permettendole di disputare il campionato 2012/2013 di Serie A3.\nAgli ordini del confermato coach Giovanni Pansolin la NBA-Zena, che disputa il campionato sotto il nome di Wideurope NBA-Zena Genova, dopo un girone di andata un po' stentato inanella 9 vittorie, di cui 7 consecutive suo primato societario, su 11 incontri nel girone di ritorno e si qualifica per i play-off chiudendo la stagione regolare con un sorprendente terzo posto. Il cammino nei play-off \u00e8 trionfale, lo Stars Novara viene superato in due sole partite, la Libertas Moncalieri si arrende solo dopo gara-3 ma la cavalcata delle rosanero si infrange in due soli match contro la Pallacanestro Torino davanti ad un PalaDonBosco gremito come non lo si vedeva da parecchie stagioni.\nGrazie alla rinuncia, anche questa volta per motivi economici, di numerose societ\u00e0 a partecipare al campionato di Serie A2 2013/2014, la NBA New Basket A-Zena viene ripescata e si iscrive alla Serie A2 per la prima volta nella stagione 2013/2014, prima squadra genovese di sempre a disputare la seconda categoria del campionato nazionale di pallacanestro femminile italiano.\nNel gennaio 2014 arriva il secondo cambio di allenatore: Vittorio Vaccaro prende il posto di Giovanni Pansolin, esonerato improvvisamente con la squadra al secondo posto nella classifica della Conference Nord Ovest di Serie A2 con 8 vittorie e 2 sconfitte. Undici mesi dopo la storia si ripete e il coach di Chiavari viene fatto dimettere dopo un ruolino di marcia di 7 vittorie e 2 sole sconfitte: la squadra passa a coach Andrea Grandi.\nDopo la vittoria all'esordio in trasferta contro l'Astro Cagliari, e la successiva sconfitta casalinga contro il Paddy Power Sesto S.Giovanni, la poule promozione della squadra ora affidata a coach Vaccaro ricalca a grandi linee quanto fatto nella fase precedente, con sette vittorie consecutive e con l'unica sconfitta all'ultima giornata, in casa contro la Calligaris Trieste, dopo un tempo supplementare.\nLa formula dei play-off fa s\u00ec che in semifinale siano proprio le triestine ad affrontare l'NBA-Zena che, sconfitta in casa in gara-1, non riesce ad allungare la Serie in gara-2, finendo sconfitta in due sole partite. Le triestine volano in finale e incontrano la Pallacanestro Torino che, dopo aver sorprendentemente eliminato in due sole gare il Paddy Power Sesto S.Giovanni, non riesce a fermare la loro marcia. La Calligaris Trieste torna cos\u00ec, dopo molti anni, in Serie A1.\nPer l'NBA-Zena, pur con il rammarico determinato dalle 3 sconfitte consecutive con le quali si \u00e8 chiusa la stagione, la soddisfazione sia per un campionato al di sopra delle aspettative sia per la convocazione in Nazionale di Martina Bestagno, prima ligure ad essere convocata in Nazionale maggiore militando in una squadra ligure.\nLa seconda stagione consecutiva in Serie A2 vede l'NBA-Zena in campo con il marchio aLmore, divisione etica dello sponsor Almo Nature.\nLa squadra \u00e8 molto rinnovata e, soprattutto, presenta una novit\u00e0 assoluta per il basket femminile sotto la Lanterna, la prima giocatrice straniera (la croata Ana Bo\u017ei\u0107).\nNel periodo precampionato Alessandra Visconti vince il bronzo ai mondiali universitari di 3vs3 in Brasile; la stessa Visconti e Diene vengono convocate ad un raduno della nazionale sperimentale e tutto sembra girare per il verso giusto alle rosanero: nonostante i disagi determinati dalle alluvioni (gare rinviate, allenamenti ridotti), la squadra inizia il campionato con il piglio giusto, issandosi in cima alla classifica grazie anche a vittorie di assoluto prestigio, come quella conseguita il 25 ottobre a Genova contro il blasonatissimo Geas di Sesto S.Giovanni.\nLe difficolt\u00e0 arrivano all'improvviso, all'inizio di Dicembre: qualche partita \"sottotono\", un paio di sconfitte di troppo ed arrivano le dimissioni di coach Vaccaro.\nLa squadra viene affidata ad Andrea Grandi ma la fortuna non lo assiste: al termine di una partita a lungo condotta contro Torino (squadra poi salita in A1), Visconti subisce un serio infortunio alla spalla destra. Sar\u00e0 compromessa non solo la partita ma anche la stagione, alla vigilia della poule promozione.\nVisconti non rientrer\u00e0 pi\u00f9 in campo, Grandi, in assenza di una sua sostituta all'altezza, sar\u00e0 costretto a schierare quintetti con giocatrici in ruoli \"improvvisati\" e la poule promozione, nonostante due buone prove contro Torino, la vittoria a Vicenza ed una gagliarda partita a Castel S.Pietro, si chiuder\u00e0 con una sola vittoria all'attivo.\nLa chiusura della poule promozione rappresenter\u00e0 anche la chiusura (si spera temporanea) dell'avventura dell'NBA-Zena nei campionati nazionali.\nLa mancanza di sponsor costringe la societ\u00e0 a rinunciare alla Serie A2 cui avrebbe avuto diritto; il cambiamento \u00e8 profondo anche a livello societario: l'intero Consiglio Direttivo (Besana, Fugazzi e Cabona) si dimette e subentrano Margiotta (Presidente), Signori (Vice Presidente) e Grandi (dirigente responsabile).\nLa mancanza di sponsor costringe la societ\u00e0 a rinunciare alla Serie A2 cui avrebbe avuto diritto; il cambiamento \u00e8 profondo anche a livello societario: l\u2019intero Consiglio Direttivo (Besana, Fugazzi e Cabona) si dimette e subentrano Margiotta (Presidente), Signori (Vice Presidente) e Grandi (Dirigente Responsabile).\nViene ulteriormente rafforzata la collaborazione con altre societ\u00e0 cittadine, gi\u00e0 avviato negli anni precedenti, e l\u2019NBA-Zena si presenta alla stagione 2015/2016 con una dimensione esclusivamente giovanile, composta per\u00f2 da una settantina di giocatrici distribuite tra Under14, Under16 (due formazioni) ed Under18.\nNon far\u00e0 parte del gruppo una delle giocatrici pi\u00f9 promettenti, Francesca Facchini, \u201cvolata\u201d negli USA alla St.Paul High School di Santa Fe Springs, California. Un\u2019esperienza che le consentir\u00e0 di vivere l\u2019emozione dell\u2019agognato titolo della California del Sud conquistato dalla sua scuola proprio con una sua tripla allo scadere dell\u2019incontro di finale (e la riconferma per la stagione 2016/2017).\nL\u2019attivit\u00e0 2015/2016 dell\u2019NBAZena, bench\u00e9 intensa, si conclude senza acuti particolari, e la difficolt\u00e0 di gestione di un\u2019attivit\u00e0 \u201ca pi\u00f9 voci\u201d comporta un ulteriore adeguamento.\nLa stagione 2016/2017 vede cos\u00ec il rafforzamento del rapporto con la societ\u00e0 PGS Auxilium, che diventa Societ\u00e0 Satellite dell\u2019NBA-Zena.\nIl reperimento di nuove risorse economiche consente il ritorno dell\u2019NBA-Zena in un campionato senior, fondamentale per garantire continuit\u00e0 di prospettive al settore giovanile che proprio grazie alla collaborazione con il PGS Auxilium consentir\u00e0 alla societ\u00e0 di essere presente (con il marchio Auxilium) nei campionati Under18 (due squadre), Under16 ed Under13.\nCon l\u2019auspicio che possa essere un tassello importante per un percorso che mira a riconquistare, se possibile, il livello nazionale attraverso la \u201ccostruzione in casa\u201d delle protagoniste.\nColori e simbolo.\nI colori della divisa della NBA New Basket A-Zena sono il rosa ed il nero. \nIl simbolo della NBA-Zena \u00e8 un logo trapezoidale composto dalla sigla \"NBA\" con un sole, il cui nucleo \u00e8 formato da un pallone da basket, all'interno della \"A\"; sotto alla sigla \"NBA\" si trova la scritta \"NEW BASKET ZENA\".\nPalazzetto.\nLa NBA New Basket A-Zena gioca le partite casalinghe al PalaDonBosco di Genova."}
{"id": "4690099", "revid": "198277", "url": "https://it.wikipedia.org/wiki?curid=4690099", "title": "Club Deportivo Lugo 2013-2014", "text": "Questa voce raccoglie le informazioni riguardanti il Club Deportivo Lugo nelle competizioni ufficiali della stagione 2013-2014.\nMaglie e sponsor.\nEcco le casacche utilizzate dal Lugo durante la stagione.\nOrganigramma societario\"\".\nArea organizzativa\nArea tecnica\nArea sanitaria\nRosa.\n\"Rosa aggiornata al 3 gennaio 2014.\"\nGiovanili.\nOrganigramma societario.\n\"Dati ricavati dal sito del Lugo.\"\nArea direttiva\nArea tecnica\nArea tecnica - Juvenil\nArea tecnica - Cadete\nArea tecnica - Infantil"}
{"id": "4690104", "revid": "767487", "url": "https://it.wikipedia.org/wiki?curid=4690104", "title": "Anna und die Liebe", "text": "Anna und die Liebe (\"Anna e l'amore\") \u00e8 una soap opera tedesca prodotta dal 2008 al 2012 da Producers at Works e andata in onda sull'emittente televisiva Sat.1. Tra i protagonisti, figurano Jeanette Biedermann, Josephine Schmidt, Maria Wedig, Roy Peter Link, Karolyna Lodyga, Patrick Kalupa, Paul T. Grasshoff, Manuel Cortez, Jacob Weigert, ecc.\nLa fiction consta di 4 stagioni, per un totale di 926 episodi, ciascuno della durata di 22 minuti. Ogni stagione \u00e8 incentrata su protagonisti diversi ed ha per questo un proprio sottotitolo, ovvero: \"Anna &amp; Jonas\" per la prima stagione, \"Mia &amp; Alex\" per la seconda stegione, \"Anna &amp; Tom\" per la terza stagione, \"Nina &amp; Luca\" per la quarta stagione; anche i singoli episodi hanno un proprio titolo.\nLa prima puntata and\u00f2 in onda il 25 agosto 2008, l'ultima il 13 aprile 2012.\nDescrizione.\nPrima stagione: \"Anna &amp; Jonas\".\nLa prima stagione \u00e8 incentrata sulle vicende di Anna Polauke, ragazza timida e pubblicitaria talentuosa, che va a lavorare presso l'agenzia \"Broda &amp; Broda\", dove si innamora del suo capo, Jonas Broda.\nSeconda stagione: \"Mia &amp; Alex\".\nLa seconda stagione \u00e8 incentrata sulle vicende della cugina di Anna, Mia Maschke, che si innamora di Alexander Zeiss e di Enrique Vegaz.\nTerza stagione: \"Anna &amp; Tom\".\nNella terza stagione torna ad essere protagonista Anna Polauke: di ritorno dagli Stati Uniti, perde l'amato marito Jonas, che viene assassinato. Ritrover\u00e0 la felicit\u00e0 tra le braccia di Tom Lanford, proprietario della casa di moda \"Lanford Luxury\".\nQuarta stagione: \"Nina &amp; Luca\".\nLa quarta stagione \u00e8 incentrata sulla storia d'amore tra Nina Hinze, una donna appena uscita di prigione, e Luca Benzoni, il nuovo direttore della \"Lanford Luxury\".\nRuoli minori e guest-star.\nTra le guest-star apparse nella serie o tra gli attori apparsi in ruoli minori, figurano, tra gli altri:\nDistribuzione.\nLa soap opera \u00e8 andata in onda nei vari Paesi con i seguenti titoli"}
{"id": "4690105", "revid": "111151108", "url": "https://it.wikipedia.org/wiki?curid=4690105", "title": "Fabio Padoa-Schioppa", "text": "Biografia.\nDopo essersi laureato in giurisprudenza alla Statale di Milano, nel 1937 cominci\u00f2 a Vienna la sua carriera di assicuratore assieme alla moglie Stella Schwarz. Nello stesso anno nacque il suo primo figlio Antonio, che diventer\u00e0 uno storico, un giurista e preside della facolt\u00e0 di giurisprudenza della Universit\u00e0 Statale di Milano. Nel 1938, a causa dell'Anschluss e alle leggi razziali naziste (la moglie era cristiana ma di origini ebraiche), torn\u00f2 in Italia e si trasfer\u00ec a Firenze dove riprese gli studi alla facolt\u00e0 di lettere e filosofia dell'Universit\u00e0 degli Studi di Firenze. Nel 1940 ebbe un secondo figlio, Tommaso che diventer\u00e0 poi un economista e un politico con varie cariche nell'Unione europea nonch\u00e9 Ministro dell'economia e delle finanze nel governo Prodi II.\nDurante la seconda guerra mondiale combatt\u00e9 come ufficiale in Africa, catturato dai britannici rimase in un campo di prigionia fino al 1945 e ritorn\u00f2 in patria nello stesso anno. Dal 1945 al 1949 insegn\u00f2 storia e filosofia al Liceo Scientifico \"G. Marconi\" di Chiavari (GE), nato nel 1941 come succursale dei Liceo Scientifico \"G.D. Cassini\" di Genova. Nel 1949 ritorn\u00f2 a fare l'assicuratore prima per Alleanza e dal 1953 per Assicurazioni Generali a Trieste, dove percorse le tappe di una carriera che lo port\u00f2 a ricoprire la carica di amministratore delegato dal 1970 al 1976.\nNel 1973 fond\u00f2 la \"Geneva Association\" (International Association for the Study of Insurance Economics) assieme all'economista francese Raymond Barre e all'economista italiano Orio Giarini e ricopr\u00ec la carica di presidente della stessa dal 1975 al 1983. In Italia fond\u00f2 l'IFA (\"Istituto Nazionale per la formazione professionale assicurativa\"), oggi ANIA-ARI (\"Associazione Nazionale fra le Imprese Assicuratrici-Assicurazione, Ricerca, Innovazione\") e nel 1987 contribu\u00ec alla fondazione del CINEAS (\"Consorzio Universitario per l'Ingegneria nelle Assicurazioni\"). Fu anche primo presidente del CEA (\"Comit\u00e9 Europ\u00e9en des Assurances\") e consigliere del CNEL (\"Consiglio nazionale dell'Economia e del Lavoro\"). \u00c8 morto a Milano nel 2012 a 101 anni d'et\u00e0."}
{"id": "4690106", "revid": "287204", "url": "https://it.wikipedia.org/wiki?curid=4690106", "title": "George Douglas Brown", "text": "Biografia e opere.\nBrown era il figlio illegittimo di un contadino e di una donna di origini irlandesi. Frequent\u00f2 le scuole di Ochiltree, Coylton, e Ayr. La sua capacit\u00e0 accademica gli permise di studiare Lettere Classiche all'Universit\u00e0 di Glasgow e a Balliol College. Tuttavia i suoi studi furono interrotti dalla malattia di sua madre. Torn\u00f2 ad Ayrshire per curarsi di lei, ma lei mor\u00ec, e nel 1895 pass\u00f2 i suoi esami con voti minimi. Si rec\u00f2 a Londra e lavor\u00f2 com giornalista, contribuendo con articoli e racconti a \"Blackwood's Magazine\". Era inoltre editore part-time per delle case editrici. Fu anche scrittore per \"Sandow's Magazine of Physical Culture\".. Nel 1889 pubblic\u00f2 \"Love and a Sword\" sotto lo pseudonimo Kennedy King, lo stesso pseudonimo che utilizzava per i suoi articoli. L'anno successivo inizi\u00f2 a lavorare a Haslemere su \"The House with the Green Shutters\", che fu pubblicato nel 1901 sotto lo pseudonimo George Douglas. Il libro fu un successo. Pianific\u00f2 un secondo romanzo che avrebbe dovuto chiamarsi \"The Incompatibles\", ma poco dopo si ammal\u00f2 di polmonite e mor\u00ec nella casa dell'amico ed editore Andrew Melrose\nIl romanzo delinea con forza l'immagine degli aspetti pi\u00f9 duri della vita e del carattere scozzese. Fu ritenuta un'utile rettifica alle presentazioni rosee della kailyard school di J. M. Barrie and Ian Maclaren. Ristampato frequentemente attraverso il XX secolo, \u00e8 stato recentemente ristampato da Birlinn di Edimburgo. Un evento annuale per la memoria di Brown, The Green Shutters Festival of Working Class Writing (Il festival Green Shutters della scrittura della classe operaia) si tiene ad Ochiltree, la citt\u00e0 ritenuta il modello del villaggio Barbie.\nNel dicembre 2004, la casa in cui egli nacque fu incendiata.\nNell'agosto 2007, \u00e8 stata riaperta come \"The Green Shutters Pub\". Una placca memoriale \u00e8 posta sul muro esterno."}
{"id": "4690108", "revid": "51032", "url": "https://it.wikipedia.org/wiki?curid=4690108", "title": "Tarshish", "text": ""}
{"id": "4690110", "revid": "1266208", "url": "https://it.wikipedia.org/wiki?curid=4690110", "title": "Servette Football Club 1955-1956", "text": "Questa voce raccoglie le informazioni riguardanti il Servette Football Club nelle competizioni ufficiali della stagione 1955-1956.\nAvvenimenti.\nAlla guida dell'austriaco Karl Rappan il Servette raggiunge il quarto posto in campionato.\nLa societ\u00e0 di Ginevra partecipa alla prima edizione della Coppa dei Campioni: gli svizzeri vengono eliminati dal , futuro vincitore della competizione, per 0-7.\nOrganico 1955-1956.\nTheodor Brinek svolge il ruolo di giocatore-allenatore."}
{"id": "4690113", "revid": "347132", "url": "https://it.wikipedia.org/wiki?curid=4690113", "title": "Provincia religiosa", "text": "La provincia religiosa \u00e8 l'unit\u00e0 organizzativa territoriale di alcuni ordini e congregazioni della Chiesa cattolica, posta ad un livello intermedio tra il vertice generale e le unit\u00e0 organizzative locali (abbazia, priorato, monastero o badia). \nIl capo di una provincia religiosa \u00e8 detto superiore provinciale (spesso indicato semplicemente come provinciale), cui ci si riferisce con l'appellativo di \"reverendissimo\".\nL'estensione di una provincia religiosa si basa sulla presenza di un dato ordine sul territorio ed a volte su confini culturali o politici. Pertanto non necessariamente vi \u00e8 corrispondenza tra provincia religiosa e provincia ecclesiastica, che \u00e8 l'unit\u00e0 organizzativa del governo religioso di tipo secolare retta da un arcivescovo metropolita."}
{"id": "4690114", "revid": "287204", "url": "https://it.wikipedia.org/wiki?curid=4690114", "title": "PalaDonBosco", "text": "Il PalaDonBosco \u00e8 un palazzetto dello sport del quartiere genovese di Sampierdarena.\nLa struttura, che ha una capienza di 550 spettatori, \u00e8 polivalente ed ospita manifestazioni sportive di vario tipo; ha ospitato negli anni gare di pallavolo serie B1 maschile (Igo Genova Volley), pallacanestro serie A2 femminile (NBA Zena) e numerose gare giovanili come nel carisma di Don Bosco. Ha ospitato numerosi eventi a livello nazionale: finali Nazionali PGS, Memorial Internazionale Rola di j\u016bjutsu, campionati italiani e gare di coppa Italia di lotta libera e greco-romana."}
{"id": "4690118", "revid": "599013", "url": "https://it.wikipedia.org/wiki?curid=4690118", "title": "Theodor Brinek (1898)", "text": "Suo figlio Theodor divenne anch'egli un calciatore professionista che gioc\u00f2 per la Nazionale austriaca.\nCarriera.\nIl 20 marzo del 1927, a Vienna, gioca l'amichevole Austria-Cecoslovacchia, conclusasi 1-2.\nDal 1959 al 1965 allena in due periodi il Wacker Innsbruck vincendo una Regionalliga Ovest nel 1965 e tre campionati del Tirolo."}
{"id": "4690119", "revid": "21880", "url": "https://it.wikipedia.org/wiki?curid=4690119", "title": "Tropidurus albemariensis", "text": ""}
{"id": "4690121", "revid": "21880", "url": "https://it.wikipedia.org/wiki?curid=4690121", "title": "Microlophus albemariensis", "text": ""}
{"id": "4690124", "revid": "1543377", "url": "https://it.wikipedia.org/wiki?curid=4690124", "title": "Qazaqstan Prem'er Ligasy 2013", "text": "La Qazaqstan Prem'er Ligasy 2013 \u00e8 stata la 22\u00aa edizione della massima divisione del calcio kazako. La stagione \u00e8 iniziata il 9 marzo e si conclude il 2 novembre. L'Aktobe ha vinto il titolo per la quarta volta.\nNovit\u00e0.\nIl numero delle squadre \u00e8 sceso da 14 a 12: per questo \u00e8 stata modificata la formula, reinserendo la seconda fase.\nLe squadre Qa\u00fdsar, Sunqar e Oqjetpes sono retrocesse nella stagione 2012. Dalla Birin\u015fi L\u00efga \u00e8 stata promossa la squadra Vostok.\nFormula.\nLe 12 squadre si affrontano in un girone di andata e ritorno, per un totale di 22 giornate. Al termine, le prime sei classificate giocano un play-off per il campionato. Le ultime sei classificate partecipano a un play-out per evitare la retrocessione. I punti conquistati nella prima fase vengono dimezzati.\nLa squadra campione del Kazakistan ha il diritto a partecipare alla UEFA Champions League 2014-2015 partendo dal secondo turno di qualificazione.\nLe squadre classificate al secondo e terzo posto sono ammesse alla UEFA Europa League 2014-2015 partendo dal primo turno di qualificazione.\nLa vincitrice della Coppa nazionale \u00e8 ammessa alla UEFA Europa League 2014-2015 partendo dal secondo turno di qualificazione.\nLa penultima classificata gioca lo spareggio con la seconda classificata della Birin\u015fi L\u00efga.\nL'ultima classificata retrocede direttamente in Birin\u015fi L\u00efga.\nPrima fase.\nClassifica.\n\u00a0\u00a0\u00a0\u00a0\u00a0 Ammesse alla poule scudetto\n\u00a0\u00a0\u00a0\u00a0\u00a0 Ammesse alla poule retrocessione\nPoule scudetto.\nClassifica.\n\u00a0\u00a0\u00a0\u00a0\u00a0 Campione del Kazakhistan e ammessa alla UEFA Champions League 2014-2015\n\u00a0\u00a0\u00a0\u00a0\u00a0 Ammesse alla UEFA Europa League 2014-2015\nAqt\u00f6be: 24 punti, 30 gol fatti, 12 gol subiti\nAstana: 21 punti, 35 gol fatti, 24 gol subiti\n\u015eaxter: 18 punti, 31 gol fatti, 23 gol subiti\nQayrat: 16 punti, 28 gol fatti, 24 gol subiti\nOrdabas\u0131: 15 punti, 20 gol fatti, 20 gol subiti\nErtis: 14 punti, 24 gol fatti, 20 gol subiti\nPoule retrocessione.\nClassifica.\nLegenda:\nAtyrau: 14 punti, 18 gol fatti, 28 gol subiti\nTobol: 13 punti, 30 gol fatti, 27 gol subiti\nVostok: 12 punti, 12 gol fatti, 24 gol subiti\nJetisw: 11 punti, 20 gol fatti, 25 gol subiti\nTaraz: 9 punti, 19 gol fatti, 29 gol subiti\nAqja\u00fd\u0131q: 7 punti, 24 gol fatti, 35 gol subiti\nSpareggio promozione-retrocessione.\nIl Vostok retrocede in Birin\u015fi L\u00efga e al suo posto viene promosso lo Spartak Semey."}
{"id": "4690126", "revid": "383359", "url": "https://it.wikipedia.org/wiki?curid=4690126", "title": "Stazione di Madrid Puerta de Atocha", "text": "La stazione di Madrid Puerta de Atocha \u00e8 la principale stazione ferroviaria a servizio di Madrid, in Spagna.\n\u00c8 servita da AVE, Cercan\u00edas e treni Intercity.\nL'attuale stazione venne costruita tra il 1985 e il 1992 l'apertura all'esercizio avvenne nel 1992 in contemporanea con la linea ad alta velocit\u00e0 Madrid-Siviglia mentre la stazione originaria (aperta nel 1851) fu soppressa nel 1992 e al posto dei binari venne convertito in una serra.\nLa stazione \u00e8 stata il principale teatro di alcuni degli attentati dell'11 marzo 2004."}
{"id": "4690129", "revid": "767487", "url": "https://it.wikipedia.org/wiki?curid=4690129", "title": "L\u00e1szl\u00f3 Domonkos", "text": "Carriera.\nNazionale.\nHa collezionato 21 presenze con la propria Nazionale."}
{"id": "4690130", "revid": "767487", "url": "https://it.wikipedia.org/wiki?curid=4690130", "title": "A Vein of Gold", "text": "A Vein of Gold \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato in California, a Santa Barbara.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 30 aprile 1910.\nNel 1915, ne venne fatto un remake dal titolo \"Broncho Billy Evens Matters\""}
{"id": "4690133", "revid": "287204", "url": "https://it.wikipedia.org/wiki?curid=4690133", "title": "Rhoda Bulter", "text": "CD \u2013 \"Bide a start wi\u2018 Me\".\nQuesto CD, ripubblicato nel 2006, trent'anni dopo la pubblicazione originale del 1976, presenta registrazioni di Rhoda Bulter che legge le seguenti sue poesie:"}
{"id": "4690135", "revid": "1543377", "url": "https://it.wikipedia.org/wiki?curid=4690135", "title": "Cattedrali in Uzbekistan", "text": "Questa \u00e8 una lista delle cattedrali dell'Uzbekistan."}
{"id": "4690136", "revid": "599013", "url": "https://it.wikipedia.org/wiki?curid=4690136", "title": "K\u00e1roly Zs\u00e1k", "text": "Carriera.\nNazionale.\nHa collezionato 30 presenze con la propria nazionale."}
{"id": "4690140", "revid": "1442080", "url": "https://it.wikipedia.org/wiki?curid=4690140", "title": "Theodor Brinek (1921)", "text": "Figlio d'arte, anche suo padre Theodor fu un calciatore professionista che gioc\u00f2 per la Nazionale austriaca.\nCarriera.\nNella stagione 1939-1940 entra nel Wacker Vienna, societ\u00e0 nella quale rimane fino al 1953 conquistando un campionato austriaco e una coppa. Nel 1953 passa ai francesi del Monaco collezionando 11 reti in 51 incontri di campionato. Nel 1955 si trasferisce a Ginevra, Svizzera, per giocare nel Servette: qui svolge il ruolo di giocatore-allenatore al fianco di Karl Rappan. Chiude la carriera ritornando in patria, al Wiener AC.\nIl 10 novembre 1946 esordisce in Nazionale giocando contro la Svizzera (1-0). Il 9 novembre del 1947 firma una doppietta nell'amichevole tra Austria e Italia conclusasi sul 5-1. Il 26 aprile del 1953 gioca da capitano contro l'Ungheria la diciassettesima ed ultima partita con la divisa dell'Austria (1-1)."}
{"id": "4690141", "revid": "767487", "url": "https://it.wikipedia.org/wiki?curid=4690141", "title": "S\u00e1ndor Br\u00f3dy (calciatore)", "text": "Carriera.\nNazionale.\nHa collezionato 17 presenze con la propria Nazionale."}
{"id": "4690143", "revid": "1543377", "url": "https://it.wikipedia.org/wiki?curid=4690143", "title": "Assemblea nazionale (Afghanistan)", "text": "L'Assemblea nazionale (\u0645\u0644\u06cc \u0634\u0648\u0631\u0627 in pashtu) \u00e8, \"de jure\", l'assemblea legislativa dell'Afghanistan, di fatto sciolta con la presa di Kabul da parte dei Talebani nell'agosto 2021. Era un parlamento bicamerale, composto di due parti:\nLa sua istituzione era stabilita dall'articolo 81 della costituzione della Repubblica Islamica dell'Afghanistan. La sua sede venne costruita col sostegno finanziario del governo indiano. Alla posa della prima pietra, avvenuta il 29 agosto 2005, era presente l'ex re del paese Mohammed Zahir Shah. La sede venne costruita ex novo, nonostante altri piani prevedessero la ricostruzione del palazzo di Darul Aman per utilizzarlo come sede dell'Assemblea nazionale."}
{"id": "4690145", "revid": "371529", "url": "https://it.wikipedia.org/wiki?curid=4690145", "title": "David Peel (musicista)", "text": "Biografia.\nVerso la fine degli anni sessanta Peel inizi\u00f2 ad esibirsi insieme a Harold Black, Billy Joe White, e Larry Adam come \"David Peel &amp; The Lower East Side Band\". Il suo ruvido stile acustico da strada, con testi provocatori inneggianti la marijuana e irrispettosi nei confronti dei \"porci poliziotti fascisti\" divenne ben presto molto popolare presso il nascente movimento hippy.\nNel 1968, Peel fu contattato dalla Elektra Records dopo essere stato \"scoperto\" da un emissario della casa discografica mentre si esibiva per strada cantando e suonando le proprie canzoni. Per la Elektra Peel incise il suo album di debutto \"Have a Marijuana\", che raggiunse la posizione numero 186 nella classifica statunitense di \"Billboard\". Anche se molto popolare presso gli studenti nei campus universitari, l'album riscosse un moderato successo e cadde velocemente nel dimenticatoio. Peel torn\u00f2 quindi alle sue abituali occupazioni di musicista di strada.\nDopo un periodo di stanca, Peel venne \"riscoperto\" nel 1971 da John Lennon, all'epoca molto interessato ai movimenti rivoluzionari giovanili. Lennon raccont\u00f2 di aver visto Peel per strada mentre David suonava con la sua band ragtag hippie nel Washington Square Park di New York (Greenwich Village). Entusiasta dello stile non convenzionale del musicista, l'ex Beatle gli produsse l'album dal provocatorio titolo \"The Pope Smokes Dope\" (it: \"Il Papa fuma l'erba\"). Il disco venne bandito in diversi Paesi e divenne immediatamente un pezzo raro nel mercato dei collezionisti.\nNel 1976 le etichette indipendenti Orange Records e Auravox Records pubblicarono \"An Evening With David Peel\" (prodotto da Sherwin Winick). L'LP fu pubblicizzato come un sensazionale spaccato documentaristico riguardante i tumulti rivoluzionari di fine anni sessanta e inizio settanta, ma non riscosse particolare successo.\nVerso la fine degli anni settanta, Peel si orient\u00f2 verso il contemporaneo punk rock con album quali \"King of Punk\" e \"Death to Disco\".\nDavid Peel \u00e8 stato associato con il trasgressivo GG Allin, col suo album di debutto e con i suoi primi singoli, pubblicati dall'etichetta Orange Records. Allin avrebbe interpretato \"Devil's Prayer\" e \"I Want to Kill You\" di David Peel, e lo cit\u00f2 spesso nelle interviste per via della sua influenza musicale. David Peel produsse anche l'album di Allin dal titolo \"Always Was, Is, and Always Shall Be\" e cant\u00f2 nella canzone (poi non pubblicata) \"What a Drag It is to Be Dead\", con GG Allin alla batteria.\nNel 1995, le tracce presenti sull'album \"An Evening With David Peel\" furono combinate insieme a due vecchi brani riregistrati ex novo: \"Junk Rock\" e \"I Hate You\" (entrambi incisi ai Right Track Studios, NYC) per la pubblicazione in CD dal titolo \"Up Against the Wall\".\nSempre nel 1995, Technohead produce \"I Wanna Be a Hippy\", un remix gabber di \"I Like Marijuana\". La canzone scala le classifiche in molte nazioni, e viene remixata ulteriormente da altri DJ. Nel 2007, il video di questo remix diventa virale, collezionando milioni di visualizzazioni.\nNel 2011 David Peel firm\u00f2 un contratto discografico con la Global Recording Artists. Nel 2012 venne pubblicata la raccolta \"The David Peel Anthology\". Nel periodo 2012-2013 partecip\u00f2 attivamente al movimento di protesta contro Wall Street. Nel 2013 pubblic\u00f2 l'album \"Up Against the Wall Street\", disco di canzoni di protesta inciso insieme ai manifestanti. Nel 2015 torn\u00f2 alla sua vecchia battaglia per la legalizzazione della marijuana e pubblic\u00f2 il disco \"Give Hemp a Chance\" a nome \"David Peel and the Lower East Side\".\nNel 2016 il motivetto di \"Marijuana Chant\" viene utilizzato nello spot dei biscotti \"Ringo\".\nPeel \u00e8 morto il 6 aprile 2017, all'ospedale V.A. di New York City, vittima di una serie di infarti consecutivi. Il 31 marzo 2017, Peel era stato accompagnato all'ospedale dal collega musicista Joff Wilson, dopo che aveva dichiarato di non sentirsi bene.\nFilm.\nDavid Peel \u00e8 apparso in vari film, inclusi \"Please Stand By\" (1972), \"Brusco risveglio\" (1989), \"High Times' Potluck\" (2004) e il documentario \"The U.S. vs. John Lennon\" (2006).\nNel film di Jack Milton \"Please Stand By\", Peel interpret\u00f2 la parte di un hippie rivoluzionario, che ruba il furgone di un network televisivo per trasmettere clandestinamente radicali messaggi rivoluzionari alla nazione."}
{"id": "4690146", "revid": "1573940", "url": "https://it.wikipedia.org/wiki?curid=4690146", "title": "Heros (zoologia)", "text": "Heros \u00e8 un genere di pesci di acqua dolce appartenente alla famiglia Cichlidae e alla sottofamiglia Cichlasomatinae.\nDescrizione.\nPresentano un corpo alto e compresso lateralmente; il corpo \u00e8 attraversato da diverse fasce verticali scure, pi\u00f9 evidenti negli esemplari giovani. La lunghezza massima registrata \u00e8 di 20 cm per \"Heros severus\".\nTassonomia.\nIn questo genere sono riconosciute 5 specie:\nDistribuzione e habitat.\nSono diffusi nei bacini dell'Orinoco e del Rio delle Amazzoni, in America meridionale."}
{"id": "4690147", "revid": "1573940", "url": "https://it.wikipedia.org/wiki?curid=4690147", "title": "Microlophus", "text": "Microlophus () \u00e8 un genere di sauri della famiglia Tropiduridae.\nTassonomia.\nComprende le seguenti specie:"}
{"id": "4690151", "revid": "1543377", "url": "https://it.wikipedia.org/wiki?curid=4690151", "title": "Cattedrali in Kirghizistan", "text": "Questa \u00e8 una lista delle cattedrali del Kirghizistan."}
{"id": "4690152", "revid": "122925180", "url": "https://it.wikipedia.org/wiki?curid=4690152", "title": "Museo storico della fisica e Centro di studi e ricerche &quot;Enrico Fermi&quot;", "text": "Il Museo storico della fisica e Centro di studi e ricerche \"Enrico Fermi\" (in breve CREF) \u00e8 un Ente di ricerca vigilato dal Ministero dell'Universit\u00e0 e della Ricerca, che promuove la ricerca scientifica interdisciplinare e raccoglie l\u2019eredit\u00e0 scientifica del Regio Istituto Fisico. \u00c8 situato nella storica palazzina di Via Panisperna 89a, Roma, dove quasi un secolo fa Enrico Fermi e i suoi allievi fecero l'importante scoperta del ruolo dei neutroni lenti nella fissione nucleare. Attualmente l'accesso al CREF avviene attraverso il Ministero degli Interni (dall\u2019ingresso di Piazza del Viminale, 1 Roma) ed \u00e8 aperto soltanto per i visitatori che si registrano alla segreteria dell'Ente. Il CREF \u00e8 stato istituito dalla legge 15 marzo 1999 numero 62 votata all\u2019unanimit\u00e0 dall'intero Parlamento. L\u2019obiettivo \u00e8 quello di raccogliere l\u2019eredit\u00e0 dei Ragazzi di Via Panisperna e di creare un polo interdisciplinare in cui sviluppare la ricerca scientifica. Dunque la missione dell'Ente \u00e8 duplice: da una parte istituire un Museo Storico della Fisica per trasmettere l'eredit\u00e0 di Enrico Fermi e del suo gruppo e dall'altra sviluppare una sua propria linea di ricerca originale con caratteri interdisciplinari che prendono le mosse dal campo dei sistemi complessi.\nStoria.\nL\u2019idea che ha spinto l\u2019istituzione del Museo Storico della Fisica e Centro Studi e Ricerche Enrico Fermi (CREF) \u00e8 stata quella di riportare la famosa \u2018palazzina\u2019 di Via Panisperna ad un utilizzo scientifico che onorasse la memoria di Enrico Fermi e del suo gruppo dei \u201cragazzi di via Panisperna\u201d che, con le loro fondamentali scoperte, hanno dato un contributo cruciale alla fisica moderna. Il CREF \u00e8 stato istituito dalla legge 15 marzo 1999 numero 62. Durante un primo periodo sono state definite le strategie del CREF e la sua struttura organizzativa, ma le attivit\u00e0 vere e proprie non sono partite immediatamente in quanto la sede ha sub\u00ecto una lunga fase di ristrutturazione, terminata alla fine del 2019. La particolare collocazione della sede all\u2019interno del complesso del Ministero degli Interni ha reso altres\u00ec lungo e complesso il processo di riconversione ad istituzione scientifica. A partire dal novembre del 2019, con la consegna ufficiale della nuova sede, quasi totalmente restaurata, \u00e8 iniziata la fase propriamente operativa, scientifica e museale, di questo Ente di Ricerca.Il Museo \u00e8 allestito all\u2019interno della palazzina che \u00e8 stata sede dello storico Regio Istituto di Fisica dove un gruppo di giovani fisici, aggregati intorno ad Enrico Fermi, condusse negli anni Trenta del Novecento i famosi esperimenti sulla radioattivit\u00e0 indotta da neutroni, che sono stati fondamentali per lo sviluppo dell\u2019energia atomica. In questa palazzina \u00e8 dunque passata la Storia non solo della fisica ma del Novecento stesso, punto di intersezione tra scoperte scientifiche e avvenimenti epocali che hanno segnato il corso del secolo scorso.\nMissione.\nIl Museo Storico della Fisica e Centro Studi e Ricerche Enrico Fermi \u00e8 nato con l\u2019obiettivo di restituire il famoso edificio di Via Panisperna ad un uso scientifico e al contempo di onorare la memoria delle scoperte fondamentali del gruppo di Enrico Fermi. La missione dell\u2019ente \u00e8 quindi duplice: da una parte, sviluppare un museo storico della fisica con reperti originali degli esperimenti di Fermi, presentati anche tramite moderni sistemi audio-visivi, in grado di rendere facilmente comprensibile a tutti il complesso lavoro scientifico svolto da Enrico Fermi e tutti gli eventi storici ad esso collegati. Dall\u2019altra, l\u2019obiettivo del Centro \u00e8 di sviluppare una attivit\u00e0 di ricerca originale e di avanguardia sulla frontiera di diverse discipline. \nRicerca.\nLa moderna ricerca scientifica richiede sempre pi\u00f9 spesso un approccio multidisciplinare perch\u00e9 i nuovi problemi a cui la scienza \u00e8 chiamata a rispondere, negli ultimi anni, fanno sempre pi\u00f9 riferimento al campo dei sistemi complessi. L\u2019approccio a questi problemi richiede la collaborazione di specialisti in diversi ambiti, come ad esempio fisica, intelligenza artificiale, biologia, medicina, scienze sociali, economia e molto altro. In questo scenario in veloce evoluzione \u00e8 necessario passare da una organizzazione settoriale della ricerca, caratteristica del secolo precedente, ad una modalit\u00e0 flessibile e sempre pi\u00f9 interdisciplinare. Il CREF, nato come un ente piccolo e agile, pu\u00f2 orientarsi rapidamente verso queste attivit\u00e0 particolarmente attuali e pu\u00f2 quindi cogliere questa opportunit\u00e0 strategica per essere un\u2019istituzione che stimoli tematiche scientifiche innovative. Gli elementi che favoriscono questa opportunit\u00e0 sono l\u2019indubbio prestigio del CREF e della sua sede. Tuttavia, anche le sue ridotte dimensioni diventano un vantaggio per consentire decisioni rapide ed efficaci nell\u2019individuazione di nuove problematiche scientifiche. Per quanto riguarda, dunque, la scelta delle tematiche scientifiche, l\u2019idea di base \u00e8 stata da una parte quella di focalizzarsi su attivit\u00e0 complementari rispetto alle altre istituzioni scientifiche nazionali, dall\u2019altra quella di riorganizzare i progetti scientifici gi\u00e0 in essere nel Centro. La fisica dei sistemi complessi \u00e8 una delle principali tematiche individuate, ma l\u2019attivit\u00e0 di ricerca copre anche aree della Fisica di base, quali la fotonica e la superconduttivit\u00e0. In questa ristrutturazione scientifica il CREF mira, dunque, a diventare una istituzione volta a stimolare tematiche innovative, ponendosi come una sorta di incubatore per \u201cstart-up\u201d di natura scientifica.\nIl paradigma dell\u2019interdisciplinarit\u00e0.\nNella palazzina di Via Panisperna l\u2019interdisciplinarit\u00e0 \u00e8 sempre stata un riferimento costante, gi\u00e0 dai tempi della gestione di Orso Maria Corbino. Un appunto scritto da Enrico Fermi, l\u201911 dicembre 1938 a Stoccolma, dove si trovava per la cerimonia del Nobel assegnatogli, oggi riemerge come un riferimento molto chiaro per l\u2019attivit\u00e0 scientifica del CREF:\n\u201c\"Io sono convinto che la scienza fisica debba orientarsi verso un\u2019intensa collaborazione con altre scienze sorelle e specialmente con la biologia. Spero che una tale tendenza, che va oggi delineandosi, possa tornare a beneficio dell\u2019una e dell\u2019altra di queste scienze.\"\u201d\nAnche il pi\u00f9 famoso allievo e collaboratore di Fermi, Ettore Majorana, manifest\u00f2 un interesse per gli studi interdisciplinari. Majorana scrisse infatti un articolo postumo intitolato \u201c\"Il valore delle leggi statistiche in fisica e scienze sociali\"\u201d. Questo articolo, visionario, rappresenta oggi una sfida particolarmente rilevante, soprattutto considerando lo sviluppo della rete internet e dei \u201cBig Data\u201d che hanno permesso di accedere ad un\u2019incredibile quantit\u00e0 di informazione proprio su fenomeni economici, sociali e biomedici. Oggi, poco pi\u00f9 di ottanta anni dopo, il CREF ha cos\u00ec deciso di riportare il paradigma dell\u2019interdisciplinarit\u00e0 al centro dello sviluppo della ricerca scientifica, ispirandosi ad una visione della ricerca che va oltre i temi caratteristici della fisica pi\u00f9 tradizionale e usando tecniche innovative e metodi di avanguardia.\nDiffusione della cultura scientifica.\nIl CREF si occupa della diffusione della cultura scientifica attraverso il Museo della Fisica e le iniziative ad esso connesse. Inoltre il Progetto congiunto tra CREF e INFN Extreme Energy Events per lo studio della radiazione cosmica secondaria al suolo \u00e8 orientato alla diffusione scientifica nelle scuole superiori. \nIl Museo storico della fisica.\nIl Museo del CREF intende essere il luogo della Memoria Storica di quanto avvenuto negli anni Trenta nella palazzina, delle fondamentali scoperte di Enrico Fermi e dei ragazzi di Via Panisperna e delle loro avventurose vite ancora oggi foriere di indagini e curiosit\u00e0 (si pensi al caso di Ettore Majorana che ispira continuamente opere cinematografiche ed editoriali cos\u00ec come servizi dei media), e si propone anche di diventare, grazie al prestigio dell\u2019edificio e al suo posizionamento nel rione Monti, ovvero al centro di Roma, il riferimento per la diffusione della cultura scientifica nella Capitale ed uno dei poli a livello nazionale.\nLa grandezza di Enirco Fermi, la sua straordinaria figura di maestro e di gigante della fisica del XX secolo, le sue formidabili conquiste scientifiche, frutto di un\u2019eccezionale mente creativa \u2019in equilibrio\u2019 tra teorie ed esperimenti, vengono efficacemente illustrate all\u2019interno del percorso museale. Un viaggio che prendendo le mosse dalle rivoluzioni avvenute nella fisica dei primi anni del Novecento, la relativit\u00e0 e la fisica quantistica, ripercorre la vita e le scoperte scientifiche di Enrico Fermi. Il visitatore potr\u00e0 immergersi in questa \u2018avventura\u2019 coinvolgente e appassionante combinando in maniera innovativa oggetti e pannelli tradizionali con moderne tecnologie multimediali, dalle visualizzazioni grafiche ai pannelli interattivi, dagli schermi tattili a quelli olografici. Di tale percorso \u00e8 parte integrante il complesso monumentale di via Panisperna, con la \"fontana dei pesci rossi\" dove si narra che Fermi e il suo gruppo portarono avanti gli esperimenti sul rallentamento dei neutroni; la scalinata all\u2019ingresso, immortalata nel 1931 in occasione del primo congresso internazionale di Fisica nucleare."}
{"id": "4690161", "revid": "1123126", "url": "https://it.wikipedia.org/wiki?curid=4690161", "title": "Cattedrali in Tagikistan", "text": ""}
{"id": "4690165", "revid": "112355", "url": "https://it.wikipedia.org/wiki?curid=4690165", "title": "Museo degli orologi di San Marco dei Cavoti", "text": ""}
{"id": "4690174", "revid": "599013", "url": "https://it.wikipedia.org/wiki?curid=4690174", "title": "The Cowboy's Sweetheart", "text": ""}
{"id": "4690176", "revid": "287204", "url": "https://it.wikipedia.org/wiki?curid=4690176", "title": "John Byrne (scrittore 1940)", "text": " Come pittore, \u00e8 anche noto con lo pseudonimo \"Patrick\".\nBiografia.\nNato a Paisley, nella contea scozzese di Renfrewshire dove \u00e8 cresciuto in una casa comunale del progetto edilizio \"Ferguslie Park\", ha frequentato la scuola cattolica locale \"St Mirin's Academy\" per poi laurearsi all'Accademia d'Arte di Glasgow nel 1963. Byrne ha ricevuto diversi dottorati \"honoris causa\": nel 1997 dalla Universit\u00e0 di Paisley, nel 2004 \u00e8 stato nominato membro della Royal Scottish Academy, nel 2006 ha ricevuto un dottorato dalla Robert Gordon University (Scuola d'Arte Gray) ad Aberdeen e nel 2011 dalla Universit\u00e0 di Dundee.\nOpere.\nArte.\nDal 1964 fino al 1966 ha disegnato le copertine di Penguin Books. Dopo mostre di poco successo presso gallerie londinesi, present\u00f2 una serie di opere artistiche sotto lo pseudonimo di \"Patrick\", affermando che i lavori erano stati creati da suo padre, pittore autodidatta di immagini \"faux-na\u00eff\". Tali opere ebbero successo e cos\u00ec Byrne avvi\u00f2 la sua carriera di pittore. Oltre a preparare l'allestimento artistico e le scene dei suoi drammi teatrali, Byrne, in collaborazione con il regista Robin Lefrevre, ha anche disegnato le scene del drammaturgo inglese Snoo Wilson per il suo \"The Number of the Beast\" (teatro Bush 1982) e di The Country Girl di Clifford Odets (Teatro Apollo 1983).\nByrne ha inoltre disegnato le copertine per le produzioni musicali di Donovan, The Beatles, Gerry Rafferty e Billy Connolly. La canzone \"Patrick\" del cantautore Rafferty parla di Byrne (le parole iniziano con: \"Patrick my primitive painter of art/You will always and ever be near to my heart [\"Patrick mio pittore primitivo d'arte/Sarai sempre ed eternamente nel mio cuore\"]), e la coppia ha collaborato alla stesura di molte canzoni. Byrne ha anche illustrato le \"Selected Stories\" di James Kelman, vincitore del Booker Prize 1994. Le sue opere sono esposte nelle principali collezioni artistiche in Scozia e all'estero. Diversi suoi ritratti sono alla Scottish National Portrait Gallery a Edimburgo, tra cui il ritratto dell'attore Robbie Coltrane, di Billy Connolly, Tilda Swinton (madre di due suoi figli), e un autoritratto."}
{"id": "4690177", "revid": "584834", "url": "https://it.wikipedia.org/wiki?curid=4690177", "title": "Bonifika Arena", "text": ""}
{"id": "4690179", "revid": "481666", "url": "https://it.wikipedia.org/wiki?curid=4690179", "title": "The Fence at Bar Z Ranch", "text": ""}
{"id": "4690185", "revid": "767487", "url": "https://it.wikipedia.org/wiki?curid=4690185", "title": "The Cowboy's Sweetheart (film 1910)", "text": "The Cowboy's Sweetheart \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato in California, a Santa Barbara.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 23 aprile 1910."}
{"id": "4690189", "revid": "74419", "url": "https://it.wikipedia.org/wiki?curid=4690189", "title": "Joyce Didonato", "text": ""}
{"id": "4690192", "revid": "247222", "url": "https://it.wikipedia.org/wiki?curid=4690192", "title": "Honky Tonk Heroes", "text": "Honky Tonk Heroes \u00e8 il venticinquesimo album di Waylon Jennings pubblicato per la RCA Victor.\nIl disco.\nFu registrato a Nashville (Tennessee) nel febbraio del 1973 e pubblicato nell'agosto del 1973 e fu prodotto dallo stesso Jennings e Ken Mansfield (brano #10)."}
{"id": "4690194", "revid": "61585061", "url": "https://it.wikipedia.org/wiki?curid=4690194", "title": "Thornthwaite", "text": ""}
{"id": "4690198", "revid": "324090", "url": "https://it.wikipedia.org/wiki?curid=4690198", "title": "Scottish National Portrait Gallery", "text": "Lo Scottish National Portrait Gallery \u00e8 una pinacoteca e galleria d'arte situata nel centro della capitale scozzese di Edimburgo, in Queen Street, che espone una collezione nazionale di ritratti, tutti di tematiche scozzesi ed eseguiti in prevalenza da pittori scozzesi. Detiene inoltre una collezione nazionale di Fotografia. A partire dal 1889 la Galleria \u00e8 ospitata dal caratteristico palazzo in arenaria rossa di architettura neogotica, progettato dall'architetto scozzese Robert Rowand Anderson e costruito tra il 1885 ed il 1890, donato dal filantropo John Ritchie Findlay, proprietario del quotidiano \"The Scotsman\". La Galleria \u00e8 stata ristrutturata internamente dal 2009 al 2011 ed \u00e8 correntemente aperta al pubblico con un rinnovato insieme di collezioni artistiche.\nLa collezione del museo contiene circa 3.000 dipinti e sculture, 25.000 stampe e disegni e 38.000 fotografie. La raccolta essenzialmente parte dal Rinascimento, con opere prevalentemente di artisti stranieri che rappresentano casati reali, la nobilt\u00e0 scozzese e anche stampe di prelati e scrittori; le opere pi\u00f9 notevoli furono per lo pi\u00f9 realizzate nell'Europa d'oltremanica (spesso durante i periodi di esilio della turbolenta sfera politica scozzese). Come successe in Inghilterra, anche in Scozia la Riforma protestante fece sparire l'arte religiosa e fino al XIX secolo la ritrattistica domin\u00f2 la pittura scozzese, con patroni che progressivamente si estendevano verso i livelli inferiori della scala sociale. Nel XVI secolo la maggior parte dei ritratti dipinti sono di reali e di nobilt\u00e0 importante; l'opera pi\u00f9 antica della collezione \u00e8 un ritratto di Giacomo IV di Scozia del 1507."}
{"id": "4690200", "revid": "767487", "url": "https://it.wikipedia.org/wiki?curid=4690200", "title": "Klemen Lorbek", "text": "\u00c8 il fratello minore di Erazem e Domen Lorbek."}
{"id": "4690203", "revid": "439868", "url": "https://it.wikipedia.org/wiki?curid=4690203", "title": "Solms-Baruth", "text": "Il Solms-Baruth fu uno stato minore del Sacro Romano Impero che si trovava nella Bassa Lusazia. La famiglia che ne aveva la signoria ne ha goduto dei diritti dal XVI secolo fino al 1945.\nStoria.\nSolms-Baruth era uno dei molti stati minori del Sacro Romano Impero.\nPerse la sua indipendenza con la mediatizzazione tedesca del 1806. Inizialmente pass\u00f2 al Regno di Sassonia, ma nel 1815, la Sassonia fu punita al Congresso di Vienna per la lealt\u00e0 a Napoleone Bonaparte con la confisca di una parte significativa del suo territorio, Solms-Baruth fu trasferita alRegno di Prussia. Il rappresentante prussiano al Congresso era Karl August von Hardenberg e il suo assistente, il conte di Solms-Sonnewalde.\nLo stato di Solms-Baruth fu fino al 1945 di propriet\u00e0 della famiglia Solms-Baruth. Allo stato appartenevano il castello sede della famiglia, dieci villaggi e circa 15.000 ettari di terreno agricolo e forestale."}
{"id": "4690208", "revid": "104458", "url": "https://it.wikipedia.org/wiki?curid=4690208", "title": "Sci di fondo ai XXII Giochi olimpici invernali", "text": "Le gare di Sci di fondo ai XXII Giochi olimpici invernali di So\u010di in Russia si sono svolte dall'8 al 23 febbraio 2014 nella localit\u00e0 di Krasnaja Poljana a circa 45\u00a0km di distanza da So\u010di. Erano in programma sei competizioni maschili (15\u00a0km a tecnica classica, 30\u00a0km inseguimento, 50\u00a0km con partenza di massa a tecnica libera, sprint a tecnica libera, sprint a squadre a tecnica classica e staffetta 4x10) e altrettante femminili (10\u00a0km a tecnica classica, 15\u00a0km inseguimento, 30\u00a0km con partenza di massa a tecnica libera, sprint a tecnica libera, sprint a squadre a tecnica classica e staffetta 4x5)."}
{"id": "4690218", "revid": "61585420", "url": "https://it.wikipedia.org/wiki?curid=4690218", "title": "Bice Cairati", "text": ""}
{"id": "4690220", "revid": "61585426", "url": "https://it.wikipedia.org/wiki?curid=4690220", "title": "Nullo Cantaroni", "text": ""}
{"id": "4690224", "revid": "287204", "url": "https://it.wikipedia.org/wiki?curid=4690224", "title": "Lega Nazionale B 1958-1959", "text": "La Lega Nazionale B 1958-1959, campionato svizzero di seconda serie, si concluse con la vittoria del FC Winterthur.\nClassifica.\nLegenda:\n\u00a0\u00a0\u00a0\u00a0\u00a0 Promossa in Lega Nazionale A 1959-1960.\n\u00a0\u00a0\u00a0\u00a0\u00a0 Retrocessa in Prima Lega 1959-1960."}
{"id": "4690228", "revid": "767487", "url": "https://it.wikipedia.org/wiki?curid=4690228", "title": "Cattedrali in Corea del Nord", "text": "Questa \u00e8 una lista delle cattedrali della Corea del Nord."}
{"id": "4690230", "revid": "767487", "url": "https://it.wikipedia.org/wiki?curid=4690230", "title": "The Cowpuncher's Ward", "text": "The Cowpuncher's Ward \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato in California, a Santa Barbara.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 14 maggio 1910."}
{"id": "4690240", "revid": "125978027", "url": "https://it.wikipedia.org/wiki?curid=4690240", "title": "Episodi di The Big Bang Theory (settima stagione)", "text": "La settima stagione della sitcom The Big Bang Theory, composta da 24 episodi, \u00e8 stata trasmessa in prima visione assoluta negli Stati Uniti d'America da CBS dal 26 settembre 2013 al 15 maggio 2014.\nDal quattordicesimo episodio di questa stagione Kaley Cuoco \u00e8 accreditata come Kaley Cuoco-Sweeting, dopo avere sposato Ryan Sweeting il 31 dicembre 2013.\nIn Italia la stagione \u00e8 stata trasmessa in prima visione da Joi, canale a pagamento della piattaforma Mediaset Premium, dal 1\u00ba aprile al 22 luglio 2014; in chiaro, \u00e8 trasmessa da Italia 1 dal 30 marzo al 4 maggio 2015.\nL'insufficienza da Hofstadter.\nTrama.\nSheldon ha un incubo a causa della mancanza di Leonard, cos\u00ec chiede a Penny di sostituire il suo migliore amico nelle attivit\u00e0 che solitamente svolgevano insieme, come a giocare agli scacchi tridimensionali. Sheldon per\u00f2 non riesce ad ammettere a Penny che gli manca il suo amico, cos\u00ec le suggerisce di chiamare Leonard. Durante la chiamata per\u00f2 Leonard, impegnato in una festa a base di musica e alcool, non fa trasparire la mancanza che sente di entrambi, cos\u00ec i due ne rimangono feriti. Perci\u00f2, finita la chiamata, lei propone a Sheldon di confidarsi segreti che entrambi non hanno mai rivelato a nessuno. Intanto Howard, a causa della condizioni di Raj per la rottura con Lucy, propone all'amico di andare a una festa, dove, dopo una prima gaffe con la signora Davis, i due passano la serata a parlare, in quanto entrambi sono stati feriti dalle persone che amavano. Bernadette e Amy passano invece la serata insieme a una conferenza e in un bar, la sera, le due si sentono lusingate dal fatto che due ragazzi offrano loro da bere. Leonard mostra ai suoi colleghi un filmato di una giovane Penny nuda in doccia vantandosi di esserne il fidanzato.\nLa verifica dell'inganno.\nTrama.\nQuando Penny torna a casa con sua grande sorpresa ci trova Leonard, tornato due giorni prima rispetto alla data prevista; lui le chiede di non dire nulla a Sheldon in modo da godersi da soli quei due giorni senza di lui. Penny mantiene la promessa, ma Sheldon comincia a sospettare che la ragazza stia tradendo il suo amico. Chiede quindi ad Amy di indagare insieme, fino a quando, entrando di sorpresa a casa di Penny, vede Leonard e rimane molto offeso dal suo comportamento, perch\u00e9, al contrario di Leonard, aveva sentito troppo la sua mancanza, tanto da comprargli un regalo di bentornato. Howard intanto comincia una dieta perch\u00e9 si vede ingrassato, fino a quando Bernadette non capisce che lui si sente grasso a causa di un unguento carico di ormoni femminili che spalma sul corpo di sua madre senza usare i guanti.\nIl vortice della caccia al tesoro.\nTrama.\nRaj decide di organizzare una caccia al tesoro dopo il rifiuto degli altri ragazzi di giocare a una sua \"cena con delitto\". Bernadette propone di partecipare al gioco non come singoli, ma come coppie, e Leonard propone di mescolarsi in modo da non capitare con i propri fidanzati e fidanzate. Penny si sente offesa da questa proposta, pensando che Leonard non voglia fare squadra con lei perch\u00e9 \u00e8 la meno acculturata del gruppo. Perci\u00f2, a sorteggio, le coppie che vengono fuori sono Sheldon e Penny, Leonard e Bernadette, Howard e Amy. Sheldon e Penny si compensano in quanto entrambi riescono a risolvere gli enigmi di Raj, Bernadette mostra a Leonard tutta la sua vena competitiva, mentre Howard e Amy scoprono di avere un'affinit\u00e0 dal punto di vista musicale: entrambi adorano Neil Diamond.\nLa minimizzazione manipolatoria.\nTrama.\nPenny compra il libro scritto dalla madre di Leonard per il suo corso di psicologia e la cosa lo mette a disagio in quanto nel libro vengono raccontati tutti gli episodi pi\u00f9 imbarazzanti dell'infanzia di Leonard. La ragazza cos\u00ec lo consola con il sesso, ma Leonard comincia ad approfittarsene fingendosi continuamente triste per quello che ha passato da bambino. Quando lo racconta ad Howard, egli decide di utilizzare la stessa tattica con Bernadette, fallendo per\u00f2 nel suo intento, e facendo in modo che Bernadette riveli tutto a Penny. Intanto Sheldon rimane offeso dal comportamento di Amy quando lei critica uno dei suoi film preferiti, \"I predatori dell'arca perduta\", cos\u00ec lui per vendicarsi comincia a cercare difetti in tutto ci\u00f2 che appassiona la ragazza, ma lei se ne accorge e spiega a Sheldon che deve parlarle quando c'\u00e8 qualcosa che non va tra di loro. Nel frattempo Raj e Stuart si iscrivono a un sito di incontri online, ma non riescono a ottenere nessun appuntamento.\nLa prossimit\u00e0 del posto di lavoro.\nTrama.\nAmy comunica a Sheldon che le \u00e8 stato offerto di lavorare a un progetto nell'universit\u00e0 dove lui lavora e, all'inizio, sembra non avere problemi a condividere il luogo di lavoro con la sua ragazza, ma, parlando con gli amici, Howard lo mette in guardia sul lavorare nello stesso posto della propria partner: esprime l'idea che lui impazzirebbe se lavorasse nello stesso posto di Bernadette. Sheldon ne discute con Amy e i due finiscono con il litigare. Il giorno dopo, alla mensa dell'universit\u00e0, Sheldon mette in imbarazzo Amy davanti ai suoi colleghi. Contemporaneamente Bernadette, dopo avere saputo dei consigli che Howard ha dato a Sheldon, litiga con il marito che \u00e8 costretto ad andare a dormire a casa di Raj.\nLa risonanza delle romanticherie.\nTrama.\nHoward, in occasione dell'anniversario del suo primo appuntamento con Bernadette, le scrive una canzone e coinvolge tutto il gruppo per cantargliela. Questa cosa molto romantica \u00e8 lo spunto con cui Leonard fa notare alla sua ragazza che non gli ha mai fatto gesti romantici e cos\u00ec Penny si impegna per trovarne uno. Nel frattempo Sheldon compie una scoperta rivoluzionaria per il mondo della scienza, salvo poi rendersi conto che c'\u00e8 riuscito per puro caso, in quanto ha letto male i dati che gli servivano.\nLa dimissione del divulgatore.\nTrama.\nDurante il pomeriggio di shopping in farmacia Sheldon, Leonard e Amy incontrano Arthur Jeffries, il \"professor Proton\", che Sheldon mette molto in imbarazzo quando gli chiede insistentemente quali medicine fosse andato a prendere. Il giorno dopo Leonard riceve una mail proprio da Arthur in cui gli chiede di revisionare un suo articolo su una nuova scoperta scientifica e Sheldon rimane male del fatto che non abbia chiesto aiuto a lui. Amy gli spiega come talvolta possa essere una persona fastidiosa e di avere fatto sentire a disagio Arthur Jeffries, cos\u00ec Sheldon si reca a casa del professore per sentirselo dire da lui stesso; per ripicca Sheldon contatta Bill Nye, un altro volto noto dei programmi scientifici americani. Mentre lavorano insieme Arthur chiede a Leonard come fa ad andare d'accordo con Sheldon, e lui gli spiega che come Sheldon ha bisogno di lui, anche lui ha bisogno di Sheldon. Cos\u00ec il professore comprende la situazione e si reca da Sheldon per avere un parere sul suo lavoro. Intanto Raj organizza una serata con le ragazze per dedicarsi al decoupage, ma si intromette Howard, per di pi\u00f9 prendendolo in giro per il suo lato troppo femminile, e cos\u00ec i due finiscono per litigare, anche se alla fine fanno pace.\nLa simulazione del prurito neuronale.\nTrama.\nDopo avere rovistato in un vecchio scatolone di cianfrusaglie Leonard ritrova un DVD noleggiato sette anni prima con la tessera di Sheldon. Quando lo confessa a Sheldon gli dice di restare calmo perch\u00e9 ci penser\u00e0 lui a mettere tutto a posto. Tuttavia Sheldon vuole dare una lezione a Leonard, facendogli provare il fastidio che prova lui lasciando le cose inadempiute, cos\u00ec gli propone di indossare un maglione che gli avrebbe provocato un tremendo prurito fino a quando non avesse restituito il DVD al videonoleggio. Inizia una ricerca infruttuosa prima del negozio, fallito per\u00f2 anni prima, poi del negoziante morto e poi dei suoi parenti pi\u00f9 prossimi. Alla fine Sheldon gli confessa che sette anni prima, accorgendosi della sua inadempienza, aveva pagato il DVD, ma non lo aveva confessato a Leonard, aspettando il momento giusto per dargli una lezione. Nel frattempo Amy riconosce Lucy alla Fabbrica del Cheesecake e Penny decide di parlarle, dicendole di essere stata scorretta a lasciare Raj per e-mail. La ragazza, presa dai sensi di colpa, chiede a Raj un incontro per scusarsi, confessandogli per\u00f2 che sta frequentando un altro ragazzo, distruggendo le sue illusioni di tornare insieme.\nLa separazione del ringraziamento.\nTrama.\nHoward invita tutti i suoi amici per il Ringraziamento a casa di sua madre, in quanto non vuole restare da solo con il padre di Bernadette. Parlando di come hanno festeggiato i loro Ringraziamenti durante gli anni precedenti Penny confessa a Leonard di averne passato uno a Las Vegas con Zack e che, ubriaca, lo aveva sposato per finta. Leonard, fattole capire che in verit\u00e0 \u00e8 un matrimonio autentico, passa tutto il tempo a rinfacciarle la cosa e a cercare un modo per rimediare. Cos\u00ec la ragazza, arrabbiata, invita Zack a casa della signora Wolowitz per fargli firmare i documenti della separazione. Nel frattempo Sheldon e Mike, il padre di Bernadette, legano molto dopo che quest'ultimo scopre che il fisico ha delle profonde conoscenze nel campo del football, in quanto il padre lo ha sempre obbligato a guardare le partite prima di fargli fare i compiti. Quando Sheldon spiega che suo padre mor\u00ec quando aveva quattordici anni il padre di Bernadette se ne rammarica e i due iniziano a bere insieme, chiacchierando e bevendo come padre e figlio, ferendo Howard che viene estromesso dalle loro conversazioni.\nLa dissipazione della scoperta.\nTrama.\nSheldon \u00e8 sempre pi\u00f9 a disagio per la sua fortunosa scoperta, ma Amy e Wil Wheaton gli fanno capire che deve riuscire ad accettare questa cosa, anche se non gli piace. Una volta accettatala Leonard riesce a confutare l'esperimento dei cinesi dimostrando come la scoperta di Sheldon fosse sbagliata, ma lui se la prende molto. Nel frattempo Raj rimane per una settimana da Howard e Bernadette, mostrando ai due novelli sposini le loro vicendevoli mancanze, facendoli cos\u00ec litigare.\nL'estrazione di Cooper.\nTrama.\nSheldon torna in Texas perch\u00e9 sua sorella sta per partorire e tutti gli altri sognano come sarebbe la loro vita se non avessero mai conosciuto Sheldon. Leonard non sarebbe mai stato ad abitare nell'appartamento visto che ci and\u00f2 leggendo un annuncio di Sheldon, che ci abitava da prima di lui, non avrebbe mai avuto il coraggio di parlare con Penny e non starebbero insieme. Bernadette avrebbe avuto comunque interesse verso Howard, ma a causa del rapporto ambiguo con Raj l'avrebbe lasciato perdere. Howard sarebbe rimasto single e avrebbe continuato a vivere con la madre che poi, per dubbie circostanze (per mano di Howard o naturali) sarebbe morta. Amy sarebbe sola, senza un ragazzo e senza amici. Penny ci avrebbe invece provato con Sheldon. Alla fine tutti capiscono che, nonostante il suo carattere poco sopportabile, Sheldon ha permesso che molte delle cose belle avvenute tra loro accadessero.\nLa ramificazione dell'esitazione.\nTrama.\nPenny \u00e8 entusiasta per via del fatto che comparir\u00e0 in un episodio della serie \"NCIS\", ma quando scopre che la parte in cui appariva \u00e8 stata cancellata cade in uno stato di delusione che cerca di fare passare bevendo. Ripensando alla sua carriera da quando si \u00e8 trasferita giunge alla conclusione che non ha ottenuto niente, ma Leonard le fa notare che ha sempre lui. A quel punto la ragazza gli fa la proposta di matrimonio, ma lui comprende che la sua dichiarazione \u00e8 per lo pi\u00f9 supportata dall'alcol e dallo sconforto e cos\u00ec cerca di dissuaderla. A quel punto per\u00f2 Penny, delusa, ritorna nel suo appartamento. Intanto Sheldon cerca di usare la scienza per affinare il suo senso dell'umorismo dopo che gli hanno fatto notare che non \u00e8 divertente. Nel frattempo Raj e Stuart, per vincere la loro timidezza, vanno al centro commerciale per fare pratica nel parlare con la gente.\nLa ricalibrazione occupazionale.\nTrama.\nPenny rassicura Leonard dicendogli che la loro relazione \u00e8 ancora salda e che lui ha fatto la cosa giusta rifiutandosi di sposarla, inoltre decide di fare una scelta molto importante, ovvero lasciare il suo lavoro di cameriera alla Cheesecake Factory, ritenendo che la sicurezza di un lavoro stabile non le dar\u00e0 mai la spinta necessaria per dedicarsi al cento per cento alla sua carriera di attrice. Sheldon, obbligato a prendersi le ferie, passa il tempo aiutando Penny per le cose che deve fare per la sua nuova vita. Leonard intanto, che dice di appoggiarla totalmente, in realt\u00e0 non ritiene che abbia preso la scelta giusta licenziandosi e per questo i due litigano, ma alla fine lui ammette che lo fa perch\u00e9 avrebbe paura di prendere una scelta del genere e ammira il suo coraggio. Nel frattempo Bernadette, dopo avere accidentalmente rovinato un fumetto del marito, va da Stuart per cercare di rimediare al suo errore; Stuart per\u00f2 non possiede quell'albo e la aiuta portandola in una fumetteria concorrente piena per\u00f2 di gente, a differenza della sua. Intanto Howard e Raj, andando a invitare a pranzo Amy che \u00e8 da sola per via delle vacanze forzate di Sheldon, si accorgono che Bert, un loro collega geologo, passa spesso da lei perch\u00e9 \u00e8 innamorato e lo fanno notare alla ragazza, che non se ne era accorta.\nL'incognita della convention.\nTrama.\nI ragazzi vogliono andare al Comic-Con, ma i biglietti on line finiscono subito e quindi non possono; mentre Leonard, Howard e Raj cercano di comprare i biglietti da un bagarino, con tutti i rischi che ne consegue visto che sono nominali, Sheldon cerca di creare una propria convention di fumetti e inizia a contattare varie star, fino a che non trova James Earl Jones, celebre voce di Dart Fener, e passa la serata con lui. Nel frattempo Penny, Bernadette e Amy, critiche verso i ragazzi perch\u00e9 si comportano ancora come dei bambini, compiono attivit\u00e0 da adulte, ma si rendono conto che ci\u00f2 \u00e8 molto noioso e si ritrovano a invidiarli.\nLa manipolazione della locomotiva.\nTrama.\nAmy vuole una serata romantica per San Valentino con Sheldon, che ovviamente non vuole saperne, e per farglielo accettare organizza, in doppia coppia con Howard e Bernadette, un week end in un bed and breakfast e una cena in un vagone di un treno restaurato. La serata parte bene, ma quando nei loro discorsi si intromette una persona che ne sa di treni pi\u00f9 di Sheldon, lui non calcola pi\u00f9 Amy e passa la serata con il nuovo incontro. Amy tuttavia far\u00e0 notare a Sheldon la sua mancanza e quest'ultimo, allora, la bacer\u00e0 sulle labbra, cominciando a fare evolvere il loro rapporto anche a livello fisico. Nel frattempo Leonard e Penny, che hanno deciso di passare una tranquilla sera in casa, accettano di prendersi cura di Cannella, la cagnolina di Raj, dato che il padrone ha deciso di passare San Valentino lavorando. I due per\u00f2 si distraggono e la cagnolina mangia una scatola di cioccolatini, cos\u00ec Leonard e Penny finiscono per passare la serata dal veterinario con Raj, furioso con loro per avere intossicato la sua amata yorkshire.\nLa polarizzazione del tavolo.\nTrama.\nIl gruppo, come al solito, si ritrova a cena a casa di Sheldon e Leonard tra divano e sedie e quando Penny \u00e8 costretta a mangiare seduta a terra, posto che \u00e8 sempre di Raj, nasce il desiderio condiviso di prendere un tavolo da pranzo dove tutti possano stare seduti a mangiare, con disappunto del ragazzo indiano visto che questa esigenza non \u00e8 mai venuta fuori quando era lui quello seduto sul pavimento. Questo cambiamento ovviamente non piace a Sheldon e la discussione finisce per coinvolgere sia i due coinquilini che le loro ragazze; tuttavia alla fine, vedendo Sheldon e Amy da soli sul divano, tutto torna come prima. Nel frattempo la NASA chiama Howard per proporgli di tornare sulla stazione spaziale per riparare il suo telescopio e lui accetta, con sorpresa di Bernadette e Raj che ricordano quanto l'intera esperienza sia stata dura per lui.\nLa turbolenza dell'amicizia.\nTrama.\nDurante una cena a casa di Sheldon e Leonard quest'ultimo litiga con Penny perch\u00e9 scopre che le \u00e8 stata offerta una parte nel sequel di un film indipendente a cui lei partecip\u00f2 in passato girando scene in topless (\"Scimmiatore seriale\") e che ha rifiutato perch\u00e9 non era alla sua altezza. Quando per\u00f2 l'auto di Penny si guasta e lei non pu\u00f2 permettersi di ripararla capisce che ha bisogno di soldi e riconsidera la scelta di partecipare al film, ma scopre che ormai la parte \u00e8 stata riassegnata. Presa dallo sconforto decide di tornare al lavoro alla Cheesecake Factory, ma Leonard la sorprende regalandole una nuova auto tutta per lei, cos\u00ec almeno non dovr\u00e0 per forza tornare a fare la cameriera e continuare la sua carriera di attrice. Nel frattempo Bernadette convince il marito a migliorare i suoi rapporti con Sheldon, cos\u00ec Howard lo invita a venire con lui nel centro della NASA per una conferenza a cui \u00e8 stato invitato. Durante il volo per raggiungere la NASA l'aereo va incontro a una turbolenza che per\u00f2 viene superata, ma nel mentre Howard e Sheldon si sono fatti forza a vicenda e quest'ultimo rivela all'amico quanto la sua amicizia significhi per lui. Intanto Raj chiede a Amy di rispondere a una donna di nome Emily, che lo ha contattato su un sito web di incontri. Ci\u00f2 induce la ragazza a pensare che lui sia troppo passivo, ma parlando con Amy si rende conto di avere molto in comune con lei e le due escono addirittura insieme. La reazione di Raj quando le raggiunge in un bar per\u00f2 rovina sia un eventuale futuro appuntamento con Emily che un'amicizia della ragazza con Amy.\nL'osservazione della madre.\nTrama.\nDi ritorno dalla NASA Howard e Sheldon decidono di fare una visita alla madre di quest'ultimo, che la sorprende mentre copula con un altro uomo; madre e figlio si mettono allora a litigare perch\u00e9 Sheldon ritiene che la madre abbia disonorato i valori morali che ella ha sempre cercato di insegnargli. Howard allora gli racconta che lui in passato rovin\u00f2 una relazione che sua madre aveva con un altro uomo e invita Sheldon a non commettere lo stesso errore, facendogli capire che sua madre ha diritto di vivere la propria vita. Cos\u00ec Sheldon e sua madre parlano e il ragazzo decide, a modo suo, di accettare la cosa. Nel frattempo Penny, Amy, Raj, Bernadette e Leonard cenano nell'appartamento di quest'ultimo, e l'indiano organizza una \"cena con delitto\" con Stuart come vittima. Durante la cena Leonard e Penny discutono su cosa succederebbe se entrambi arrivassero al top delle loro carriere, cosa che forse farebbe prendere loro strade diverse e danneggerebbe la loro relazione, ma Stuart dice ai due che sono la coppia pi\u00f9 bella che lui abbia mai visto perch\u00e9 ciascuno dei due rende migliore l'altro, ed \u00e8 sicuro che fra venti anni staranno ancora insieme. Leonard propone allora un accordo per cui, a venti anni da quel momento, tutti loro si raduneranno per una delle loro solite cene di fronte al suo palazzo, ma solo Stuart, nel futuro, si presenter\u00e0 all'appuntamento.\nL'amalgamazione dell'incertezza.\nTrama.\nRaj reincontra in una caffetteria Emily, la ragazza conosciuta su internet che non ha avuto il coraggio di contattare; dopo una breve chiacchierata la ragazza accetta di uscire con lui, ma mentre l'indiano ne parla con gli amici viene contattato da Lucy, la sua vecchia ragazza, ed \u00e8 indeciso sul da farsi. Nel frattempo Penny, dopo l'ultimo provino andato male, \u00e8 indecisa se accettare o meno di girare il seguito di \"Scimmiatore Seriale\" e cos\u00ec, con Leonard, chiedono consiglio a Wil Wheaton, che confessa loro che nella sua carriera, dopo un brillante inizio \u00e8 stato costretto a girare tantissime cose pessime. Intanto Sheldon \u00e8 indeciso se comprare la PlayStation 4 o la Xbox One e coinvolge Amy in questa per lui importantissima e difficilissima scelta.\nLa disgiunzione dell'amicizia.\nTrama.\nHoward e Bernadette, ansiosi di conoscere la ragazza di Raj, escono a cena con l'amico ed Emily, nonostante i timori dell'astrofisico che il suo amico lo metta in imbarazzo con le sue battute e prese in giro. Durante la cena per\u00f2 viene fuori che Emily e Howard erano usciti insieme per un appuntamento conclusosi in maniera imbarazzante per il ragazzo. Nel frattempo, a causa delle nuove scoperte sul Big Bang, Sheldon inizia a pensare che gli studi da lui effettuati negli ultimi venti anni siano stati solo tempo perso e cerca quindi un nuovo campo di studi; ricordando come l'interesse verso il suo campo di studi sia arrivato per caso (un bullo lo picchi\u00f2 con un libro sulla teoria delle stringhe perch\u00e9 era il pi\u00f9 grande della biblioteca), accetta di bere con gli amici e si ubriaca. Al risveglio tuttavia scopre che ha dormito leggendo un libro di geologia, materia da lui fortemente disprezzata, e ha telefonato a Stephen Hawking lasciandogli nella segreteria messaggi assurdi.\nLa ricorrenza del tutto pu\u00f2 accadere.\nTrama.\nSheldon \u00e8 ancora indeciso sul nuovo campo di studi da intraprendere dopo l'abbandono alla teoria delle stringhe e stressa i suoi amici in modo che lo aiutino nella decisione. Anche Penny non fa che lamentarsi del \"B-movie\" in cui sta recitando e propone di rispolverare la vecchia usanza del \"gioved\u00ec del tutto pu\u00f2 accadere\" per cercare di allontanare i problemi con un po' di sano divertimento. Tuttavia i tre incontrano Amy e Bernadette, uscite di nascosto da sole perch\u00e9 stanche di sentire i due lamentarsi di continuo. Penny e Sheldon, indispettiti, decidono di continuare la serata per conto loro finendo da una sensitiva che stupir\u00e0 uno scettico Sheldon con alcune rivelazioni. Nel frattempo Raj chiede aiuto a Howard su come prepararsi per vedere un film horror insieme a Emily senza fare una brutta figura.\nLa trasmutazione di Proton.\nTrama.\nI ragazzi sono in trepidazione per lo \"Star Wars Day\" in cui hanno in programma di vedere tutti i film della saga. Tuttavia Leonard viene a sapere della scomparsa del professor Proton e lo comunica a Sheldon, che per\u00f2 si dimostra poco sensibile all'accaduto e decide di non andare al funerale per non perdersi la giornata programmata. Nonostante ci\u00f2 reagisce male alla proposta di vedere i film in un ordine diverso, anche se in verit\u00e0 \u00e8 perch\u00e9 sconvolto dalla morte del suo idolo e corre in camera, dove si addormenta. Durante il sonno vede in sogno il professor Proton vestito da maestro Jedi che dir\u00e0 a Sheldon di non sapere perch\u00e9 si trova l\u00ec, ma gli consiglia di amare le persone che gli sono vicine. Il ragazzo raccoglie il consiglio e abbraccia Leonard di ritorno dal funerale a cui ha partecipato con Penny, che ha confessato al suo ragazzo come fosse il suo primo funerale. Nel frattempo Amy, con l'aiuto di Bernadette, prepara una torta a forma di Morte Nera per il fidanzato in modo da rallegrarlo.\nLa dissoluzione del gorilla.\nTrama.\nA causa di un incidente la madre di Howard \u00e8 costretta a rimanere a letto per sei settimane e quindi lui e la moglie vanno a casa sua per prendersene cura. Il ragazzo vorrebbe assumere una badante, ma Bernadette lo trova inappropriato visto che secondo lei dovrebbero essere loro due a prendersi cura di lei. Alla fine per\u00f2 le eccessive attenzioni che la suocera richiede fanno cambiare idea alla ragazza e i due coniugi assumono una badante. Nel frattempo Raj e Sheldon vanno al cinema e incontrano Emily insieme a un altro ragazzo. L'indiano ci rimane molto male, ma parlando con il suo amico capisce che ogni volta che lui esce con una ragazza giunge sempre subito alla conclusione che sia quella giusta e quindi deve lavorare sulla sua paura di restare solo. Quando Emily va a trovare Raj dopo l'imbarazzante incontro al cinema gli spiega che quel ragazzo le aveva soltanto fatto un tatuaggio e che da tempo le chiedeva di uscire, ma lei aveva accettato solo per toglierselo di dosso e confessa al ragazzo che lei vuole stare solo con lui. Intanto, durante le riprese del film a cui Penny partecipa, la ragazza litiga con il regista quando gli chiede di rifare una scena e quest'ultimo licenzia sia lei che Wil Wheaton, che ne aveva preso le difese. Tornata a casa la ragazza arriva alla conclusione che quel licenziamento \u00e8 stata la cosa migliore perch\u00e9 le ha fatto capire che non ha bisogno di essere famosa per essere felice, ma che ha solo bisogno di avere Leonard al suo fianco e gli chiede di sposarlo.\nLa combustione dello status quo.\nTrama.\nLeonard e Penny comunicano al gruppo di essere ufficialmente fidanzati, anche se crea maggior felicit\u00e0 il fatto che Raj finalmente ha fatto sesso con Emily, visto che \u00e8 una cosa molto pi\u00f9 rara rispetto ai due che si fanno la proposta. L'intenzione dei due futuri sposi di andare a vivere insieme, unita all'impossibilit\u00e0 per Sheldon di cambiare campo di studi per il rifiuto dell'universit\u00e0, provoca al ragazzo, sempre spaventato dai cambiamenti, un grosso turbamento. Quando poi vede che la fumetteria di Stuart ha preso fuoco il ragazzo vede tutte le sue certezze crollare e decide di lasciare il gruppo. Nel frattempo Howard e Bernadette non riescono a trovare un badante che si occupi della madre del ragazzo, ma inaspettatamente Stuart, ormai senza lavoro e senza casa, visto che dormiva in fumetteria, accetta con felicit\u00e0 l'incarico e, straordinariamente, va molto d'accordo con la signora Wolowitz."}
{"id": "4690248", "revid": "599013", "url": "https://it.wikipedia.org/wiki?curid=4690248", "title": "Vicini del terzo tipo", "text": ""}
{"id": "4690250", "revid": "767487", "url": "https://it.wikipedia.org/wiki?curid=4690250", "title": "Trail to the West", "text": "Trail to the West \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto da Gilbert M. 'Broncho Billy' Anderson.\nDistribuzione.\nIl film usc\u00ec nelle sale cinematografiche USA nel 1910."}
{"id": "4690254", "revid": "162719", "url": "https://it.wikipedia.org/wiki?curid=4690254", "title": "MAN B&amp;W Diesel", "text": ""}
{"id": "4690255", "revid": "553803", "url": "https://it.wikipedia.org/wiki?curid=4690255", "title": "Moselle Open 2013 - Doppio", "text": "Il doppio del Moselle Open 2013 \u00e8 stato un torneo di tennis facente parte dell'ATP World Tour 2013.\nNicolas Mahut e \u00c9douard Roger-Vasselin erano i detentori del titolo ma hanno deciso di non partecipare insieme. Mahut ha giocato con Jo-Wilfried Tsonga e Roger-Vasselin con Rohan Bopanna ma entrambe le coppie sono state sconfitte da Johan Brunstr\u00f6m e Raven Klaasen che hanno vinto il torneo."}
{"id": "4690258", "revid": "109651", "url": "https://it.wikipedia.org/wiki?curid=4690258", "title": "The Neighbors (serie televisiva)", "text": ""}
{"id": "4690260", "revid": "709565", "url": "https://it.wikipedia.org/wiki?curid=4690260", "title": "Episodi de I sentieri del west", "text": "La prima e unica stagione della serie televisiva I sentieri del west \u00e8 andata in onda negli Stati Uniti dal 12 settembre 1966 al 1\u00ba maggio 1967 sulla NBC."}
{"id": "4690262", "revid": "741067", "url": "https://it.wikipedia.org/wiki?curid=4690262", "title": "Tillie the Toiler", "text": ""}
{"id": "4690264", "revid": "767487", "url": "https://it.wikipedia.org/wiki?curid=4690264", "title": "The Danger Line (film 1910)", "text": "The Danger Line \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di una bobina - usc\u00ec nelle sale cinematografiche USA il 18 maggio 1910."}
{"id": "4690265", "revid": "553803", "url": "https://it.wikipedia.org/wiki?curid=4690265", "title": "Moselle Open 2013 - Qualificazioni singolare", "text": "Le qualificazioni del singolare del Moselle Open 2013 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "4690275", "revid": "767487", "url": "https://it.wikipedia.org/wiki?curid=4690275", "title": "The Danger Line (film 1914)", "text": "The Danger Line \u00e8 un cortometraggio muto del 1914 sceneggiato e diretto da Henry MacRae.\nProduzione.\nIl film fu prodotto dalla Nestor Film Company.\nDistribuzione.\nIl cortometraggio usc\u00ec nelle sale cinematografiche USA il 16 settembre 1914."}
{"id": "4690278", "revid": "767487", "url": "https://it.wikipedia.org/wiki?curid=4690278", "title": "Episodi di Vicini del terzo tipo (seconda stagione)", "text": "La seconda ed ultima stagione della serie televisiva statunitense Vicini del terzo tipo (\"The Neighbors\") \u00e8 stata trasmessa dal canale televisivo ABC dal 20 settembre 2013 all'11 aprile 2014.\nIn Italia andr\u00e0 in onda prossimamente sul canale satellitare Fox."}
{"id": "4690283", "revid": "827882", "url": "https://it.wikipedia.org/wiki?curid=4690283", "title": "Episodi di Quella strana ragazza (prima stagione)", "text": "La prima stagione della serie televisiva Quella strana ragazza (\"That Girl\") \u00e8 andata in onda negli Stati Uniti dall'8 settembre 1966 al 6 aprile 1967 sulla ABC."}
{"id": "4690290", "revid": "18323", "url": "https://it.wikipedia.org/wiki?curid=4690290", "title": "Episodi di Quella strana ragazza (seconda stagione)", "text": "La seconda stagione della serie televisiva Quella strana ragazza (\"That Girl\") \u00e8 andata in onda negli Stati Uniti dal 7 settembre 1967 al 25 aprile 1968 sulla ABC."}
{"id": "4690291", "revid": "1573940", "url": "https://it.wikipedia.org/wiki?curid=4690291", "title": "Ptereleotris heteroptera", "text": "Ptereleotris heteroptera () \u00e8 un pesce di acqua salata appartenente alla famiglia Microdesmidae ed alla sottofamiglia Ptereleotrinae.\nDistribuzione e habitat.\n\u00c8 una specie Indo-Pacifica il cui areale ha limite nord alle Ry\u016bky\u016b e sud all'isola di Lord Howe; \u00e8 diffusa nel mar Rosso. Vive fino a 46 m di profondit\u00e0, spesso in baie e lagune e sia su fondali sabbiosi che rocciosi.\nDescrizione.\nPresenta un corpo allungato e compresso lateralmente che non supera i 14 cm. La colorazione non \u00e8 molto vistosa e varia dal grigio bluastro all'azzurro pallido. Come nelle altre specie del genere \"Ptereleotris\", presenta scaglie cicloidi; la seconda pinna dorsale \u00e8 pi\u00f9 alta della prima. Le pinne sono trasparenti ad eccezione della pinna caudale, che \u00e8 biloba, giallastra e con una macchia scura al centro.\nBiologia.\nComportamento.\nGli adulti formano coppie, mentre i giovani possono formare grandi gruppi, anche di 500 esemplari.\nAlimentazione.\nSi nutre di zooplancton.\nPredatori.\n\u00c8 spesso preda di carangidi come \"Carangoides fulvoguttatus\" e di uccelli marini come la sterna stolida bruna, di cui \u00e8 una significativa parte della dieta a French Frigate Shoals.\nConservazione.\n\u00c8 una specie comune dall'areale molto esteso, quindi la lista rossa IUCN la classifica come \"a rischio minimo\" (LC)."}
{"id": "4690297", "revid": "18323", "url": "https://it.wikipedia.org/wiki?curid=4690297", "title": "Episodi di Quella strana ragazza (terza stagione)", "text": "La terza stagione della serie televisiva Quella strana ragazza (\"That Girl\") \u00e8 andata in onda negli Stati Uniti dal 26 settembre 1968 al 27 marzo 1969 sulla ABC."}
{"id": "4690306", "revid": "1896180", "url": "https://it.wikipedia.org/wiki?curid=4690306", "title": "Associazione degli Elettori del Sud Schleswig", "text": "LAssociazione degli Elettori del Sud Schleswig (in tedesco: \"S\u00fcdschleswigscher W\u00e4hlerverband\", SSW) \u00e8 un partito regionalista attivo nel Land dello Schleswig-Holstein nel nord della Germania. Esso rappresenta le minoranze Danesi e Frisoni.\nIdeologia e storia.\nCome partito che rappresenta una minoranza nazionale, SSW rifiuta a identificarsi esso stesso come un partito di centro-sinistra, ma modella la propria politica come i partiti Socialdemocratici della Scandinavia, in quanto spesso intende promuovere un forte Stato sociale, ma, d'altra parte, promuove anche un Mercato del lavoro pi\u00f9 libero rispetto al resto della Germania. Il partito \u00e8 presente al Landtag dello Schleswig-Holstein e diversi consigli regionali e municipali.\nCome partito per la minoranza danese nel Sud Schleswig, SSW non \u00e8 soggetto allo sbarramento del 5% per ottenere eletti nelle Assemblee. Nelle recenti elezioni del 2012 ha ricevuto il 4,6% dei voti e quattro seggi.\nNelle elezioni del 2005 ricevette il 3,6% e 2 seggi, questi voti sono stati sufficienti per fare di SSW l'ago della bilancia tra i partiti tradizionali, e SSW scelse di supportare la coalizione SPD-Alleanza 90/I Verdi senza entrare in maggioranza. Questo provoc\u00f2 critiche da parte del CDU e da parte di alcune parti del mondo conservatore tedesco, che affermavano che, poich\u00e9 SSW ha una speciale deroga, \u00e8 costretto a difendere solo gli interessi della minoranza danese e che tale deroga sarebbe da eliminare se SSW diventasse un partito nazionale.\nTuttavia i rappresentanti di SSW insisterono sul pieno valore dei loro seggi e sui loro uguali diritti come cittadini della Germania. Un particolare punto era che SSW prese una posizione forte sui principi educativi dello Stato (abolendo il tradizionale sistema tedesco di dividere gli studenti in base alle capacit\u00e0 accademiche gi\u00e0 dopo il 4 anno di scuola in diversi tipi di scuole secondarie):\nLa CDU sostenne che dal fatto che sono presenti differenti scuole di lingua danese, era irragionevole per SSW immischiarsi nelle faccende delle scuole pubbliche.\nNel 2009 la coalizione SPD-Verdi si sciolse e le elezioni furono vinte dalla coalizione CDU-FDP e SSW si port\u00f2 all'opposizione.\nAlle elezioni del 2012, SSW ottenne il 4,6% dei voti e 3 seggi nel Parlamento statale. Nel giugno fu creata una coalizione SPD-Verdi-SSW e il precedente leader Anke Spooredoonk divenne Ministro della Cultura, della Giustizia e degli Affari Europei, \u00e8 la prima che in Germania un partito regionale faccia parte di una coalizione di Governo.\nAlle elezioni del 2017, SSW riusc\u00ec a eleggere nuovamente 3 elettori nel Parlamento statale, pur abbassando i propri consensi dell'1,3%. Il partito non fa pi\u00f9 parte della coalizione di governo, ora costituita da CDU, FDP e Verdi. Dal 2018 SSW conta inoltre 2 consiglieri comunali a Kiel, la capitale dello Schleswig-Holstein."}
{"id": "4690307", "revid": "18323", "url": "https://it.wikipedia.org/wiki?curid=4690307", "title": "Episodi di Quella strana ragazza (quarta stagione)", "text": "La quarta stagione della serie televisiva Quella strana ragazza (\"That Girl\") \u00e8 andata in onda negli Stati Uniti dal 18 settembre 1969 al 26 marzo 1970 sulla ABC."}
{"id": "4690310", "revid": "18323", "url": "https://it.wikipedia.org/wiki?curid=4690310", "title": "Episodi di Quella strana ragazza (quinta stagione)", "text": "La quinta stagione della serie televisiva Quella strana ragazza (\"That Girl\") \u00e8 andata in onda negli Stati Uniti dal 25 settembre 1970 al 19 marzo 1971 sulla ABC."}
{"id": "4690312", "revid": "123317523", "url": "https://it.wikipedia.org/wiki?curid=4690312", "title": "Ortega", "text": ""}
{"id": "4690318", "revid": "709565", "url": "https://it.wikipedia.org/wiki?curid=4690318", "title": "Episodi de I Pruitts", "text": "La prima e unica stagione della serie televisiva I Pruitts (\"The Pruitts of Southampton\"; dal 18\u00ba episodio \"The Phyllis Diller Show\") \u00e8 andata in onda negli Stati Uniti dal 6 settembre 1966 al 7 aprile 1967 sulla ABC."}
{"id": "4690319", "revid": "61051", "url": "https://it.wikipedia.org/wiki?curid=4690319", "title": "7,65x25 mm Borchardt", "text": ""}
{"id": "4690320", "revid": "709565", "url": "https://it.wikipedia.org/wiki?curid=4690320", "title": "Episodi di Un eroe da quattro soldi", "text": "La prima e unica stagione della serie televisiva Un eroe da quattro soldi \u00e8 andata in onda negli Stati Uniti dall'8 settembre 1966 al 5 gennaio 1967 sulla NBC."}
{"id": "4690334", "revid": "709565", "url": "https://it.wikipedia.org/wiki?curid=4690334", "title": "Episodi de La doppia vita di Henry Phyfe", "text": "La prima e unica stagione della serie televisiva La doppia vita di Henry Phyfe (\"The Double Life of Henry Phyfe\") \u00e8 andata in onda negli Stati Uniti dal 13 gennaio 1966 al 5 maggio 1966 sulla ABC."}
{"id": "4690336", "revid": "767487", "url": "https://it.wikipedia.org/wiki?curid=4690336", "title": "Murad A\u011faki\u015fiyev", "text": "Carriera.\nClub.\nHa sempre giocato nella massima e nella seconda serie del proprio paese con varie squadre.\nNazionale.\nDebutta nel 2007 con la Nazionale azera, giocando 3 partite."}
{"id": "4690337", "revid": "300067", "url": "https://it.wikipedia.org/wiki?curid=4690337", "title": "Episodi di Cimarron Strip", "text": "La prima e unica stagione della serie televisiva Cimarron Strip \u00e8 andata in onda negli Stati Uniti dal 7 settembre 1967 al 7 marzo 1968 sulla CBS."}
{"id": "4690338", "revid": "287204", "url": "https://it.wikipedia.org/wiki?curid=4690338", "title": "Murad Agakisiyev", "text": ""}
{"id": "4690339", "revid": "1543377", "url": "https://it.wikipedia.org/wiki?curid=4690339", "title": "Thomas Campbell", "text": "Nel 1799 scrisse \"The Pleasures of Hope (I piaceri della speranza)\", un poema didattico composto in distici eroici. Produsse inoltre diverse canzoni patriottiche di guerra \u2014 \"Ye Mariners of England\", \"The Soldier's Dream\", \"Hohenlinden\" e nel 1801, \"The Battle of the Baltic\"."}
{"id": "4690340", "revid": "15756", "url": "https://it.wikipedia.org/wiki?curid=4690340", "title": "Landes de Gascogne", "text": "Le Landes de Gascogne (in dialetto guascone, las Lanas de Gasconha) costituiscono una regione naturale della Francia di circa 1,5 milioni di ettari situata allo sbocco del bacino aquitano sull'Oceano Atlantico. Dominata da una pineta (66% del territorio), sostanzialmente introdotta dall'uomo, e da spiazzi agricoli (18% del territorio), essa si estende su tre dipartimenti: Gironda, Landes e Lot-et-Garonne e vi si trovano in totale 386 comuni.\n\u00c8 una regione che si urbanizza e si periurbanizza. (+ 2,3 % all'anno dal 2006 al 2009).\nGeneralit\u00e0.\nLa regione \u00e8 una pianura sedimentaria inclinata, caratterizzata da un suolo povero e sabbioso. \u00c8 questa piattezza, non di meno modellata dal cordone di dune litorale, che impedisce un facile deflusso delle acque dolci verso il mare e che ha dato alla regione la sua caratteristica di zona umida, almeno prima delle grandi opere di assestamento e stabilizzazione delle dune e di piantumazione di pini, iniziata nel XVIII secolo e durata tutto il XIX. Il paesaggio delle lande umide, percorso dai pastori su trampoli, ha ceduto il posto, nella met\u00e0 del XIX secolo alla prima massiccia forestazione francese: la foresta delle Lande di Guascogna, che si stende sul cosiddetto \"triangolo delle Lande\" (Soulac, N\u00e9rac, Hossegor). In occasione di certe feste folcloristiche i pastori ridiventano i \"trampolieri\" d'un tempo che sorvegliavano le loro greggi, vestiti con pelli di montone, appollaiati sui loro trampoli.\nLa regione ha conosciuto una profonda trasformazione per queste opere che hanno rovesciato totalmente, in meno di un secolo, una cultura ed un'economia millenarie. Il sistema agro-pastorale della \"Landes\" ha lasciato il posto all'industrializzazione della resinazione (in precedenza praticata solo nelle foreste naturali del litorale) e progressivamente all'industria del legno. I tentativi di agricoltura industrializzata e commerciale non sono riusciti fino all'arrivo del mais negli anni sessanta.\nIl litorale ha tuttavia acquistato importanza con lo sviluppo del turismo balneare e della villeggiatura alla met\u00e0 del secolo XIX (in particolare con l'arrivo della ferrovia a partire dal 1841, prima a La Teste-de-Buch, poi a Bayonne e Lacanau). Il turismo rimane un'importante risorsa lavorativa per gl'impieghi stagionali. L'incremento demografico \u00e8 stato notevole: + 60 % in 40 anni, + 0,9 % annuo dal 1990 \u00e0 1999 e + 1,4 % annuo dal 1999 al 2006, quando ha raggiunto il valore di 839\u00a0200 unit\u00e0, 2/3 delle quali provenienti da altre regioni.\nPosizione.\nLe \"Landes de Gascogne\" confinano:\nRegioni storiche.\nLe \"Landes de Gascogne\" sono formate da varie regioni storiche (\"Pays\"):\nLa foresta delle Landes.\nLa foresta delle Landes si estende su un vasto triangolo che va da Soulac a Hossegor e fino a N\u00e9rac, con una superficie globale di circa 14000\u00a0km\u00b2.\nEssa copre la maggior parte dei dipartimenti della Gironda e delle \"Landes\" e la parte occidentale di quello di Lot-et-Garonne.\nLa foresta di pini marittimi come la conosciamo oggi non ricopriva che 200.000\u00a0ha, prima che il rimboschimento sistematico delle dune e della pianura non modificasse il paesaggio. Ai nostri giorni il pino marittimo, albero decisamente maggioritario, rappresenta l'80 % degli alberi che compongono la foresta, mentre i restanti sono querce, olmi, tigli, castagni, ontani, lauri, corbezzoli, susini, meli, ciliegi, ecc.\nBench\u00e9 spesso citata come monotona, la foresta delle \"Landes\" offre una notevole variet\u00e0 di paesaggi. Al nord, la prossimit\u00e0 dello sfruttamento viticolo del bordolese offre paesaggi di pinete che si alternano a vigneti o fiancheggiano le capanne e le case tradizionali del luogo. A sud i pini lasciano spazio a poco a poco alle colline verdeggianti della Chalosse e s'indovinano da lontano i Pirenei.\nLa Costa d'Argento ospita foreste con un sottobosco molto diverso da quello dell'entroterra. Arbusti, lecci ed i sughera si contendono la luce che non \u00e8 stata accaparrata dai pini. Al centro della foresta, la presenza di qualche corso d'acqua ed in particolare della Leyre \u00e8 propizia allo sviluppo di una foresta costituita da fogliame che nasconde bene il fiume: la foresta a galleria.\nIl complesso boschivo \u00e8 stato danneggiato da due tempeste forti, la tempesta Martin del 1999 e la Tempesta Klaus di dieci anni dopo. Dalla siccit\u00e0 del 1976, il complesso forestale \u00e8 stato regolarmente vittima di attacchi di parassiti e da incendi..\nGeologia.\nIl substrato calcareo e molassico terziario del Bacino aquitano \u00e8 affetto da movimenti tettonici che hanno provocato nel periodo terziario un solco aperto sulla piattaforma atlantica all'altezza di Biscarrosse.\nAlla fine del Miocene si sono accumulati dei sedimenti di origine oceanica e detritica provenienti dai Pirenei. In seguito molti processi condussero alla situazione detta \"sabbia delle \"Landes\"\":\nGeografia.\nIl litorale \u00e8 protetto da dune che impediscono ai piccoli corsi d'acqua costieri lo sfocio in oceano e portano alla formazione di una sfilza di laghi. Il bacino di Arcachon costituisce l'unica breccia nel cordolo delle dune delle \"Landes\" su una lunghezza di 200\u00a0km.\nStoria.\nIl sistema agro-pastorale.\nFino alla met\u00e0 del XIX secolo gli abitanti delle \"Landes\" han dovuto affrontare la povert\u00e0 estrema del suolo. Le \"Landes\" erano costituite da grandi distese nude, paludose, piatte ed insalubri. I loro abitanti vivevano del sistema agro-pastorale. Raggruppati negli \"airial\", piccoli villaggi isolati, coltivavano segala e miglio, base della loro magra alimentazione, allevavano pecore, il cui scopo era anche quello di fertilizzare la terra. \u00c8 da questo periodo che viene l'immagine del pastore delle \"Landes\" appollaiato sui suoi trampoli. In effetti questo mezzo di locomozione era perfettamente adatto alla sorveglianza delle greggi, a muoversi senza bagnarsi nel terreno paludoso, evitando anche le punture delle ginestre.\nSu iniziativa dei \"Captal de Buch\" (signori del Pays de Buch), l'ingegner Nicolas Br\u00e9montier e successivamente l'agronomo Fran\u00e7ois Jules Hilaire Chambrelent, s'industriarono per stabilizzare le sabbie viaggianti della costa, che minacciavano le abitazioni vicine ed a risanare le terre scavando canali di drenaggio delle acque stagnanti, chiamati localmente \"crastes\". In effetti la situazione era divenuta invivibile nelle \"Landes\", ove tutti i tentativi d'impiantare colture agricole redditizie (riso, gelso, arachidi, tabacco \u2026) erano fino ad allora falliti. Il suolo sabbioso e inzuppato non consentiva alle colture e la malaria decimava la popolazione. Il pino era, e rimane tuttora, la sola pianta capace di sopportare tali condizioni. I lavori ebbero inizio con la legge del 19 giugno 1857, che impose a tutti i comuni delle \"Landes\" di rimboschire i loro territori con i pini marittimi. La regione contava fino a 200.000 ettari di foresta naturale, che furono estesi a tutto il territorio delle \"Landes\" di Guascogna. A partire da quella data il paesaggio si trasform\u00f2 profondamente ed il pino divenne l'albero-re delle \"Landes\" di Guascogna.\nLa resinazione.\nLa resinazione (\"gemmage\" in francese) \u00e8 un'attivit\u00e0 millenaria nelle \"Landes de Gascogne\". I primi \"resinatori\" sfruttavano l'embrione di quella che diventer\u00e0 la pi\u00f9 grande foresta d'Europa con lo scopo di realizzare una specie di catrame da utilizzare per calafatare le imbarcazioni. Se ne trovarono vicino al litorale a Lacanau, La Teste de Buch, Arcachon, Biscarrosse ed Hossegor. Con la scomparsa della pastorizia e il rimboschimento su larga scala con pini marittimi, il procedimento di \"gemmage\" venne generalizzato all'intera foresta, diventando un'attivit\u00e0 industriale trainante della regione fino agli anni cinquanta. Si otteneva dopo la distillazione della resina raccolta, due composti utilizzati dall'industria: la colofonia (70%) e l'essenza di trementina (20 %). Gli sbocchi sono soprattutto nell'industria chimica.\nLa resinazione \u00e8 scomparsa alla fine degli anni ottanta ed ai nostri giorni la Guascogna ha acquisito una vocazione cartaria. Anche il turismo ha contribuito alla eliminazione della resinazione, divenendo, dall'inizio del XX secolo in poi, una risorsa economica sempre pi\u00f9 importante per le \"Landes\" di Guascogna.\nLa stabilizzazione delle dune.\nFino a che le dune mobili del litorale aquitano non vennero stabilizzate, il vento trasportava regolarmente grandi quantit\u00e0 di sabbia nell'entroterra. Numerosi villaggi han dovuto essere spostati o ricostruiti altrove. Tra i precursori di questa stabilizzazione si possono citare i \"Captal de Buch\" della famiglia de Ruat, che hanno condotto delle prove conclusive a La Teste-de-Buch alla fine del XVIII secolo. Questi lavori verranno generalizzati a tutto il litorale grazie a persone come Guillaume Desbiey, il barone Charlevoix de Villiers, Fran\u00e7ois Jules Hilaire Chambrelent o ancora Nicolas Br\u00e9montier.\nLo Stato francese prender\u00e0 in carico la costruzione di un cordone litorale stabilizzato durante il XIX secolo: solo nel 1876 furono stabilizzati 88.000\u00a0ha. Nel XX secolo la conservazione e la manutenzione del sistema di stabilizzazione sono assicurati dall'Ufficio Nazionale delle Foreste (ONF = \"Office national des for\u00eats\").\nLe \"Landes\": dipartimento o foresta?\nLa suddivisione amministrativa non ha tenuto conto dell'unicit\u00e0 del territorio delle \"Landes\" di Guascogna.\nIl dipartimento delle Landes non occupa che una parte del territorio noto come \"Landes\" di Guascogna e comprende zone che non hanno con le \"Landes\" nulla a che fare: la Chalosse, il Tursan e il Marsan.\nAll'inverso, la foresta entra anche nel dipartimento Lot-et-Garonne, si ferma a livello dell'Adour e risale fino a Soulac nel M\u00e9doc.\nLa foresta delle \"Landes\", regione naturale unita da legami storici, geologici, biologici, linguistici e culturali in genere, si trova cos\u00ec divisa su tre entit\u00e0 amministrative diverse: i dipartimenti delle Landes, della Gironda e del Lot-et-Garonne.\nAl momento della creazione dei dipartimenti durante la rivoluzione francese, non si diede retta ad un certo Simon A\u00een\u00e9, geometra, che voleva formare un dipartimento omogeneo e rispettoso di una suddivisione ereditaria di pi\u00f9 secoli di storia, che sarebbe stata denominato dipartimento dell'Eyre. La prefettura sarebbe stata posta a Lugos (oggi nel dipartimento della Gironda), ribattezzata per l'occasione \"Lug\u00f4ville\". N\u00e9 si diede retta al futuro vescovo di Bayonne, Albini Gieure, quando questi volava sopprimere \u00ab\u2026 l'odiosa denominazione\u00bb di dipartimento delle \"Landes\" per sostituirlo con quello, pi\u00f9 consono, dell'Adour.\n\u00c8 pertanto uno strano matrimonio ed uno strappo che la rivoluzione ha celebrato: lo sposalizio delle colline della Chalosse con il deserto delle \"Landes\".\nParco naturale regionale delle Lande di Guascogna.\nIl Parco naturale regionale delle Lande di Guascogna (\"parc naturel r\u00e9gional des Landes de Gascogne\") fu creato nel 1976 e comprende 41 comuni nei dipartimenti della Gironda e delle Landes. Le sue funzioni sono la preservazione del patrimonio, lo sviluppo equilibrato delle attivit\u00e0 economiche, la sensibilizzazione del pubblico al proprio ambiente risvegliando la curiosit\u00e0 dell'ospite e dell'abitante. Cos\u00ec \u00e8 anche aperto un turismo di scoperta. Ognuna delle sue attrezzature offre un cammino per entrare nella storia di questo paese e comprendere il fascino delle \"Landes de Gascogne\".\nPosto a cavallo fra i dipartimenti delle Landes e della Gironda, il parco si estende dal bacino di Arcachon nel Pays de Buch, segue la valle dell'Eyre e della Piccola Eyre e trova i suoi confini con quelli della \"Grande-Lande\". La sua sede \u00e8 sita a Belin-B\u00e9liet.\nLe \"Landes\" nella letteratura.\n\"Les Seigneurs de la Haute Lande\" d'Alain Dubos (2002), romanzo che descrive le trasformazioni economiche e sociali delle \"Landes\" nel XIX secolo."}
{"id": "4690341", "revid": "767487", "url": "https://it.wikipedia.org/wiki?curid=4690341", "title": "The Forest Ranger (film 1910)", "text": "The Forest Ranger \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Morrison, in Colorado.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 25 giugno 1910."}
{"id": "4690342", "revid": "106456", "url": "https://it.wikipedia.org/wiki?curid=4690342", "title": "Lande di Guascogna", "text": ""}
{"id": "4690343", "revid": "767487", "url": "https://it.wikipedia.org/wiki?curid=4690343", "title": "Kamran A\u011fayev", "text": "Carriera.\nClub.\nHa giocato nella massima serie azera con le maglie di Turan, X\u0259z\u0259r L\u0259nk\u0259ran e Baku.\nNazionale.\nDal 2008, anno di debutto in Nazionale, \u00e8 un componente fisso della squadra che rappresenta il proprio paese."}
{"id": "4690344", "revid": "729019", "url": "https://it.wikipedia.org/wiki?curid=4690344", "title": "Cremlino di Rostov", "text": "Il Cremlino di Rostov (in russo \u0420\u043e\u0441\u0442\u043e\u0432\u0441\u043a\u0438\u0439 \u043a\u0440\u0435\u043c\u043b\u044c - Rostovskij kreml') \u00e8 un cremlino, cio\u00e8 una cittadella fortificata situata a Rostov Velikij. L'insieme \u00e8 patrimonio culturale della Federazione Russa.\nQuesta costruzione \u00e8 stata nel passato la residenza del Metropolita, ed \u00e8 stato costruito nel XII sec. sulle sponde del lago Nero.\n\u00c8 costruito come residenza del Metropolita e non \u00e8 stato progettato per la difesa, in modo che le mura del Cremlino hanno carattere decorativo.\nLa costruzione impressiona il visitatore con le sue mura di pietra bianca, con le sue undici torri, da cui emergono le cupole della cattedrale della Dormizione. All'interno, dopo le Porte Sante, si accede al Cortile del Metropolita, in cui si combinano vari edifici risalenti alla seconda met\u00e0 del XVII sec.: palazzi trasformati in musei e chiese riccamente ornate di affreschi.\nStoria.\nIl Cremlino di Rostov \u00e8 stato costruito per il metropolita Iona Sysoevi\u010d, negli anni 1670-1683. Presumibilmente l'architetto fu il maestro P\u00ebtr Dosaev.\nLa residenza del metropolita fu costruita in forma del Cremlino, ma all'epoca della costruzione le esigenze di un Cremlino erano gi\u00e0 passate. Le mura del Cremlino di Rostov avevano una funzione pi\u00f9 decorativa che difensiva.\nDopo che il metropolita fu trasferito da Rostov a Jaaroslavl', il Cremlino di Rostov perse la sua importanza e gradualmente decadde. Nelle chiese del Cremlino non venivano pi\u00f9 celebrati i culti e i vescovi erano disposti a vendere il Cremlino per demolirlo. Tuttavia, grazie agli illuminati mercanti di Rostov verso la met\u00e0 del XIX secolo la cittadella fu restaurata. Su iniziativa di A. A. Titov e di I.A. \u0160ljakov nell'ottobre 1883 nel Palazzo bianco fu aperto un museo di Rostov per le antichit\u00e0 ecclesiastiche, che dal 1907 fu finanziato dallo Stato.\nAll'inizio degli anni 1970 nel Cremlino di Rostov sono stati girati alcuni episodi del film Ivan Vasil'evi\u010d menjaet professiju."}
{"id": "4690348", "revid": "287204", "url": "https://it.wikipedia.org/wiki?curid=4690348", "title": "Kamran Agayev", "text": ""}
{"id": "4690354", "revid": "767487", "url": "https://it.wikipedia.org/wiki?curid=4690354", "title": "Murad A\u011fayev", "text": "Carriera.\nClub.\nHa giocato nella massima serie azera con le maglie di Sumqay\u0131t e AZAL Baku.\nNazionale.\nHa esordito in Nazionale nel 2012."}
{"id": "4690357", "revid": "473173", "url": "https://it.wikipedia.org/wiki?curid=4690357", "title": "Lingua straniera", "text": ""}
{"id": "4690359", "revid": "287204", "url": "https://it.wikipedia.org/wiki?curid=4690359", "title": "Murad Agayev", "text": ""}
{"id": "4690362", "revid": "1573940", "url": "https://it.wikipedia.org/wiki?curid=4690362", "title": "Santuario della Madonna del Monte Sacro di Novi Velia", "text": "Il santuario della Madonna del Sacro Monte di Novi Velia, noto nel Cilento pi\u00f9 semplicemente come santuario del Monte Sacro o Madonna del Monte, si trova nel comune di Novi Velia sulla cima del Monte Gelbison, a 1705 s.l.m..\nIl sito religioso \u00e8 meta di pellegrinaggi fin dal XIV secolo ed \u00e8 noto per essere uno straordinario punto panoramico sul Cilento, sul Vallo di Diano e sul golfo di Salerno.\nGeografia.\nProbabilmente, nello stesso punto in cui ora \u00e8 presente il santuario mariano, sorgeva un antico tempio religioso pagano, edificato dagli Enotri in onore di una loro divinit\u00e0, identificata con Era. Quasi certamente il sito religioso era gi\u00e0 conosciuto al tempo dei Saraceni: infatti \"Gelbison\" sembra derivare da Gebel-el-son, che in arabo significa \"monte dell'idolo\".\nSi ritiene che la fondazione del santuario cristiano, sul preesistente sito pagano, risalga al X o XI secolo ad opera di monaci basiliani italo-greci che all'epoca dei Longobardi si insediarono nel Cilento.\nInizialmente i monaci basiliani dovettero sistemarsi nelle grotte, di cui il Monte Gelbison \u00e8 ricco, per dedicarsi alla contemplazione eremitica, per poi edificare un luogo di culto in cima al monte.\nIl primo documento che attesta l'esistenza del santuario risale al 1131, parla di una \"rupis Sanctae Maria\" nel feudo di Rofrano (l'altro versante del monte rispetto a Novi Velia) e si trova in un Diploma dato da Ruggero II il Normanno, all'abate Leonzio di S. Maria Grottaferrata.\nIn seguito il sito religioso cristiano sarebbe stato ampliato e, divenuto santuario, fu posseduto per alcuni anni dal vescovo di Capaccio ma nel secolo XIV fu acquistato dai Marzano, ammiragli del Regno, e concesso in uso ai monaci della congregazione dei celestini di Novi, per i quali aveva mutato in convento il suo castello:\nNel momento in cui l'Ordine dei Celestini decadde e si estinse del tutto nel sec. XVIII, il santuario ritorn\u00f2 al vescovo di Capaccio.\nIl santuario.\nL'edificio \u00e8 a tre navate divise da colonne in pietra e la volta a botte reca decorazioni ad affresco.\nOltre la chiesa, ingrandita nel 1908, fanno parte di complesso la cappella di San Bartolomeo, monaco bizantino da non confondersi con l'Apostolo, patrono di Pellare, il convento, la foresteria e altre piccole pertinenze civili e religiose.\nNel presbiterio sono collocate alcune pregevoli statue di legno tra le quali la statua lignea della Vergine che \u00e8 rappresentata seduta, col Bambino sul braccio sinistro e con la destra atteggiata a distribuire favori divini. La statua della Vergine presenta il viso bruno allungato, gli occhi alla greca e una figura slanciata che sembrano rifarsi all'iconografia bizantina importata in Italia dai citati monaci basiliani.\nPellegrinaggio e tradizioni popolari.\nIl santuario \u00e8 meta di pellegrinaggi sin dal \u2018300. Attualmente il santuario \u00e8 aperto ai pellegrini dal marted\u00ec di Pentecoste sino alla fine del periodo estivo.\nPer raggiungere la vetta ove \u00e8 situato il Santuario si possono seguire a piedi i secolari sentieri dei pellegrini oppure si possono percorrere le strade carrozzabili da Vallo della Lucania o Rofrano.\nLungo il percorso per giungere in cima il pellegrino incontra diversi luoghi ove la devozione popolare ritiene sia apparsa la Madonna, nonch\u00e9 la sorgente di Fiumefreddo (conosciuta anche come Acquafredda), con l'abbeveratoio per gli animali.\nDa segnalare che nei pressi del santuario \u00e8 presente un monticello di pietre, formatosi con quelle pietre portate nei secoli dai pellegrini in segno di devozione, ove si erge una croce di ferro e da questo punto comincia la Via Crucis in maioliche del '700, che porta davanti al complesso del santuario.\nNumerose sono le tradizioni popolari collegate al pellegrinaggio al Monte Sacro.\nTra le pi\u00f9 note si ricorda la preparazione e il trasporto al santuario delle cosiddette \"cente\", ovvero insieme di ceri votivi che il pellegrinaggio porta, in dono, alla Vergine. Sono conficcati su ossature di legno leggero, a forma di barca o di torre, a seconda del paese di provenienza e addobbati con nastri multicolori. Delle volte i pellegrini portano anche i \"torcioni\", che sono delle grandi candele dipinte, come ceri pasquali.\nAlcuni pellegrini prima di entrare in chiesa fanno sette giri intorno alle sue mura, (tradizione di cui si ignora il significato).\nAltri compiono in ginocchio il percorso dalla soglia all'altare, implorando la Vergine con gli appellativi pi\u00f9 belli.\nSi ricorda infine che sino ai primi anni '80 del XX secolo, era fortemente d'uso nel Cilento, giungere al santuario sul Monte Sacro al termine di un cammino a piedi che poteva durare anche qualche giorno.\nLeggende.\nSecondo la tradizione locale, la fondazione del santuario sarebbe da attribuire ad alcuni pastori di Novi Velia, i quali volevano edificare per loro comodit\u00e0 un piccolo tempio dedicato alla Madonna, alle falde del monte Gelbison. Secondo la leggenda i tentativi dei pastori risultarono vani poich\u00e9 al mattino trovavano disfatto il lavoro del giorno precedente. Pertanto i pastori decisero di vegliare di notte per scoprire gli autori della demolizione e portarono con loro un agnello per cibarsene. Ma, sul punto di essere ucciso, l'agnellino sfugg\u00ec loro dalle mani e corse fin sulla vetta del monte, arrestandosi davanti ad un muro che ostruiva una piccola grotta. In essa era l'effigie della Madonna. I pastori ridiscesero a raccontare l'accaduto ai compaesani e al vescovo di Capaccio, poich\u00e9 allora non c'era ancora il vescovado a Vallo della Lucania. Il vescovo si rec\u00f2 sul luogo per constatare con i propri occhi ma, al momento di benedire la grotta, risuon\u00f2 una voce dall'alto: \"Questo luogo \u00e8 santo ed \u00e8 stato consacrato dagli Angeli\".\nUn'altra leggenda narra che in et\u00e0 longobarda, due cavalieri giunsero sulla vetta del monte e mentre uno varc\u00f2 il portale della chiesa per ringraziare la Madonna, l'altro non entr\u00f2 nel santuario e rimase a schernire da fuori l'altro cavaliere per questo suo gesto di \"debolezza\" che poco si addiceva ad un vero guerriero. Ma all'improvviso il suo cavallo s'imbizzarr\u00ec e in pochi attimi raggiunse l'orlo del precipizio adiacente alla chiesa per accingersi ad effettuare un salto nel vuoto. Allora il cavaliere implor\u00f2 l'aiuto della Madonna la quale gli salv\u00f2 la vita facendo arrestare la cavalcatura su un pinnacolo di roccia calcarea sporgente oltre il ciglio del precipizio. Da allora tale spuntone di roccia \u00e8 denominato \"ciampa (cio\u00e8 zampa) di cavallo\".\nDa tale episodio deriverebbe l'usanza, da parte dei pellegrini, di lanciare monetine (un tempo si lanciavano sassi del suolo sacro) nel tentativo di centrare lo spuntone di roccia. Secondo la tradizione se nel tentativo vi riesce una donna nubile, ella ritorner\u00e0 al santuario da sposata, se invece \u00e8 un anziano a centrare la roccia, egli far\u00e0 ritorno al santuario l'anno successivo."}
{"id": "4690365", "revid": "2141208", "url": "https://it.wikipedia.org/wiki?curid=4690365", "title": "S\u0259lah\u0259t A\u011fayev", "text": "Carriera.\nClub.\nHa giocato nella massima serie azera con le maglie di Inter Baku, MOIK Baku e Sumqayit.\nNazionale.\nHa esordito in nazionale nel 2010."}
{"id": "4690369", "revid": "599013", "url": "https://it.wikipedia.org/wiki?curid=4690369", "title": "S\u0259lah\u0259t Agayev", "text": ""}
{"id": "4690370", "revid": "288300", "url": "https://it.wikipedia.org/wiki?curid=4690370", "title": "Salahat A\u011fayev", "text": ""}
{"id": "4690371", "revid": "288300", "url": "https://it.wikipedia.org/wiki?curid=4690371", "title": "Salahat Agayev", "text": ""}
{"id": "4690373", "revid": "594360", "url": "https://it.wikipedia.org/wiki?curid=4690373", "title": "Kang So-ra", "text": " \n\u00c8 nota per la sua interpretazione di Ha Chun-Hwa nel film del 2011 \"Sunny\", per essere apparsa nel reality show \"Uri gyeolhonhaess-eo-yo\" con il leader dei Super Junior, Leeteuk, e per essere stata la protagonista della seconda stagione del drama coreano \"Dream High 2\".\nOltre alla recitazione, ha partecipato al talk show \"Strong Heart\", allo show \"Top Gear Korea\" e a numerosi videoclip musicali. Ha prestato la propria voce per la colonna sonora di \"Dream High\" e di \"Sunny\", e nel 2012 ha doppiato Merida nella versione coreana di \"Ribelle - The Brave\". Lavora anche come modella dal 2009.\n\u00c8 laureata in recitazione all'universit\u00e0 Dongguk."}
{"id": "4690377", "revid": "288300", "url": "https://it.wikipedia.org/wiki?curid=4690377", "title": "Rahid Amirquliyev", "text": ""}
{"id": "4690379", "revid": "287204", "url": "https://it.wikipedia.org/wiki?curid=4690379", "title": "Associazione Calcio Reggiana 1947-1948", "text": "Questa voce raccoglie le informazioni riguardanti l'Associazione Calcio Reggiana nelle competizioni ufficiali della stagione 1947-1948.\nLa stagione.\nSi dimettono Visconti e Lari per protesta nei confronti del pubblico, accusato di aver contestato in malo modo un arbitro preso a male parole e a spinte finite anche contro loro due che lo difendevano. Al loro posto viene un commissario, Mario Dall'Aglio, un avvocato reggiano, ma gli stessi Visconti e Lari accettano di coadiuvarlo. \nBuon colpo: dalla Carrarese arriva a Reggio il centravanti Suozzi, poi \u00e8 la volta del terzino Manfrinato, dell'ala Tolloy, del centromediano Ivaldi. L'obiettivo, che alla fine sar\u00e0 raggiunto, \u00e8 di classificarsi tra le prime sei, perch\u00e9 saranno solo sei le squadre del girone ad essere ammesse alla nuova B unica. Quel che sorprende subito \u00e8 l'aumento del pubblico che arriva a superare le 8.000 unit\u00e0, mentre nel derby col Parma (al Tardini i crociati battono i granata per 2 a 1, dinnanzi a 13.000 persone, al Mirabello, il 25 aprile del 1948 (dopo le sfilate dei partigiani e a pochi giorni di distanza dalla vittoria dell Dc del 18 aprile) \u00e8 solo 0 a 0, davanti per\u00f2 a un pubblico record di 11.000 sportivi. \nOttimo il finale, con Suozzi che segna, nel corso del campionato, 15 gol, e col pari di Verona la Reggiana si qualifica per la nuova serie B anche grazie al ritorno a Reggio di Piero Ferrari, come portiere (si alterna con Livio Martinelli) e allenatore. Il Padova \u00e8 promosso in A, Verona, Spal, Venezia, Reggiana, Cremonese e Parma (dopo lo spareggio col Prato) vengono ammesse alla B unica, Tutte le altre squadre sono retrocesse alla C unica."}
{"id": "4690380", "revid": "288300", "url": "https://it.wikipedia.org/wiki?curid=4690380", "title": "Ruslan Amirjanov", "text": ""}
{"id": "4690384", "revid": "84604", "url": "https://it.wikipedia.org/wiki?curid=4690384", "title": "Cazzimperio", "text": ""}
{"id": "4690386", "revid": "196390", "url": "https://it.wikipedia.org/wiki?curid=4690386", "title": "Gang Sora", "text": ""}
{"id": "4690389", "revid": "196390", "url": "https://it.wikipedia.org/wiki?curid=4690389", "title": "Kang So Ra", "text": ""}
{"id": "4690390", "revid": "123495159", "url": "https://it.wikipedia.org/wiki?curid=4690390", "title": "Arturo Vella", "text": "Biografia.\nNato nel 1886, si trasfer\u00ec in giovane et\u00e0 a Roma, dove fu eletto consigliere comunale per il Partito Socialista Italiano. Fece parte della Massoneria. Fu attivo nella propaganda antimilitarista, e per questo venne condannato a sette anni di carcere. Rilasciato per amnistia dopo 14 mesi, fu vicesegretario del PSI dal 22 marzo all'11 ottobre 1919, sostituendo di fatto il segretario Costantino Lazzari, all'epoca in carcere. Fond\u00f2, nello stesso periodo, la Federazione giovanile. Deputato per tre legislature, fu pi\u00f9 volte vittima di aggressioni squadristiche e di nuovo arrestato nel 1943. Mor\u00ec poco dopo la scarcerazione."}
{"id": "4690399", "revid": "741067", "url": "https://it.wikipedia.org/wiki?curid=4690399", "title": "The Flame of Life", "text": ""}
{"id": "4690402", "revid": "1318658", "url": "https://it.wikipedia.org/wiki?curid=4690402", "title": "Landes", "text": ""}
{"id": "4690404", "revid": "767487", "url": "https://it.wikipedia.org/wiki?curid=4690404", "title": "Palaeocarcharias stromeri", "text": "Palaeocarcharias stromeri \u00e8 un pesce cartilagineo estinto, appartenente agli elasmobranchi. Visse nel Giurassico superiore (Kimmeridgiano, circa 150 milioni di anni fa) e i suoi resti fossili sono stati ritrovati in Europa (Germania, Francia).\nDescrizione.\nL'aspetto di questo piccolo squalo doveva essere piuttosto simile a quello degli attuali orectolobidi, squali che solitamente vivono sul fondo. Il corpo era relativamente appiattito e dal profilo fusiforme. La dentatura, per\u00f2, era molto diversa da quella degli orectolobidi: \"Palaeocarcharias\" possedeva infatti denti dalle cuspidi alte e di forma simile a quella dei denti dei lamniformi. La dentatura mostra una notevole eterodontia lineare e graduale.\nClassificazione.\nNon \u00e8 chiaro a quale gruppo di squali appartenesse \"Palaeocarcharias\". Inizialmente, data la sua dentatura, venne ascritto ai lamniformi, ma analisi pi\u00f9 recenti lo hanno classificato come un membro degli orectolobiformi, dei carcariniformi o addirittura di un gruppo a s\u00e9 stante (Palaeocarchariformes). \"Palaeocarcharias\" potrebbe essere un rappresentante basale degli orectolobiformi dotato di una dentatura assai specializzata, convergente con quella dei lamniformi.\nI resti fossili di \"Palaeocarcharias\" sono stati ritrovati nei famosi giacimenti di Solnhofen ed Eichst\u00e4tt in Germania e di \u010cer\u00edn in Francia."}
{"id": "4690408", "revid": "22356", "url": "https://it.wikipedia.org/wiki?curid=4690408", "title": "Palaeocarcharias", "text": ""}
{"id": "4690410", "revid": "256896", "url": "https://it.wikipedia.org/wiki?curid=4690410", "title": "Associazione Librai Antiquari d'Italia", "text": ""}
{"id": "4690411", "revid": "416175", "url": "https://it.wikipedia.org/wiki?curid=4690411", "title": "Il caso sbagliato", "text": "Il caso sbagliato (titolo originale \"The Wrong Case\") \u00e8 un romanzo poliziesco del 1975 dello scrittore statunitense James Crumley. Il protagonista Milton Chester Milodragovitch III, conosciuto come Milo, \u00e8 un investigatore privato che lavora a Meriweather, Montana. \u00c8 anche un alcolizzato e spesso indulge in droghe che alterano la mente. Gli piacciono le armi e interpreta la sua professione in un modo decisamente alternativo. \"Il caso sbagliato\" \u00e8 il primo romanzo della serie del detective Milo.\nMilo possiede l'edificio, avuto in eredit\u00e0 dal nonno, in cui si trova il suo ufficio. Purtroppo tra la societ\u00e0 di gestione, la sua prima ex-moglie, e gli alimenti che deve passare alla sua seconda ex, non gli resta molto con cui vivere. Il racconto inizia quando, essendo cambiata la legge sul divorzio, Milo \u00e8 rimasto senza lavoro. Il fondo fiduciario di suo padre non diventer\u00e0 suo fino a quando avr\u00e0 compiuto cinquantatr\u00e9 anni, adesso ne ha trentanove. Non sa se vivr\u00e0 cos\u00ec a lungo.\nTrama.\n\"\"\"Durante i suoi momenti di lucidit\u00e0, Simon diceva spesso che quando sar\u00f2 cresciuto abbastanza per diventare un ubriacone a tempo pieno, io e lui avremmo potuto fare una gara insensata. E avrei perso perch\u00e9, a differenza di lui, mi mancava il carattere necessario per rinunciare all'ultimo vestigia di moralit\u00e0 borghese\". Mentre Milo cerca di decidere come fare per pagare i conti del mese, una donna entra nel suo ufficio e gli chiede di impegnarsi per trovare suo fratello. Milo non crede di poter risolvere il caso ma ha bisogno di soldi e la donna lo attrae. Tuttavia, il caso si rivela molto pi\u00f9 complicato di quanto avesse potuto immaginare, trascinandolo in un dramma che scava in profondit\u00e0 nel ventre del mondo criminale, nelle pieghe nascoste della sua citt\u00e0 natale. Ubriacandosi e lasciandosi travolgere da violenza e sesso, Milo indaga su un travestito con cui il ragazzo aveva vissuto per un po'. Ma scopre subito che il ragazzo \u00e8 morto, per overdose di eroina, nel bagno di un bar. La sorella non crede a un incidente o al suicidio, e vuole che Milo indaghi ancora per scoprire la verit\u00e0. \nQuando Simon, un vecchio amico di Milo, viene ucciso da due teppisti, il detective perde il controllo e sembra avviato sulla via del suicidio alcolico.\nIl protagonista, Milton Chester Milodragovitch III, Milo.\nMilo \u00e8 il personaggio centrale del romanzo e la voce narrante. \u00c8 un investigatore privato hard-boiled nella tradizione romanzesca di Sam Spade, Mike Hammer, e altri personaggi del noir USA. Come i suoi colleghi letterari, ha un debole per l'alcool e le belle donne, schiuma di rabbia quando vede un'ingiustizia, ma ha un senso della moralit\u00e0 molto flessibile. \u00c8 ironico e sarcastico, con un forte senso dell'umorismo che spesso rivolge contro se stesso. Ha una certa tendenza alla violenza, mente acuta, e una visione profondamente cinica del mondo e delle persone che lo popolano. Da quando la legge sul divorzio del Montana \u00e8 cambiata e non servono pi\u00f9 prove evidenti del tradimento, per ottenerlo, Milo passa le sue giornate a bere guardando fuori dalla finestra. \u00c8 figlio d'arte: entrambi i genitori erano alcolisti e si suicidarono. Dopo essere passato per la guerra di Corea, ha fatto anche il poliziotto. Corrotto: \"Dopo due anni e tre mesi come soldato di fanteria nella guerra di Corea e dieci anni come vice-sceriffo, sapevo cos'\u00e8 veramente sacro\" Ora \u00e8 semplicemente un alcolizzato che passa la maggior parte del tempo a bere."}
{"id": "4690415", "revid": "767487", "url": "https://it.wikipedia.org/wiki?curid=4690415", "title": "A Fair Exchange (film 1910)", "text": "A Fair Exchange \u00e8 un cortometraggio muto del 1910 diretto da Tom Ricketts.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay, il film - un cortometraggio di 194 metri - usc\u00ec nelle sale cinematografiche USA il 27 luglio 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"A Personal Matter\"."}
{"id": "4690416", "revid": "110157", "url": "https://it.wikipedia.org/wiki?curid=4690416", "title": "Samsung Galaxy S4 Zoom", "text": "Il Samsung Galaxy S4 Zoom \u00e8 un camera-phone, un ibrido tra fotocamera e smartphone, presentato dalla casa coreana Samsung il 12 giugno 2013 e messo in commercio a settembre dello stesso anno.\nSi tratta di un dispositivo dotato di zoom ottico 10x (con focale equivalente 35mm da 24\u2013240\u00a0mm) e diaframma f3.1-6.3 con stabilizzatore ottico e flash. Il sensore \u00e8 di 1/2.33\" BSI-CMOS da 16 megapixel. \u00c8 in grado di generare filmati FullHD 1080p 30fps e 720p 60fps con audio stereo. Il Galaxy S4 Zoom si presenta come una normale fotocamera compatta da un lato, mentre dall'altro possiede tutto il normale aspetto di uno smartphone, con un display Super Amoled da 4,3 pollici e risoluzione di 960x540 pixel (qHD)."}
{"id": "4690417", "revid": "709565", "url": "https://it.wikipedia.org/wiki?curid=4690417", "title": "Episodi de Gli uomini della prateria (prima stagione)", "text": "La prima stagione della serie televisiva Gli uomini della prateria \u00e8 andata in onda negli Stati Uniti dal 9 gennaio 1959 al 10 luglio 1959 sulla CBS."}
{"id": "4690423", "revid": "767487", "url": "https://it.wikipedia.org/wiki?curid=4690423", "title": "A Personal Matter", "text": "A Personal Matter \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di 105 metri - usc\u00ec nelle sale cinematografiche USA il 27 luglio 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"A Fair Exchange\"."}
{"id": "4690426", "revid": "709565", "url": "https://it.wikipedia.org/wiki?curid=4690426", "title": "Episodi de Gli uomini della prateria (seconda stagione)", "text": "La seconda stagione della serie televisiva Gli uomini della prateria \u00e8 andata in onda negli Stati Uniti dal 18 settembre 1959 al 17 giugno 1960 sulla CBS."}
{"id": "4690429", "revid": "729019", "url": "https://it.wikipedia.org/wiki?curid=4690429", "title": "Oslo Spektrum", "text": "L'Oslo Spektrum \u00e8 un'arena polifunzionale coperta, situata nella parte orientale di Oslo, in Norvegia.\nSorge nel centro di Oslo, accanto alla stazione centrale, ed \u00e8 servito dalla stazione metropolitana Jernbanetorget. Inaugurato nel dicembre del 1990 e gestito da Norges Varemesse, ospita eventi musicali e di spettacolo quali la cerimonia di consegna dei Premi Nobel e vari concerti.\nStoria e progetto.\nIl progetto dello Spektrum faceva parte di una riqualificazione su larga scala di un'antica zona industriale di Oslo, il Gr\u00f8nland/Vaterland. Progettato dallo studio LPO Arkitektkontor AS, prevedeva pareti esterne di ceramica decorate con piastrelle di ceramica contenenti frammenti di stampe dell'artista Rolf Nesch. La decorazione fu supervisionata dal pittore Guttorm Guttormsgaard e dal ceramista S\u00f8ren Ubisch.\nLo Spektrum fu concepito come un'arena polifunzionale, anche se inizialmente era destinato soprattutto alle partite di hockey su ghiaccio dei V\u00e5lerenga Ishockey e dei Furuset Ishockey. La soluzione non si rivel\u00f2 redditizia e si prefer\u00ec quindi orientarsi maggiormente su altri utilizzi.\nLa struttura fu inaugurata nel dicembre 1990. Una volta completato, lo Spektrum era la pi\u00f9 grande arena coperta della Norvegia, con una capacit\u00e0 di 9 700 spettatori per i concerti e di 6 500 durante gli eventi sportivi. Da allora \u00e8 stato pi\u00f9 volte ampliato, ma ha perso il primato della capienza, passato alla Vallhall Arena (13 000 posti per i concerti e 4 000 per gli eventi sportivi) e alla Telenor Arena (25 000 e 15 000).\nNel 2004 fu premiato dal Comune di Oslo come esempio di architettura di rilievo.\nNel giugno 2017 \u00e8 stato annunciato un profondo rinnovamento dell'edificio e un'espansione per un costo pari a un milione di corone norvegesi. Fu prevista alnche la costruzione di un nuovo centro congressi da 3 000 posti a sedere, per un totale di 20 000 metri quadrati. I lavori dovrebbero iniziare nell'estate del 2019 e concludersi nel 2023.\nOggi la sala concerti pu\u00f2 contenere 10 000 persone; con i lavori di ampliamento sar\u00e0 dotata di altri 1 700 posti.\nUso.\nLo Spektrum ospita circa 100 eventi all'anno, con circa 400 000 visitatori.\nLo Spektrum di Oslo \u00e8 conosciuto per aver ospitato grandi eventi, come il concerto per il Premio Nobel per la Pace, la XLI edizione dell'Eurovision Song Contest (nel 1996), le varie edizioni del Melodi Grand Prix Junior e concerti di artisti di fama nazionale ed internazionale, come Whitney Houston, Diana Ross, Britney Spears, Anastacia, Lady Gaga e Chris Brown.\nVi si sono esibiti: Toto, Whitney Houston, Tina Turner, Cher, Oasis, Mariah Carey, Diana Ross, Britney Spears, Kylie Minogue, Janet Jackson, Shania Twain, Westlife, Selena Gomez, Christina Aguilera, Anastacia, Spice Girls, Lady Gaga, Michael Bubl\u00e9, Lana Del Rey, Muse, Rammstein, a-ha, Red Hot Chili Peppers, Snoop Dogg, Ariana Grande e Marcus &amp; Martinus."}
{"id": "4690433", "revid": "6923", "url": "https://it.wikipedia.org/wiki?curid=4690433", "title": "Campionati europei femminili di pallacanestro Under-16", "text": "I Campionati europei femminili di pallacanestro Under-16 sono una competizione cestistica a cadenza annuale organizzata dalla FIBA Europe, e riservata alle Nazionali Under-16.\nLa prima edizione del torneo \u00e8 stata organizzata nel 1971. Campione in carica \u00e8 la ."}
{"id": "4690440", "revid": "709565", "url": "https://it.wikipedia.org/wiki?curid=4690440", "title": "Episodi de Gli uomini della prateria (terza stagione)", "text": "La terza stagione della serie televisiva Gli uomini della prateria \u00e8 andata in onda negli Stati Uniti dal 30 settembre 1960 al 16 giugno 1961 sulla CBS."}
{"id": "4690444", "revid": "300067", "url": "https://it.wikipedia.org/wiki?curid=4690444", "title": "Kyle Fogg", "text": ""}
{"id": "4690446", "revid": "741067", "url": "https://it.wikipedia.org/wiki?curid=4690446", "title": "Sinners in Silk", "text": ""}
{"id": "4690448", "revid": "533444", "url": "https://it.wikipedia.org/wiki?curid=4690448", "title": "Rivalit\u00e0 Hunt-Lauda", "text": "La rivalit\u00e0 Hunt-Lauda si riferisce al dualismo sportivo, spesso animato da scontri in pista, che ha contraddistinto le carriere del pilota inglese James Hunt e dell'austriaco Niki Lauda, che corsero insieme in Formula 1 tra il 1973 e il 1979.\nLa loro rivalit\u00e0 si \u00e8 concentrata maggiormente nel triennio 1974-1976, in cui i due piloti salirono alla ribalta del \"circus\" fino a battagliare per il campionato mondiale; la serrata sfida Hunt-Lauda per la conquista del titolo del 1976 \u00e8 tuttora ricordata come una delle pi\u00f9 entusiasmanti nell'intera storia della massima categoria motoristica. Nel 2013 il regista Ron Howard ha rappresentato questo dualismo nel film \"Rush\".\nStoria.\nGli inizi.\nIl primo incontro tra Hunt e Lauda avviene il 17 maggio 1970 all'\u00d6sterreichring di Zeltweg, in Austria, in una gara di Formula 3. Gi\u00e0 all'inizio delle rispettive carriere emergono le sostanziali differenze \u2014 sia caratteriali che agonistiche \u2014 tra i due corridori, che ne esalteranno la rivalit\u00e0 a met\u00e0 del decennio.\nL'inglese, soprannominato \"Hunt the Shunt\" (\"Hunt lo schianto\") per il suo stile di guida al limite dello spericolato, \u00e8 un ragazzo estroverso e affascinante che fuori dai tracciati non disdegna il divertimento, la compagnia delle ragazze e altri vizi; motivo per cui, nonostante l'innato talento, viene poco apprezzato dai pi\u00f9 nell'ambiente delle corse \u2014 anche a fronte di una certa discontinuit\u00e0 di risultati. L'austriaco \u00e8 invece un tipo all'opposto, caratterialmente molto freddo e riservato, che rifugge dalle distrazioni esterne per dedicarsi in maniera scrupolosa alla sua professione in pista; diventa presto famoso per il meticoloso approccio alla messa a punto della monoposto \u2014 da cui la definizione di \"pilota computer\" \u2014, nonch\u00e9 per la regolare condotta di gara \u2014 poco appassionante e divertente agli occhi del pubblico, ma al contempo estremamente efficace.\nI due piloti dovranno attendere il 1973 per sfidarsi in Formula 1: Lauda, portando in dote un cospicuo budget alla BRM, si assicura un volante per tutta l'annata, mentre Hunt esordisce lo stesso anno con la March. I primi scontri al vertice tra i due piloti si avranno tuttavia nella stagione successiva, allorch\u00e9 Lord Hesketh \u2014 il quale aveva scoperto il pilota inglese, facendolo correre nelle serie minori \u2014 decide di affrontare l'avventura della Formula 1 allestendo l'omonima scuderia, che subito si riveler\u00e0 competitiva. Lauda al contempo approda a una Ferrari in cerca di rivalsa dopo anni al di sotto delle aspettative, e che aveva gi\u00e0 deciso di cambiare i suoi due piloti Ickx e Merzario richiamando una vecchia conoscenza della squadra di Maranello quale Regazzoni; \u00e8 proprio lo svizzero a consigliare a Enzo Ferrari di mettere sotto contratto la giovane promessa austriaca.\nNella stagione 1975 Hunt conquista il suo primo successo in Formula 1 con la Hesketh, mentre alla fine del campionato \u00e8 Lauda, con cinque vittorie, ad aggiudicarsi il suo primo titolo. Per l'anno successivo, il fresco campione del mondo rimane col Cavallino, mentre Lord Hesketh \u00e8 costretto, per motivi economici, a rinunciare alla Formula 1, appiedando cos\u00ec il suo pupillo. Quando sembra che l'inglese non abbia pi\u00f9 un sedile per la nuova stagione, l'improvvisa decisione del due volte iridato Fittipaldi di continuare la carriera con una monoposto tutta sua libera inaspettatamente un volante alla McLaren; Hunt vince la concorrenza di Ickx e approda nella scuderia di Woking, ottenendo finalmente anche lui la possibilit\u00e0 di correre per un team di primo piano.\nLa stagione 1976.\n\u00c8 il 1976 l'anno topico del dualismo Hunt-Lauda. La stagione inizia in completa antitesi per i due piloti: dopo sette Gran Premi, il campione in carica ha totalizzato 52 punti in virt\u00f9 di un cammino composto da quattro vittorie, due secondi e un terzo posto, mentre l'inglese ha raccolto appena 8 punti frutto di un secondo e un quinto posto; tuttavia l'inglese recuperer\u00e0 in seguito i 9 punti del successo ottenuto a Jarama, dove la sua M23 era stata inizialmente esclusa dalla classifica per irregolarit\u00e0 negli pneumatici montati.\nAll'ottavo appuntamento stagionale, a Le Castellet matura la seconda vittoria per Hunt (la \"prima\", fino a quel momento, causa i fatti di Jarama) e il contemporaneo ritiro dell'austriaco, ma nel successivo fine settimana di Brands Hatch Lauda ristabilisce le distanze piazzando il suo quinto centro, approfittando della squalifica comminata all'inglese, primo al traguardo, causa un cambio di vettura non consentito. A questo punto, l'austriaco sembra ormai lanciato verso l'agevole riconquista dell'alloro mondiale.\nIn questo contesto, il 1\u00ba agosto 1976 \u00e8 in programma al N\u00fcrburgring Nordschleife il Gran Premio di Germania, che a posteriori si rivela punto di svolta dell'intero campionato. Lauda arriva sul suolo tedesco in posizione relativamente tranquilla avendo 35 punti da amministrare su Hunt, ma \u00e8 qui vittima di un grave incidente che rischia di costargli la vita, e di cui porter\u00e0 per sempre le cicatrici sul volto: nelle fasi iniziali di gara il pilota austriaco, dopo una sbandata causata da alcune chiazze d'umido e dalla non ottimale temperatura delle gomme, impatta contro una roccia a bordo pista e rimane intrappolato per lunghi minuti nell'abitacolo della sua 312 T2 in fiamme, venendo faticosamente estratto dalle lamiere grazie anche all'aiuto di quattro coraggiosi colleghi che si fermano a soccorrerlo, ovvero Merzario, Edwards, Ertl e Lunger.\nHunt fa sua la prova tedesca e, approfittando dell'assenza forzata del suo rivale, nelle due gare successive gli rosicchia parecchio del vantaggio in classifica. Da par suo, Lauda \u2014 spinto anche dalla decisione del \"Drake\" di mettere sotto contratto Reutemann, e quindi dal rischio di rimanere appiedato \u2014 accorcia i tempi del recupero e decide, tra i dubbi dell'intero \"circus\", di tornare in pista per gli ultimi quattro Gran Premi dell'anno, pur se evidentemente debilitato a livello fisico: a Monza, appena quarantadue giorni dopo aver ricevuto l'estrema unzione, l'austriaco \u00e8 protagonista di un incredibile ritorno alle corse culminato in un insperato quarto posto finale, accolto dagli addetti ai lavori come un qualcosa di \u00abmiracoloso\u00bb. Hunt esce presto di scena dalla tappa italiana, rifacendosi per\u00f2 nella successiva doppia trasferta nordamericana dove piazza due pesanti affermazioni a Mosport Park e Watkins Glen; Lauda, non ancora pienamente ristabilitosi dai postumi dello schianto del N\u00fcrburgring, corre invece sulla difensiva e vede ulteriormente riavvicinarsi il rivale.\nIl mondiale si decide dunque all'ultimo Gran Premio, quello del Giappone, al quale l'austriaco si presenta con soli 3 punti di vantaggio sull'inglese. Alla luce della rischiose condizioni di sicurezza del tracciato, Lauda decide di ritirarsi dopo appena due giri, poich\u00e9 giudica troppo pericoloso correre sul circuito del Fuji sotto un violento diluvio; Hunt sceglie invece di proseguire la gara e, nel convulso finale, proprio all'ultima tornata riesce ad artigliare quel terzo posto che gli d\u00e0 i punti necessari a scavalcare il rivale in classifica, e a vincere il suo primo e unico titolo iridato.\nL'epilogo.\nLa stagione 1976 segna di fatto l'apice e il contemporaneo termine della rivalit\u00e0 tra i due piloti. Hunt correr\u00e0 per altre tre stagioni in Formula 1, con un progressivo e inesorabile declino della sua competitivit\u00e0, senza riuscire mai pi\u00f9 a battagliare per il titolo; dar\u00e0 l'addio al \"circus\" all'et\u00e0 di trentuno anni, in polemica contro un mondo delle corse dove, a suo dire, \u00abl'uomo non conta pi\u00f9!\u00bb. Di contro, Lauda sapr\u00e0 rimanere ai vertici e otterr\u00e0 ancora per due volte il campionato mondiale \u2014 nel 1977 sempre con la Ferrari e, intervallato da un breve periodo sabbatico, nel 1984 al volante della McLaren.\nAl termine della carriera agonistica l'austriaco diverr\u00e0 un imprenditore di successo, fondando le compagnie aeree Lauda Air, Niki e Laudamotion, e rimanendo al contempo legato all'ambiente della Formula 1 con vari ruoli dirigenziali, dapprima come consulente della Scuderia Ferrari nei primi anni 1990, poi come \"team principal\" di Jaguar Racing nel biennio 2001-2002, e infine come presidente e azionista della Mercedes AMG F1 dal 2012 alla morte, sopraggiunta nel 2019 all'et\u00e0 di settanta anni.\nL'inglese avr\u00e0 invece una breve esperienza come commentatore tecnico per la BBC prima di morire prematuramente nel 1993, non ancora quarantaseienne, per un attacco cardiaco, probabilmente dovuto ai suoi passati eccessi di alcool, droghe e fumo."}
{"id": "4690454", "revid": "767487", "url": "https://it.wikipedia.org/wiki?curid=4690454", "title": "Societ\u00e0 Polisportiva Ars et Labor 1947-1948", "text": "Questa voce raccoglie le informazioni riguardanti la Societ\u00e0 Polisportiva Ars et Labor nelle competizioni ufficiali della stagione 1947-1948.\nStagione.\nIl fiuto calcistico del presidente Paolo Mazza si dimostra insuperabile fin dalla campagna trasferimenti estiva, quando cede Giovanni Ballico alla per una somma importante e pesca dalla per poche lire a titolo definitivo Egisto Pandolfini, che l'anno prima si era messo in mostra nell' in coppia con Lorenzi. In panchina siede Giuseppe Marchi.\nLa giovane punta col vizio del gol, 20 reti il bottino stagionale, risulter\u00e0 la carta vincente della squadra spallina, che con 43 punti si classificher\u00e0 al terzo posto nel girone B della Serie B. La squadra di Marchi risulta la pi\u00f9 \"corsara\" del girone con sette successi esterni."}
{"id": "4690456", "revid": "120644513", "url": "https://it.wikipedia.org/wiki?curid=4690456", "title": "Tyler Wilkerson", "text": ""}
{"id": "4690461", "revid": "438678", "url": "https://it.wikipedia.org/wiki?curid=4690461", "title": "Qcodo", "text": "Il Qcodo Development Framework \u00e8 un ambiente di sviluppo software per applicazioni web (web application framework) PHP open source, che genera contenuti (ORM) (Object Relational Mapping), CRUD (Create, Retrieve, Update, Delete) , e AJAX a partire da un modello dati preesistente. Include un toolkit HTML e JavaScript strettamente integrato per la generazione e gestione di moduli che si interfacciano direttamente con le entit\u00e0 generate dall'(ORM).\u00c8 un framework robusto e completo che pu\u00f2 essere utilizzato per applicazioni web di piccole o grandi dimensioni.\nIl framework \u00e8 costituito da tre componenti principali:\nOgnuno di questi componenti pu\u00f2 essere utilizzato singolarmente.\nIl Code Generator analizza la struttura di un Database Relazionale esistente e genera un(ORM) PHP oltre a una serie di interfacce remote (SOAP e AJAX) integrate all'interno dell'(ORM).\nL'ORM di Qcodo pu\u00f2 essere esteso per fornire funzionalit\u00e0 mantenute dall'utente attraverso il subclassing degli oggetti.\nQforms \u00e8 un template engine ispirato a ASP.NET nel quale ogni elemento dei moduli \u00e8 un oggetto che espone le proprie funzionalit\u00e0 e il proprio stato attraverso metodi e propriet\u00e0.\nQforms mantiene lo stato della pagina e lo stato del modulo e include le funzionalit\u00e0 di validazione dei campi, di gestione degli eventi e delle chiamate AJAX associate. \u00c8 strettamente collegato con l'(ORM) e permette agli sviluppatori di effettuare cambiamenti e interazioni in ognuno dei tre componenti dell'architettura MVC con poco impatto sulle modifiche richieste agli alti componenti..\nIl Qcodo Package Manager (QPM) \u00e8 stato introdotto conQcodo versione 0.4.0 per permettere ai membri della community una modalit\u00e0 pi\u00f9 efficiente di introdurre e condividere moduli, miglioramenti e correzioni al Qcodo Development Framework.\nIl sito web Qcodo.com pu\u00f2 essere utilizzato per visualizzare i pacchetti QPM frutto del contributo degli utenti nella sezione QPM del sito web.\nQcodo \u00e8 stato concepito da Mike Ho e la sua azienda Quasidea Development gestisce come mantainer centrale le decine di contributi della Qcodo Community che fornisce nuove funzionalit\u00e0 e rilasci di nuove versioni attraverso il sito web di Qcodo Qcodo.com. Il codice di Qcodo \u00e8 opensource e disponibile anche su GitHub.\nIl framework \u00e8 utilizzato in molti ambienti di produzione in vari ambiti inclusi:\nIl framework \u00e8 stato presentato in molte conferenze tra le quali la Zend/PHP Conference, la MySQL User Conference, MySQL Dev Zone, AJAXWord\nQCubed.\nQCubed \u00e8 un fork di Qcodo gestito dalla community e fa capo a un progetto che \u00e8 stato reso pubblico il 6 novembre 2008.\nIl progetto ha 11 contributori principali. Il codice \u00e8 open-source e disponibile su GitHub. La codebase \u00e8 gestita attraverso la responsabilit\u00e0 condivisa dei contributori.\nQcubed include un sistema di gestione dei plugin e un installer. Nella pianificazione futura tutto il codice JavaScript custom verr\u00e0 sostituito con JQuery"}
{"id": "4690463", "revid": "709565", "url": "https://it.wikipedia.org/wiki?curid=4690463", "title": "Episodi de Gli uomini della prateria (quarta stagione)", "text": "La quarta stagione della serie televisiva Gli uomini della prateria \u00e8 andata in onda negli Stati Uniti dal 29 settembre 1961 al 18 maggio 1962 sulla CBS."}
{"id": "4690465", "revid": "767487", "url": "https://it.wikipedia.org/wiki?curid=4690465", "title": "Dragon (gruppo musicale neozelandese)", "text": "I Dragon sono un gruppo musicale rock neozelandese.\nFormazione.\nIn ordine cronologico:"}
{"id": "4690469", "revid": "709565", "url": "https://it.wikipedia.org/wiki?curid=4690469", "title": "Episodi de Gli uomini della prateria (quinta stagione)", "text": "La quinta stagione della serie televisiva Gli uomini della prateria \u00e8 andata in onda negli Stati Uniti dal 28 settembre 1962 al 24 maggio 1963 sulla CBS."}
{"id": "4690471", "revid": "767487", "url": "https://it.wikipedia.org/wiki?curid=4690471", "title": "The Fluid", "text": "The Fluid sono un gruppo rock statunitense originario di Denver, formato nel 1984 e sciolto nel 1993, riformato nel 2008.\nStoria.\n I Fluid hanno pubblicato tre dischi con l'etichetta Sub Pop.\nTra i singoli pubblicati da loro, figura anche uno split con i Nirvana intitolato \"Candy (Live)/Molly's Lips (Live)\"."}
{"id": "4690473", "revid": "741067", "url": "https://it.wikipedia.org/wiki?curid=4690473", "title": "A Slave of Fashion", "text": ""}
{"id": "4690480", "revid": "767487", "url": "https://it.wikipedia.org/wiki?curid=4690480", "title": "Superta\u00e7a C\u00e2ndido de Oliveira 2013", "text": "La Superta\u00e7a C\u00e2ndido de Oliveira 2013 \u00e8 stata la 36\u00aa edizione di tale competizione, la 13\u00aa a finale unica. \u00c8 stata disputata il 10 agosto 2013 allo Stadio comunale di Aveiro. La sfida ha visto contrapposte il Porto, vincitore della Primeira Liga 2012-2013, e il Vit\u00f3ria Guimar\u00e3es, trionfatore nella Ta\u00e7a de Portugal 2012-2013.\nA conquistare il trofeo, per la ventesima volta nella storia, \u00e8 stato il Porto, che si \u00e8 imposto sul Vit\u00f3ria Guimar\u00e3es per 3-0."}
{"id": "4690481", "revid": "6923", "url": "https://it.wikipedia.org/wiki?curid=4690481", "title": "Rinascimento scozzese", "text": "Il Rinascimento scozzese \u00e8 stato un movimento letterario della prima met\u00e0 del XX secolo, visto come la versione scozzese del modernismo. Viene a volte citato come Rinascimento letterario scozzese, sebbene la sua influenza sia andata oltre la letteratura ed abbia pervaso la musica, le belle arti e la politica (altri campi). Gli scrittori e gli artisti del Rinascimento scozzese hanno dimostrato un profondo interesse per la filosofia e la tecnologia moderna, incorporando inoltre influenze \"folk\" e una forte preoccupazione per la sorte delle antiche lingue scozzesi, viste in declino.\nIl movimento vieno considerato in parallelo con altri simili movimenti, tra cui quello irlandese (\"Irish Literary Revival\"), il Rinascimento di Harlem (negli Stati Uniti), il \"Rinascimento bengali\" (in Kolkata, India) e il \"Movimento Jindyworobak\" (in Australia)."}
{"id": "4690487", "revid": "16758", "url": "https://it.wikipedia.org/wiki?curid=4690487", "title": "Campionati mondiali di tiro 1974", "text": "I campionati mondiali di tiro 1974 furono la quarantunesima edizione dei campionati mondiali di questo sport e si disputarono al Campo di Tiro Guntelsey di Thun. Le gare di tiro a volo andarono in scena a Berna. La nazione pi\u00f9 medagliata fu l'Unione Sovietica."}
{"id": "4690488", "revid": "2139626", "url": "https://it.wikipedia.org/wiki?curid=4690488", "title": "Inno della Brigata Sassari", "text": "L'Inno della Brigata Sassari, altrimenti noto come Dimonios (\"Diavoli\"), \u00e8 una marcia militare italiana, cantata in lingua sarda nella sua variante logudorese, per la Brigata Meccanizzata \"Sassari\".\nIl testo \u00e8 stato scritto nel 1994 dal capitano Luciano Sechi, del 45\u00ba Reggimento \"Reggio\", cos\u00ec come la musica, poi armonizzata e arrangiata dalla banda della Brigata Sassari.\nNel 2004 \u00e8 stato pubblicato nel CD \"Dimonios\" (Tronos Digital, Tr 02/04)."}
{"id": "4690490", "revid": "741067", "url": "https://it.wikipedia.org/wiki?curid=4690490", "title": "His Secretary", "text": ""}
{"id": "4690491", "revid": "247222", "url": "https://it.wikipedia.org/wiki?curid=4690491", "title": "Dragon (gruppo musicale polacco)", "text": "I Dragon sono un gruppo musicale death/thrash metal polacco, formatosi a Katowice nel 1984."}
{"id": "4690493", "revid": "253269", "url": "https://it.wikipedia.org/wiki?curid=4690493", "title": "John Dierkes", "text": "Ha recitato in oltre 50 film dal 1948 al 1973 ed \u00e8 apparso in 30 serie televisive dal 1950 al 1973.\nBiografia.\nJohn Dierkes nacque a Cincinnati il 10 febbraio 1905.\nMor\u00ec a Los Angeles l'8 gennaio 1975 e fu cremato."}
{"id": "4690496", "revid": "1086580", "url": "https://it.wikipedia.org/wiki?curid=4690496", "title": "Personaggi di The Big Bang Theory", "text": "Questa voce contiene un elenco dei personaggi presenti nella situation comedy The Big Bang Theory.\nPersonaggi principali.\nLeonard Hofstadter.\nLeonard Hofstadter \u00e8 un giovane fisico sperimentale dall'elevato quoziente d'intelligenza. Condivide l'appartamento col suo amico e collega Sheldon, soffrendo spesso per una coabitazione che frequentemente si rivela abbastanza problematica.\nAppassionato di fumetti americani e film di fantascienza, Leonard cerca in tutti i modi di avere una storia d'amore con Penny, la giovane e bella vicina di pianerottolo, di cui si \u00e8 innamorato fin dal loro primo incontro. \u00c8 un ragazzo dall'animo buono e gentile, ma molto timido e goffo, da cui deriva uno scarso successo con l'altro sesso \u2013 se non con donne al suo stesso livello intellettuale, che per\u00f2 di norma non lo attraggono molto. La grave forma di intolleranza al lattosio di cui soffre gli provoca inoltre episodi di flatulenza e meteorismo che lo imbarazzano molto in presenza degli altri. A differenza dei suoi amici, Leonard \u00e8 l'unico che, in pi\u00f9 occasioni, prova quasi una seria vergogna per la sua condizione di nerd e geek, cercando pi\u00f9 volte di emanciparsi da questa per far colpo su Penny.\nSheldon Cooper.\nSheldon Cooper \u00e8 un giovane fisico teorico dall'altissimo QI; \u00e8 il coinquilino di Leonard. Si esprime utilizzando costantemente termini tecnici, anche per spiegare argomenti molto semplici. Nonostante la sua grande intelligenza (caratterizzata da una memoria eidetica), non \u00e8 in grado di comprendere alcun tipo di battuta, barzelletta o commento sarcastico. Estremamente geloso dei suoi spazi e delle sue abitudini, diventa irritante e vendicativo se questi vengono violati, cadendo sovente in manie ossessive-compulsive; allo stesso modo, non tollera l'idea che la sua routine, estremamente pianificata, possa subire delle variazioni non previste.\nNon mostra interesse per le interazioni sociali, n\u00e9 nutre alcuna attrattiva verso il sesso o le relazioni amorose. Non essendo capace di mentire, ogni volta che tenta di farlo cade preda di evidenti tic ed espressioni ieratiche. Oltre alle tipiche passioni di un nerd, adora i treni e ne colleziona numerosi modelli in scala. Un'altra sua curiosa abitudine \u00e8 il modo di bussare: dopo aver dato tre veloci rintocchi alla porta, pronuncia il nome della persona che sta dall'altra parte, il tutto ripetuto per tre volte in rapida successione. Esclama la parola \u00abBazinga!\u00bb dopo aver a suo dire scherzato o preso in giro una persona.\nPenny.\nPenny \u00e8 un'attraente ragazza bionda che vive nell'appartamento di fronte a quello di Leonard e Sheldon, e che si mantiene lavorando come cameriera alla Fabbrica del Cheesecake, un locale dove i ragazzi si recano tutte le settimane a mangiare.\nA differenza degli amici, \u00e8 una persona spigliata e alla moda, a tratti superficiale, che nutre scarso interesse per il mondo nerd, ma che trova ugualmente piacevole passare del tempo assieme ai vicini di pianerottolo, cos\u00ec diversi dagli uomini che di solito frequenta\u00a0\u2013 anche se sovente le sue sortite nell'appartamento di Leonard e Sheldon sono dettate dalla mancanza di cibo nel suo frigo. Nutre il sogno di diventare un'attrice cinematografica, ma nella realt\u00e0 il suo talento recitativo appare piuttosto carente, e le uniche parti di un qualche rilievo che riesce a ottenere si limitano a degli spot pubblicitari. \u00c8 l'unica che ogni tanto riesce a prendere alla sprovvista Sheldon (da cui \u00e8 mal sopportata), proponendogli banali domande di carattere sociale. Non si conosce il suo cognome.\nHoward Wolowitz.\nHoward Wolowitz \u00e8 un giovane ingegnere che lavora nel campo aerospaziale. I congegni da lui progettati, che sovente vengono utilizzati a bordo dello Space Shuttle o sulla Stazione Spaziale Internazionale, sono il suo vanto di fronte agli amici. \u00c8 l'unico del gruppo a non aver conseguito un dottorato di ricerca, ma una \"semplice\" laurea magistrale.\nSi presenta con una pettinatura a caschetto e un abbigliamento appariscente e vecchio stile (caratterizzato dall'onnipresente dolcevita), che gli fanno assumere un look tipico degli anni Sessanta. \u00c8 ebreo, ma non d\u00e0 troppo peso ai dettami della sua religione. Vive con l'invadente e insopportabile madre. Crede di poter avere successo con le donne, convinzione smentita a ogni rifiuto. \u00c8 poliglotta e spesso tenta di abbordare una ragazza con frasi a effetto in lingua straniera; tra i suoi trucchi per far colpo sull'altro sesso c'\u00e8 inoltre l'illusionismo, essendo un mago provetto. Ha una passione smodata per le fibbie delle cinture e ne colleziona molti modelli diversi; possiede inoltre diversi gadget provenienti dal mondo dei fumetti e del cinema.\n\u00c8 il miglior amico di Rajesh Koothrappali (tanto che la madre di Leonard avanzer\u00e0 l'ipotesi di un legame quasi omosessuale) e, nell'ultimo episodio della quinta stagione, si sposa con Bernadette Rostenkowski.\nRaj Koothrappali.\nRajesh Koothrappali \u00e8 un giovane fisico, originario di Nuova Delhi, che lavora nel campo dell'astrofisica. La sua particolare caratteristica \u00e8 che ammutolisce di colpo in presenza di una qualsiasi donna (a parte quelle della sua famiglia), soffrendo infatti di una rara forma di mutismo selettivo; per porvi rimedio, scopre casualmente di ritrovare spigliatezza nel parlare assumendo anche solo un po' d'alcool.\nSi tiene in contatto tramite webcam coi facoltosi genitori, i quali decidono ancora per lui cosa pu\u00f2 e non pu\u00f2 fare. Come il suo miglior amico Howard, anche Raj non segue i dettami della sua religione induista, cercando anzi di integrarsi nella cultura americana (mostrando a tratti un comportamento metrosessuale), nonostante a volte faccia pesare agli amici una sorta di razzismo nei suoi confronti.\nLeslie Winkle.\nLeslie Winkle \u00e8 una collega di lavoro di Leonard e Sheldon all'universit\u00e0, anche lei attiva nel campo della fisica. Ha un carattere piuttosto particolare, infatti pur inserendosi a pieno titolo nel mondo nerd non disdegna le relazioni con l'altro sesso, verso cui si mostra decisamente emancipata e promiscua; non di rado interviene nei discorsi con battute a doppio senso, o zeppe di riferimenti esplicitamente sessuali.\nSi rapporta agli altri con un modo di fare altezzoso e arrivista. Sheldon la odia perch\u00e9 \u00e8 costretto ad ammetterne la grande intelligenza, arrivando a percepirla come una rivale nel suo ambito di ricerca; sentimento reciproco nutre Leslie, che non perde occasione per tacciare il collega di esserle intellettualmente inferiore. Ha pi\u00f9 in simpatia Leonard e Howard, con cui in tempi diversi instaura delle relazioni altalenanti prettamente a livello sessuale.\nBernadette Rostenkowski.\nBernadette Rostenkowski \u00e8 una giovane ragazza che, per mantenersi agli studi in microbiologia, lavora alla Fabbrica del Cheesecake come cameriera assieme a Penny. Proprio grazie a quest'ultima, conosce e si lega a Howard, sia pure in maniera altalenante; il sentimento tra i due \u00e8 per\u00f2 sincero, tanto da sfociare nel matrimonio.\n\u00c8 una persona dal carattere tranquillo e pacato, che si rapporta in maniera fin troppo gentile con gli altri; quando per\u00f2 qualcosa o qualcuno le fa perdere le staffe, \u00e8 capace di esplodere in alcune feroci sfuriate, mostrandosi anche molto vendicativa.\nAmy Farrah Fowler.\nAmy Farrah Fowler \u00e8 una neuroscienziata che entra nel gruppo grazie ad Howard e Raj che, fingendosi Sheldon in un sito di incontri, organizzano un appuntamento tra i due; presto tra loro nasce un rapporto speciale fondato sulle loro somiglianze di carattere (la ragazza ha le stesse caratteristiche comportamentali del fisico).\nIl loro legame \u00e8 inizialmente solo intellettuale: la ragazza sembra infatti non provare alcun interesse fisico per Sheldon; successivamente, per\u00f2, Amy si innamora davvero e inizia a corteggiarlo in modo serrato, facendo di tutto per assecondare le sue stranezze e implorando il contatto fisico, cosa che il ragazzo concede raramente e sempre di controvoglia. Anche le sue abilit\u00e0 sociali, all'inizio molto limitate, col tempo migliorano grazie alla frequentazione con Penny, di cui si ritiene (non proprio a ragione, almeno inizialmente) la migliore amica.\nStuart Bloom.\nStuart David Bloom \u00e8 il proprietario e gestore del \"Comic Center\", il negozio di fumetti dove vanno spesso i ragazzi a fare acquisti; nel suo locale ha ospitato anche tornei di carte e alcune feste in maschera. \u00c8 molto bravo a disegnare e ha frequentato la \"Rhode Island School of Design\". \u00c8 molto insicuro, e il fatto che il suo negozio vada molto male lo costringe ad andare dallo psicologo e ad assumere degli psicofarmaci. La crisi del suo locale, dovuta anche alla concorrenza di Internet (che vende la sua stessa merce a prezzi pi\u00f9 bassi), lo obbliga a vivere in uno stanzino dello stesso, a quasi non mangiare carne o a lavarsi poco.\nAlla fine della settima serie il suo negozio di fumetti va a fuoco, quindi perde contemporaneamente lavoro e casa. Riesce a risolvere entrambi i problemi accettando di fare da infermiere personale alla madre di Howard, con cui va sorprendentemente d'accordo. I due inizieranno a maturare uno strano rapporto di dipendenza, talvolta come madre/figlio, talvolta come una relazione sentimentale, e questo mette molto a disagio Howard, il quale, come gli altri, lo trover\u00e0 inappropriato. La signora Wolowitz gli presta anche i soldi e dei mobili della sua casa per riaprire ed arredare il suo negozio di fumetti.\nDopo la morte della signora Wolowitz, Stuart continua a vivere nella sua casa, dove nel frattempo si sono trasferiti Howard e Bernadette. I tre vivono insieme in uno strano rapporto perch\u00e9 i legittimi proprietari della casa vorrebbero mandarlo via, ma hanno troppa pena di lui per farlo; alla fine per\u00f2 sar\u00e0 il ragazzo stesso ad andarsene, causando sorprendentemente in loro un senso di mancanza come se se ne fosse andato loro figlio. Nella decima stagione Stuart torna a vivere con la coppia dopo essere stato sfrattato, dimostrandosi un ottimo babysitter per la loro figlioletta Halley e anche per il piccolo Neil.\nStuart \u00e8 uscito con Penny con scarso successo in quanto lei ancora pensava a Leonard, tant'\u00e8 che ne pronuncia il nome mentre erano in atteggiamenti intimi. Tenta di frequentare anche Amy, che per\u00f2 non \u00e8 minimamente interessata a lui se non per far ingelosire Sheldon. Dopo che Howard parte per una missione spaziale, Stuart ne diventa di fatto il \"rimpiazzo\" nel gruppo, in particolare per Raj (il miglior amico di Howard); dopo il rientro sulla Terra di Howard, Stuart continua comunque a rimanere nel gruppo e a passare il tempo con Raj, visto che Howard \u00e8 ormai sposato con Bernadette e ha meno tempo per gli amici.\nStuart, a differenza degli altri personaggi, compie un'evoluzione caratteriale inversa, passando dall'essere un normale ragazzo appassionato di fumetti ad un nerd disadattato e impacciato nelle relazioni sociali. Alla sua prima apparizione, nella seconda stagione, viene definito da Penny \"un ragazzo carino, per essere uno a cui piacciono i fumetti\", e riesce a rimediare abilmente un appuntamento con lei, sembrando addirittura \"meno sfigato\" di Leonard e del resto del gruppo. Nella terza stagione Stuart lascia intendere di essere ancora innamorato di lei.\nTuttavia dalla quarta stagione in poi il personaggio subisce un declino costante; la sua fumetteria inizia a registrare bassi incassi e lui \u00e8 costretto a trasferirsi l\u00ec. Nella quinta stagione tenta un disperato approccio su Amy, che si rivela fallimentare. Nella sesta stagione sembra in tutto e per tutto uguale a Raj: fatica a parlare con le donne e ad approcciarsi a loro. Stuart \u00e8 l'unico personaggio della serie che non ha avuto un'evoluzione positiva, fino a quando, nell'undicesima stagione, incontra Denise, una giovane donna appassionata di fumetti che diventa una sua dipendente e con cui inizia una relazione che diventer\u00e0 sempre pi\u00f9 seria, rendendolo sicuro di s\u00e9. I due andranno anche a vivere insieme.\nEmily Sweeney.\nEmily Sweeney \u00e8 una ragazza che Raj ha conosciuto in Internet. L'astrofisico all'inizio, per la troppa timidezza, cerca di incontrarla tramite Amy, che le diventa amica, ma l'indiano rovina tutto. Reincontrandola per caso, trova il coraggio di parlarle e i due iniziano a uscire insieme. Quando la ragazza insieme a Raj esce in doppio appuntamento con Howard e Bernadette si scopre che ha gi\u00e0 conosciuto l'ingegnere, l'appuntamento col quale si era interrotto subito perch\u00e9 lui le intas\u00f2 il bagno. \u00c8 ostile a Penny per aver avuto una \"notte\" con Raj. Pi\u00f9 volte viene sottolineata la sua passione per il macabro, vedi il provare pulsioni sessuali quando guarda film dell'orrore, l'essere diventata dermatologa principalmente per avere la possibilit\u00e0 di \"tagliuzzare\" la pelle della gente, o l'essersi tatuata Sally, personaggio di \"Nightmare Before Christmas\".\nGuest star.\nDato il crescente successo di \"The Big Bang Theory\", a partire dalla seconda stagione numerose personalit\u00e0 del mondo della televisione, della scienza, della fisica, dei fumetti e del cinema di fantascienza hanno accettato di apparire nella sitcom in dei brevi camei. Tra gli altri, hanno partecipato Charlie Sheen, Octavia Spencer, Summer Glau, George Fitzgerald Smoot, Katee Sackhoff, Stan Lee, Judy Greer, Steve Wozniak, George Takei, Neil deGrasse Tyson, Eliza Dushku, Rick Fox, Jessica Walter, LeVar Burton, Brian Greene, Brent Spiner, Leonard Nimoy, Howie Mandel, Buzz Aldrin, Bill Nye, James Earl Jones, Carrie Fisher, Billy Bob Thornton, Nathan Fillion, Kevin Smith, Analeigh Tipton, Elon Musk, Jane Kaczmarek, June Squibb, Adam West, Katey Sagal, Jack McBrayer, Ellen DeGeneres, Christopher Lloyd, Joel Murray, Beth Behrs, Walton Goggins, Bill Gates, Peter MacNicol, Neil Gaiman, Raymond Joseph Teller, Mark Hamill, William Shatner, Kareem Abdul-Jabbar, Joe Manganiello, Frances Hamilton Arnold, Kip Thorne e Sarah Michelle Gellar."}
{"id": "4690497", "revid": "754039", "url": "https://it.wikipedia.org/wiki?curid=4690497", "title": "Chiesa delle Clarisse (Napoli)", "text": ""}
{"id": "4690500", "revid": "287204", "url": "https://it.wikipedia.org/wiki?curid=4690500", "title": "New Volley Libertas", "text": "Il New Volley Libertas \u00e8 una societ\u00e0 pallavolistica femminile italiana con sede ad Aversa.\nStoria.\nIl New Volley Libertas \u00e8 stato fondato nel 2005 con sede a Gricignano di Aversa: nei primi anni di attivit\u00e0 disputa diversi campionati a livello regionale fino alla stagione 2010-11 quando escordisce in Serie B2; nella stagione successiva, grazie al primo posto nel girone, ottiene la promozione in Serie B1.\nLa prima annata in Serie B1 si conclude con una nuova promozione, dopo aver vinto la \"reguar-season\" e i play-off promozione: nella stagione 2013-14 fa il suo esordio nella pallavolo professionistica in Serie A2, mentre nella stagione successiva sposta la sede ad Aversa. Al termine del campionato 2015-16, dopo aver conquistato l'undicesimo posto in classifica, retrocede in Serie B1."}
{"id": "4690505", "revid": "115682", "url": "https://it.wikipedia.org/wiki?curid=4690505", "title": "Roger de la Fresnaye", "text": ""}
{"id": "4690508", "revid": "830939", "url": "https://it.wikipedia.org/wiki?curid=4690508", "title": "Leone Maurizio Padoa", "text": "Biografia.\nFiglio di Felice, ebreo originario di Cento che si trasfer\u00ec a Bologna nel 1870 e di Ginevra Vivandi.\nNel 1902 si laure\u00f2 in chimica all'Universit\u00e0 di Bologna avente come relatore Giacomo Ciamician, con una tesi sui racemi e le loro propriet\u00e0 nei tre stati di aggregazione classici. Nel 1904 ricevette il premio Vittorio Emanuele. Dal 1908 funse da assistente agli insegnamenti di Chimica presso la stessa Universit\u00e0 di Bologna, continuando a collaborare con Ciamician, chimico allora molto influente in Italia che si occupava di fotochimica. Padoa si interess\u00f2 inoltre della cristallizzazione e, nell'ambito della chimica organica, dell'idrogenazione.\nDurante la prima guerra mondiale fu dispensato dal servizio militare, partecipando alle ricerche di Ciamician sulle armi chimiche, con particolare attenzione allo sviluppo di strumenti di difesa dai gas utilizzati al fronte. Partecip\u00f2 alla progettazione delle prime maschere antigas, che vennero poi prodotte dalla ditta bolognese Leoni Vincenzi.\nNel 1919 ricevette la medaglia d'oro dalla Societ\u00e0 Italiana delle Scienze.\nDal 1920 al 1924 fu professore straordinario di Chimica generale, prima all'Universit\u00e0 di Messina, poi all'Universit\u00e0 di Cagliari e infine all'Universit\u00e0 di Parma dove venne nominato professore ordinario. Nel 1924 torn\u00f2 a Bologna, dove prese l'insegnamento di chimica industriale, succedendo a Mario Giacomo Levi; dal 1928 al 1934 diresse inoltre la Scuola Superiore di Chimica Industriale.\nNel 1925 fu tra i firmatari del Manifesto degli intellettuali antifascisti promosso da Benedetto Croce, ma nel 1931 prest\u00f2 giuramento al regime per non perdere la cattedra. Nel 1936 venne colpito da un provvedimento disciplinare e sospeso per un anno e i ministri fascisti Achille Starace e Cesare Maria De Vecchi furono favorevoli ad un suo trasferimento. Nel 1937 venne trasferito d'ufficio all'Universit\u00e0 di Modena, dopo che il nuovo ministro dell'educazione nazionale Giuseppe Bottai aveva bocciato la sua proposta di reintegro.\nNel 1938 quando entrarono in vigore le leggi razziali tent\u00f2 di salvare la sua carriera inviando le sue onorificenze e il suo curriculum al ministro dell'interno Giuseppe Cobolli Gigli per essere reintegrato. \nNel 1939 la sua richiesta di reintegrazione venne inviata dal ministro dell'interno al prefetto di Bologna una richiesta \"riservatissima urgente\" per la sua domanda di reintegro, che per\u00f2 non venne accolta.\nRitiratosi a vita privata durante la seconda guerra mondiale, nel marzo del 1944 (come conferm\u00f2 sua nipote) venne arrestato dai nazisti (o da militi della RSI) a Bologna e venne portato al Campo di transito di Bolzano da dove fu prelevato dalle SS e portato al Passo della Mendola il 29 o il 30 aprile, ricerche confermarono che venne portato ad Auschwitz dove mor\u00ec nello stesso anno a 63 anni d'et\u00e0.\nEra prozio diretto dell'economista Tommaso Padoa-Schioppa e del giurista Antonio Padoa-Schioppa e suo nipote era il dirigente Fabio Padoa-Schioppa."}
{"id": "4690511", "revid": "155634", "url": "https://it.wikipedia.org/wiki?curid=4690511", "title": "Mario Maurelli", "text": "Biografia.\nNato a Sarnano, il 21 aprile 1914, Mario fu direttore di gara rispettato, tra il 1945 e il 1958 ha diretto 98 incontri del campionato di Serie A ed \u00e8 stato anche arbitro internazionale arbitrando 2 partite della Coppa dei Campioni.\nLa partita del 1944.\nPochi giorni prima della partita di calcio, disputata il 1\u00ba aprile 1944, i tedeschi andarono a bussare alla porta dell'abitazione di Mario, ma l'arrivo dei soldati nazisti lo terrorizz\u00f2. Mario pens\u00f2 che le truppe fossero l\u00ec a causa di suo fratello Mimmo Maurelli, partigiano che combatt\u00e9 in Grecia e in Albania e, dopo aver spalato le macerie del bombardamento di San Lorenzo a Roma, si rifugi\u00f2 sull\u2019appennino insieme ad altri partigiani, travestiti da civili. Il sergente nazista disse a Mario che suo fratello sarebbe stato in grado di trovare altri dieci calciatori che avrebbero preso parte a una partita di calcio per risollevare il morale delle truppe e che lui avrebbe dovuto arbitrare la partita. Chi si fosse presentato per giocare, gli sarebbe stata risparmiata la deportazione. La notizia della partita si diffuse rapidamente tra partigiani e rifugiati che, timorosi di una trappola, tentennarono alla partecipazione.\nLa domenica del 1\u00ba aprile i partigiani scesero dalle montagne e si intrufolarono nel campo da calcio insieme a Mimmo. L\u2019inizio della partita fu confuso: i sarnanesi, abituati al gioco di squadra al contrario dei nazisti, rischiarono di far saltare il piano gi\u00e0 al 10\u2032, quando il partigiano Grattini, tramite cross del partigiano Lucarelli, segn\u00f2. Il gol non suscit\u00f2 esultanze a causa del panico e terrore che i nazisti trasmettevano ai civili e nell'intervallo i partigiani organizzarono un nuovo piano.\nMimmo effettu\u00f2 un fallo sul nazista Kobler che rispose e Mario fu costretto a cacciarli entrambi. \nA pochi minuti alla fine, con il risultato sull'1-0, il partigiano Libero Lucarini fece segnare la squadra nazista, ma Mario, vedendo un pericoloso contropiede dei sarnanesi, decise di concludere la partita. Gli undici partigiani corsero via verso i monti, guadagnandosi un po' di libert\u00e0."}
{"id": "4690514", "revid": "1543377", "url": "https://it.wikipedia.org/wiki?curid=4690514", "title": "Minamoto no Yoshiie", "text": "Primogenito di Minamoto no Yoriyoshi, diede prova di s\u00e9 contro il clan Abe nella guerra Zenkunen (Prima guerra dei nove anni) e contro il clan Kiyohara nella guerra Gosannen (Ultima guerra dei tre anni), diventando un modello del coraggio e delle abilit\u00e0 dei samurai.\nGuerra Zenkunen.\nNel 1050 Abe no Yoritoki, uno dei principali esponente del clan Abe, deteneva il titolo di \"chinjufu-sh\u014dgun\" nella provincia Mutsu, oggi regione di Tohoku\",\" nell'Honsh\u016b, territorio abitato dai nativi Emishi. Poich\u00e9 il suo potere si era progressivamente allargato all'intera regione, estendendosi anche alla riscossione dei tributi e alla confisca delle terre, il governatore ufficiale, privato di ogni autorit\u00e0, chiese aiuto al governo imperiale. Minamoto no Yoriyoshi fu nominato allora nuovo governatore e \"chinjufu-sh\u014dgun\" e inviato con il figlio a fermare il clan Abe. \nLa campagna contro il clan Abe dur\u00f2 dal 1051 al 1063 (nove anni di guerra e tre di tregua). Yoshiie combatt\u00e9 a fianco del padre in molti, se non in tutti gli scontri, inclusa la battaglia di Kawasaki e l'assedio di Kuriyagawa. \nAlla morte di Abe no Yoritoki nel 1057, il figlio Abe no Sadato prosegui la guerra, assumendo il comando delle truppe.\nUn episodio riportato nel Mutzu Waki, omaggio alla reputazione di nobile guerriero di Yoshiie, racconta di uno scambio di renga che sarebbe avvenuto fra Yoshiie e Sadato durante la fuga di quest'ultimo dalla sua fortezza sul fiume Kurika, sotto i colpi dell'esercito dei Minamoto.\nYoshiie torn\u00f2 a Kyoto nei primi mesi del 1063 con la Testa di Abe no Sadato. Come risultato della sua prodezza in battaglia, guadagn\u00f2 il nome di Hachimantar\u014d, inteso come figlio di Hachiman, dio della guerra. L'anno seguente egli prese come servitori parecchi seguaci degli Abe che aveva fatto prigionieri.\nGuerra Gosannen.\nDopo pi\u00f9 di vent'anni, Yoshiie fu comandante in capo durante un altro importante conflitto del periodo Heian. Agli inizi del 1083, nominato governatore della provincia di Mutsu, intervenne per sedare gli scontri in corso all'interno del clan Kiyohara, in precedenza alleato dei Minamoto nella guerra contro gli Abe.\nLe dispute tra Kiyohara no Masahira, Narihira e Iehira sulla leadership del clan non si placarono, e cos\u00ec Yoshiie utilizz\u00f2 proprie forze per fermare i combattimenti e riportare pace nella regione. Lo scontro finale si svolse nel 1087 sulle palizzate di Kanazawa. Yoshiie, aiutato dal fratello minore Minamoto no Yoshimitsu e da Fujiwara Kiyohira, assalt\u00f2 la posizione tenuta da Kiyohara no Iehira e da suo zio Kiyohara no Takahira. Dopo molti mesi di battaglie fallimentari, la fortezza venne data alle fiamme e i Kiyohara sconfitti. Takahira e Iehira furono uccisi. Nel Kokon Chomonj\u016b si narra che durante l'assedio di Kanezawa, Yoshiie abbia evitato un'imboscata notando uno stormo di uccelli prendere il volo da una foresta. Pur subendo grandi perdite nei suoi ranghi, si dice che Yoshiie sia stato un leader particolarmente capace, riuscendo a tenere il morale alto e preservando la disciplina tra i guerrieri. \nVecchiaia.\nYoshiie torn\u00f2 a Kyoto, dove lui e i suoi commilitoni ripresero le loro mansioni militari di Guardie del Palazzo e Scorta del Sovrano. L'unico evento inaspettato fu quando suo figlio maggiore Yoshichika venne esiliato a Sanuki. Scappando a Izumo, Yoshichika cominci\u00f2 una rivolta che venne fermata nel 1108 dal generale Taira no Masamori, padre di Taira no Tadamori.\nCollegamenti esterni.\n Minamoto no Yoshiie su Samurai-archives.com\n&lt;br&gt;"}
{"id": "4690515", "revid": "298229", "url": "https://it.wikipedia.org/wiki?curid=4690515", "title": "Simeon Garland Iness", "text": ""}
{"id": "4690516", "revid": "741067", "url": "https://it.wikipedia.org/wiki?curid=4690516", "title": "A Certain Young Man", "text": ""}
{"id": "4690520", "revid": "76963", "url": "https://it.wikipedia.org/wiki?curid=4690520", "title": "Blake Davis", "text": "Biografia.\nSogna fin da bambino il mondo dello spettacolo ed esordisce nel 2000 con uno spot pubblicitario di successo e successivamente si cimenta in varie produzioni teatrali e slogan pubblicitari. Nel 2005 esordisce come attore recitando in un episodio della serie australiana \"Blue Heelers - Poliziotti con il cuore\". Nel 2010 entra nel cast della serie per ragazzi \"Le sorelle fantasma\". L'anno seguente recita nella miniserie \"The Slap\", tratta da un libro di Christos Tsiolkas. Nel 2012 ha recitato nella terza stagione di \"Tangle\"."}
{"id": "4690523", "revid": "184755", "url": "https://it.wikipedia.org/wiki?curid=4690523", "title": "EGEA", "text": ""}
{"id": "4690527", "revid": "106456", "url": "https://it.wikipedia.org/wiki?curid=4690527", "title": "Landes della Guascogna", "text": ""}
{"id": "4690528", "revid": "709565", "url": "https://it.wikipedia.org/wiki?curid=4690528", "title": "Episodi de Gli uomini della prateria (sesta stagione)", "text": "La sesta stagione della serie televisiva Gli uomini della prateria \u00e8 andata in onda negli Stati Uniti dal 26 settembre 1963 al 14 maggio 1964 sulla CBS."}
{"id": "4690531", "revid": "79883308", "url": "https://it.wikipedia.org/wiki?curid=4690531", "title": "Minamoto no Yoshikuni", "text": " era figlio d'un famoso samurai, Minamoto no Yoshiie, e antenato delle famiglie Ashikaga e Nitta. Yoshikuni fu il primo samurai a implorare lo spirito del Tempio di Iwashimizu per vivere tra le foreste di bamb\u00f9 e costruire un tempio in onore del dio Hachiman."}
{"id": "4690532", "revid": "709565", "url": "https://it.wikipedia.org/wiki?curid=4690532", "title": "Episodi de Gli uomini della prateria (settima stagione)", "text": "La settima stagione della serie televisiva Gli uomini della prateria \u00e8 andata in onda negli Stati Uniti dal 25 settembre 1964 al 21 maggio 1965 sulla CBS."}
{"id": "4690534", "revid": "874603", "url": "https://it.wikipedia.org/wiki?curid=4690534", "title": "Yoshikuni Minamoto", "text": ""}
{"id": "4690536", "revid": "709565", "url": "https://it.wikipedia.org/wiki?curid=4690536", "title": "Episodi de Gli uomini della prateria (ottava stagione)", "text": "La ottava stagione della serie televisiva Gli uomini della prateria \u00e8 andata in onda negli Stati Uniti dal 14 settembre 1965 al 7 dicembre 1965 sulla CBS."}
{"id": "4690542", "revid": "1543377", "url": "https://it.wikipedia.org/wiki?curid=4690542", "title": "Sara Roosevelt", "text": "Infanzia.\nNacque nella Delano Estate a Newburgh nella Contea di Orange nello stato di New York, da Warren Delano, Jr. e Catherine Robbins Lyman. Sara aveva dieci fratelli, due dei quali morirono da bambini. Ulteriori tre morirono ventenni.\nNel 1862, Sara, sua madre Catherine, e sei fratelli e sorelle si recarono ad Hong Kong sul veliero \"Surprise\", dove raggiunsero Warren Delano, che aveva ripreso la sua attivit\u00e0 di commercio di oppio, allora ancora legale.\nA bordo della nave, Sallie si divertiva a trascorrere il tempo nel loft del velaio ascoltando il velaio raccontare storie di mare. Suo fratello Fred scopr\u00ec il diario di Catherine del viaggio molti anni pi\u00f9 tardi, nel 1928.\nSara Delano fu descritta come una ragazza slanciata di , ed una intelligente debuttante bellezza.\nElezione e presidenza di FDR.\nVisse per vedere il suo unico figlio eletto Presidente degli Stati Uniti d'America tre volte. La sua prima elezione ebbe luogo circa tredici anni dopo che il diciannovesimo emendamento fu ratificato, e Sara divenne la prima madre presidenziale a votare per il figlio. Sara continu\u00f2 a sostenere la carriera di suo figlio, anche come First Lady in diverse occasioni. Era sempre pronta a dire qualcosa di positivo su suo figlio, e rimase altamente protettiva verso di lui e della sua famiglia.\nMorte.\nSara Delano Roosevelt, con il Presidente al suo fianco, mor\u00ec il 7 settembre 1941, 230 giorni dopo la terza inaugurazione del figlio come presidente, esattamente tre mesi prima dell'attacco giapponese su Pearl Harbor, e due settimane prima del suo 87\u00ba compleanno.\n\"Pochi minuti dopo la sua morte, il pi\u00f9 grande albero di quercia ad Hyde Park si rovesci\u00f2 a terra. Era una limpida giornata senza vento.\" (Citazione da; The American Experience: FDR (Part IV; \"The Juggler\" 1940-1945) (1994), Written &amp; Directed by David Grubin).\nIl funerale si tenne nella sua casa di Springwood, che \u00e8 situata ad Hyde Park, New York. La sua memoria \u00e8 commemorata con il Sara Delano Roosevelt Park nel Lower East Side di New York, che le fu dedicato durante la sua vita, nel 1934."}
{"id": "4690545", "revid": "83531", "url": "https://it.wikipedia.org/wiki?curid=4690545", "title": "Associazione Calcio Riunite Messina 1967-1968", "text": "Questa pagina raccoglie i dati riguardanti l'Associazione Calcio Riunite Messina nelle competizioni ufficiali della stagione 1967-1968.\nStagione.\nIl Messina retrocede in Serie C dopo avere perso gli spareggi salvezza.\nUmberto Mannocci ritorna sulla panchina messinese dopo tre stagioni.\n\u00c8 per i giallorossi un campionato due facce: un girone di andata fallimentare con soli 12 punti e l'ultimo posto in classifica seguito da un buon ritorno in cui si raccolgono ben 24 punti.\nTrentasei punti non sono sufficienti al Messina per raggiungere la quota salvezza, asticella posta a 37 punti a cui si allineano anche\nSi devono disputare perci\u00f2 gli spareggi retrocessione dal 30 giugno al 14 luglio con , , e . Per il Messina, ormai completamente scarico, sono tutte sconfitte che significano retrocessione in Serie C.\nIn Coppa Italia subito fuori al primo turno con i peloritani eliminati dal ."}
{"id": "4690547", "revid": "298229", "url": "https://it.wikipedia.org/wiki?curid=4690547", "title": "Suzanne Powell", "text": ""}
{"id": "4690550", "revid": "767487", "url": "https://it.wikipedia.org/wiki?curid=4690550", "title": "A Darling Confusion", "text": "A Darling Confusion \u00e8 un cortometraggio muto del 1910 diretto da Tom Ricketts.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di 135 metri - usc\u00ec nelle sale cinematografiche USA il 6 luglio 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"The Other Johnson\"."}
{"id": "4690553", "revid": "767487", "url": "https://it.wikipedia.org/wiki?curid=4690553", "title": "Brutti, sporchi e affamati", "text": "Brutti, sporchi e affamati (\"Hairy bikers\") \u00e8 un programma statunitense trasmesso in Italia da DMAX.\nTrama.\nI protagonisti del programma sono gli Hairy Bikers cio\u00e8 Bill Allen e Paul Patranella, due amici texani che da vent'anni cucinano e vanno in moto insieme. In ogni episodio Bill e Paul girano sulle loro Harley Davidson per vari paesi e citt\u00e0 di uno stato degli USA per cucinare e assaggiare le prelibatezze locali.\nSpesso si procurano il cibo che cucinano come quando cacciano nutrie in Louisiana e mietono il grano in Oklahoma."}
{"id": "4690557", "revid": "298229", "url": "https://it.wikipedia.org/wiki?curid=4690557", "title": "Suzanne Powell-Roos", "text": ""}
{"id": "4690558", "revid": "298229", "url": "https://it.wikipedia.org/wiki?curid=4690558", "title": "Suzy Powell", "text": ""}
{"id": "4690559", "revid": "1406147", "url": "https://it.wikipedia.org/wiki?curid=4690559", "title": "Associazione Calcio Riunite Messina 1968-1969", "text": "Questa pagina raccoglie i dati riguardanti l'Associazione Calcio Riunite Messina nelle competizioni ufficiali della stagione 1968-1969."}
{"id": "4690561", "revid": "256896", "url": "https://it.wikipedia.org/wiki?curid=4690561", "title": "Unione Nazionale Cronisti Italiani", "text": ""}
{"id": "4690562", "revid": "6923", "url": "https://it.wikipedia.org/wiki?curid=4690562", "title": "Alto (Texas)", "text": "Alto \u00e8 una citt\u00e0 della contea di Cherokee, Texas, Stati Uniti. Al censimento del 2010, la popolazione era di abitanti. Alto \u00e8 il comune pi\u00f9 vicino al Caddo Mounds, un sito archeologico risalente all'800 d.C., con un villaggio preistorico e un centro cerimoniale.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 1.225 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 62,7% di bianchi, il 24,7% di afroamericani, lo 0,0% di nativi americani, lo 0,1% di asiatici, lo 0,0% di oceanici, il 10,4% di altre razze, e il 2,1% di due o pi\u00f9 etnie. Ispanici o latinos di qualunque razza erano il 20,9% della popolazione."}
{"id": "4690565", "revid": "287204", "url": "https://it.wikipedia.org/wiki?curid=4690565", "title": "Chao cara como estas/Un rio amargo", "text": "Chao cara como estas/Un rio amargo \u00e8 un singolo della cantante italiana Iva Zanicchi, pubblicato per il mercato spagnolo nel 1974.\nTracce.\nLato A\nLato B"}
{"id": "4690566", "revid": "124123", "url": "https://it.wikipedia.org/wiki?curid=4690566", "title": "John Merven Carr\u00e8re", "text": "Titolare dello studio Carr\u00e8re and Hastings dal 1885, tra i suoi progetti rivestono particolare importanza il ponte di Manhattan (1911), il New Theatre (1909) e la Carnegie Institution (1909)."}
{"id": "4690567", "revid": "298229", "url": "https://it.wikipedia.org/wiki?curid=4690567", "title": "Dick Sheldon", "text": ""}
{"id": "4690570", "revid": "183694", "url": "https://it.wikipedia.org/wiki?curid=4690570", "title": "Giovanni de' Brignoli di Br\u00fcnnhoff", "text": "Biografia.\nDalla nascita al trasferimento ad Urbino.\nNato il 27 ottobre 1774 a Gradisca d'Isonzo da Giovanni de Brignoli e Elisabetta Wassermann de Zucchelli famiglia nobile, studi\u00f2 dapprima in casa, poi tedesco a Vienna, ma scopr\u00ec la propria propensione per a botanica durante un soggiorno a Venezia; nel 1797 cominci\u00f2 a dedicarsi ad esplorazione naturalistiche in Carinzia, in Carniola, nel Tirolo, in Svizzera e in Friuli. Nel 1800 spos\u00f2 la contessa \"Maddalena De Clariani\", di Cividale del Friuli, che gli diede sette figli. A causa di problemi finanziari fu costretto ad accettare un impiego prima al tribunale di Cividale del Friuli, poi alla Camera di commercio di Udine.\nNel 1808 fu nominato professore di botanica e agraria al liceo di Urbino, dove fond\u00f2 il locale Orto botanico e colse l'occasione per dedicarsi a ricerche botaniche e geologiche sull'Appennino centrale e sulle rive dell'Adriatico, continuando per\u00f2 le sue spedizioni sulle Alpi, in particolare in Friuli, nel Cadore e in Tirolo; nel Aio si dedicava alla flora del monte Matajur, insieme al conte G. C. Cemazai; nello stesso anno dedicava al conte G. A. Scopoli, direttore della Pubblica Istruzione, il fascicolo sulle piante rare del Friuli, in cui dava notizia su piante nuove e critiche di quel territorio.\nDalla caduta di Napoleone alla morte.\nLa caduta di Napoleone e il ritorno di Urbino sotto lo Stato Pontificio caus\u00f2 molti cambiamenti nella vita del botanico: da un lato i suoi viaggi e i suoi studi, finalizzati alla creazione di una nuova \"Flora Italiana\", non furono pi\u00f9 finanziati (in precedenza erano sovvenzionati dal vicer\u00e9 d'Italia), dall'altro il liceo di Urbino fu soppresso. Al \"Br\u00fcnnhoff\" fu dunque assegnata una cattedra all'Universit\u00e0 di Urbino, ma poco pi\u00f9 tardi si trasfer\u00ec a Milano e, nel 1816, a Verona, nel liceo della quale citt\u00e0 insegn\u00f2 botanica e agraria. Qui ebbe dei pesanti screzi con Ciro Pollini, da cui aveva ereditato la cattedra, che lo accusava di essere l'autore di un libello critico nei suoi confronti.\nNel 1817 le cattedre di agraria e botanica del Lombardo-Veneto furono soppresse, ma \"Br\u00fcnnhoff\", fu chiamato a ricoprire le medesime cattedre all'Universit\u00e0 di Modena, dove raccolse molte variet\u00e0 di piante. Collocato a riposo nel 1856, mor\u00ec l'anno seguente.\nA Giovanni de' Brignoli \u00e8 dedicato l'istituto agrario di Gradisca d'Isonzo."}
{"id": "4690571", "revid": "767487", "url": "https://it.wikipedia.org/wiki?curid=4690571", "title": "The Other Johnson", "text": "The Other Johnson \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di 164 metri - usc\u00ec nelle sale cinematografiche USA il 6 luglio 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"A Darling Confusion\"."}
{"id": "4690574", "revid": "891990", "url": "https://it.wikipedia.org/wiki?curid=4690574", "title": "Tsukioka Yoshitoshi", "text": ""}
{"id": "4690580", "revid": "2519", "url": "https://it.wikipedia.org/wiki?curid=4690580", "title": "Samuel Leigh Sotheby", "text": "Figlio di Samuel Sotheby, raccolse e studi\u00f2 opere di John Milton e Filippo Melantone, oltre che vari trattati di xilografia. La sua casa di vendite, Sotheby's, mise all'asta opere di William Beckford e del conte di Ashburnham."}
{"id": "4690582", "revid": "298229", "url": "https://it.wikipedia.org/wiki?curid=4690582", "title": "Aretha Hill Thurmond", "text": ""}
{"id": "4690584", "revid": "767487", "url": "https://it.wikipedia.org/wiki?curid=4690584", "title": "Pat and the 400", "text": "Pat and the 400 (o \"Pat and the Four Hundred\") \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di 218 metri - usc\u00ec nelle sale cinematografiche USA il 29 giugno 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"C-H-I-C-K-E-N Spells Chicken\"."}
{"id": "4690586", "revid": "729019", "url": "https://it.wikipedia.org/wiki?curid=4690586", "title": "Rete tranviaria di Mosca", "text": "La rete tranviaria di Mosca \u00e8 la rete tranviaria che serve la capitale russa."}
{"id": "4690587", "revid": "298229", "url": "https://it.wikipedia.org/wiki?curid=4690587", "title": "Aretha Hill-Thurmond", "text": ""}
{"id": "4690588", "revid": "111135448", "url": "https://it.wikipedia.org/wiki?curid=4690588", "title": "Vividred Operation", "text": " \u00e8 una serie televisiva anime ideata da Hiroyuki Yoshino, prodotta da A-1 Pictures e diretta da Kazuhiro Takamura. La serie \u00e8 stata trasmessa per la prima volta in Giappone tra gennaio e marzo 2013 ed \u00e8 licenziata in Nord America dalla Aniplex. L'opera inoltre \u00e8 stata trasposta in due manga a cura della ASCII Media Works, e in un videogioco per PlayStation 3 prodotto dalla Namco Bandai e pubblicato nel giugno 2013.\nTrama.\nLa storia \u00e8 ambientata in un mondo futuristico ove la scienza e la tecnica hanno migliorato di molto la vita delle persone grazie all'invenzione dell', il quale aveva risolto cinque anni prima una grave crisi energetica. Protagonista \u00e8 Akane Isshiki, una ragazza di 14 anni che vive assieme al nonno e alla sorella minore sull'isola di Izu \u014cshima. Di fronte a una misteriosa ed incombente minaccia, nota con il nome di Akane si impegner\u00e0 a combattere per la difesa della Terra grazie a una tuta da battaglia che le dona straordinarie capacit\u00e0. In questa missione verr\u00e0 accompagnata dalle sue amiche Aoi, Wakaba e Himawari.\nPersonaggi.\nAkane Isshiki\n\"Doppiata da: Ayane Sakura\"\nHimawari Shinomiya\n\"Doppiata da: Aya Uchida\"\nRei Kuroki\n\"Doppiata da: Maaya Uchida\"\nAoi Futaba\n\"Doppiata da: Rie Murakawa\"\nWakaba Saegusa\n\"Doppiata da: Yuka Otsubo\"\nMomo Isshiki\n\"Doppiata da: Asuka Ogame\"\nMizuha Amagi\n\"Doppiata da: Haruka Yamazaki\"\nKenjiro Isshiki\n\"Doppiato da: Masaki Terasoma\"\nCrow\n\"Doppiato da: Mie Sonozaki\"\nYuuri Shijo\n\"Doppiata da: Mika Doi\"\nMashiro Isshiki\n\"Doppiata da: Sakura Nakamura\""}
{"id": "4690589", "revid": "124123", "url": "https://it.wikipedia.org/wiki?curid=4690589", "title": "James Lenox", "text": "Pass\u00f2 la vita a collezionare incunaboli e opere di William Shakespeare, ottenendo cos\u00ec un'immensa raccolta che espose (1870) al pubblico."}
{"id": "4690590", "revid": "247222", "url": "https://it.wikipedia.org/wiki?curid=4690590", "title": "Dust (Dust)", "text": "Dust \u00e8 il primo album album dell'omonimo terzetto di hard - rock statunitense.\nNel 2013 \u00e8 stato pubblicato un CD che contiene sia quest'album che quello successivo (\"Hard Attack\")."}
{"id": "4690592", "revid": "897219", "url": "https://it.wikipedia.org/wiki?curid=4690592", "title": "Marco Marchi (calciatore)", "text": "Caratteristiche tecniche.\nGiocatore.\nGiocava come terzino sinistro.\nCarriera.\nGiocatore.\nInizia la carriera nel settore giovanile della Fiorentina, con cui nella stagione 1976-1977 gioca 5 partite in Serie A; l'anno seguente disputa invece 2 partite, mentre nella stagione 1978-1979 scende in campo in 7 occasioni. Rimane alla Fiorentina per un'ulteriore stagione, nella quale colleziona una presenza, la quindicesima in partite di campionato con la maglia della Fiorentina. Viene poi ceduto alla Pistoiese, con cui nella stagione 1980-1981 gioca 15 partite in massima serie senza mai segnare.\nDopo una stagione in Serie B al Pescara \u00e8 tornato alla Fiorentina, con cui nella stagione 1981-1982 non \u00e8 mai sceso in campo in partite ufficiali; in seguito ha giocato per tre stagioni consecutive in Serie C1 con la Rondinella. Dal 1985 al 1987 ha giocato in Serie B nel Cagliari, per un totale di 66 presenze senza reti nella serie cadetta.\nNella stagione 1987-1988 ha invece giocato in Serie C1, sempre con il Cagliari, segnando un gol in 30 presenze, per un totale di 96 presenze ed un gol in carriera con la maglia della squadra sarda. Nella stagione 1988-1989 ha giocato in Serie C2 nella Rondinella, cos\u00ec come nella stagione successiva, mentre nei due anni seguenti ha giocato con i toscani nel Campionato Interregionale, la quinta serie dell'epoca.\nAllenatore.\nHa allenato numerose squadre a livello giovanile."}
{"id": "4690594", "revid": "2519", "url": "https://it.wikipedia.org/wiki?curid=4690594", "title": "Louisine Havemeyer", "text": "Fu inoltre attivista del movimento statunitense per il diritto al voto femminile. \nMoglie dell'industriale Henry Osborne Havemeyer, raccolse una sconfinata collezione d'arte. Dal 1896 don\u00f2 le sue opere al Metropolitan Museum."}
{"id": "4690597", "revid": "767487", "url": "https://it.wikipedia.org/wiki?curid=4690597", "title": "Burly Bill", "text": "Burly Bill \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di una bobina - usc\u00ec nelle sale cinematografiche USA l'8 giugno 1910."}
{"id": "4690599", "revid": "228587", "url": "https://it.wikipedia.org/wiki?curid=4690599", "title": "Egemonia tebana", "text": "Egemonia tebana \u00e8 il nome dato al periodo in cui la citt\u00e0 di Tebe domin\u00f2 la Grecia grazie alla sua potenza militare: esso va dal 371 a.C., con la battaglia di Leuttra, al 362 a.C., con la battaglia di Mantinea, anche se la citt\u00e0 cerc\u00f2 di mantenere la sua potenza fino alla definitiva ascesa del regno di Macedonia di Filippo II, che la inglob\u00f2 nel 346 a.C.\nCause.\nTebe riusc\u00ec ad imporsi grazie al collasso di Atene, seguito alla sconfitta nella guerra del Peloponneso (431-404 a.C.) e dal progressivo declino di Sparta, dovuto anche all'inconcludente guerra di Corinto (395-386 a.C.).\nAnche in patria, per\u00f2, Tebe pot\u00e9 godere di due grandi vantaggi: in primo luogo i due leader democratici dell'epoca, Pelopida ed Epaminonda (che erano saliti al potere abbattendo, nel 379 a.C., il governo oligarchico filo-spartano instaurato da Febida e Leonziade nel 382), erano decisi a perseguire una politica estera aggressiva, che port\u00f2 alle celebri vittorie militari tebane; in secondo luogo, le innovazioni militari introdotte da Epaminonda, indicate col termine di falange obliqua.\nStoria.\nOrigini.\nTebe, che tradizionalmente dominava la lega beotica (una confederazione di \"poleis\" oligarchiche di lingua eolica stanziate a nord-est dell'Attica, dominata da Atene), cominci\u00f2 ad imporsi fuori dalla Beozia nel 373 a.C., quando distrusse la citt\u00e0 di Platea, unica alleata di Atene in Beozia.\nCi\u00f2 fu visto come un affronto dagli Spartani, che ritennero necessario sconfiggere Tebe per riaffermare la loro ormai traballante egemonia sulla Grecia.\nNella battaglia di Leuttra (371 a.C.), per\u00f2, Epaminonda sfoggi\u00f2 una nuova tecnica militare, la falange obliqua, grazie alla quale inflisse una pesante sconfitta all'esercito spartano comandato dal re Cleombroto I, che mor\u00ec nello scontro assieme a 400 dei 700 Spartiati presenti.\nL'affermazione.\nL'aver infranto il dogma dell'imbattibilit\u00e0 spartana, che aveva secoli e secoli di storia, rese Tebe padrona della Grecia. Nel 369 a.C., comandato da Epaminonda, a sud l'esercito tebano invase la Messenia e l'Arcadia dal dominio spartano e, per tener a bada gli Spartani, cre\u00f2 la lega arcadica; a nord, invece, prese la Tessaglia e la citt\u00e0 strategica di Fere, prendendo il futuro Filippo II di Macedonia in ostaggio.\nIl successo, per\u00f2, non fu totale: nel 364 a.C. Pelopida mor\u00ec combattendo a Cinocefale contro Alessandro di Fere, che stava tentando di sottomettere la Tessaglia.\nLa fine.\nI Tebani, per\u00f2, pretesero troppo: mentre tentavano di espandersi a nord, la loro potenza a sud declin\u00f2.\nIl re di Sparta Agesilao assembl\u00f2 un esercito peloponnesiaco composto dalle citt\u00e0 che non sopportavano l'egemonia tebana e a Mantinea, nella pi\u00f9 grande battaglia dell'antica Grecia per numero di opliti coinvolti, riusc\u00ec ad uccidere Epaminonda ma non a sconfiggerlo, e il suo sogno di ristabilire la potenza spartana fall\u00ec.\nPer entrambi gli eserciti fu una vittoria di Pirro (ante litteram): Sparta non aveva le risorse umane e finanziarie per riconquistare il suo impero, mentre Tebe, oltre ad aver perso i due generali che le avevano permesso di raggiungere l'apice della potenza, aveva anch'essa esaurito le risorse con le quali era riuscita a mantenere la sua egemonia.\nTebe, comunque, cerc\u00f2 di mantenere la sua potenza con la diplomazia e con la sua influenza nell'anfizionia di Delfi, ma quando scoppi\u00f2 la terza guerra sacra (355 a.C.) non riusc\u00ec a risolvere il conflitto; la guerra fin\u00ec nel 346 a.C., ma non grazie alle forze degli stati greci, bens\u00ec a causa dell'intervento di Filippo di Macedonia. L'inizio dell'ascesa macedone, che si concluse con la decisiva vittoria di Cheronea (338 a.C.), segn\u00f2 anche la fine dell'egemonia tebana, che era gi\u00e0 notevolmente decaduta."}
{"id": "4690600", "revid": "767487", "url": "https://it.wikipedia.org/wiki?curid=4690600", "title": "The Bandit's Wife", "text": "The Bandit's Wife \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Morrison, in Colorado.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 18 giugno 1910."}
{"id": "4690602", "revid": "72396", "url": "https://it.wikipedia.org/wiki?curid=4690602", "title": "Jean de Jullienne", "text": "Esperto di opere d'arte, raccolse 500 disegni di Antoine Watteau, ma la collezione fin\u00ec dispersa dopo la sua morte."}
{"id": "4690604", "revid": "110157", "url": "https://it.wikipedia.org/wiki?curid=4690604", "title": "Grand Central Station (Funeral for a Friend)", "text": "Grand Central Station \u00e8 un singolo promozionale dei Funeral for a Friend, pubblicato il 20 settembre 2013 assieme all'annuncio della ristampa del primo EP della band, \"Between Order and Model\".\nLa canzone era stata precedentemente registrata, ma mai pubblicata su un album o altrove, e costituisce uno dei due inediti della nuova versione dell'EP. La canzone era stata per\u00f2 in seguito ritoccata, diventando \"This Letter\" (un b-side). Una rielaborazione della canzone \u00e8 stata addirittura usata come base per la scrittura di \"History\", la hit pi\u00f9 famosa della band. Il video \u00e8 costituito da un insieme di vecchie immagini d'archivio relative alla band nei primi anni di vita."}
{"id": "4690606", "revid": "767487", "url": "https://it.wikipedia.org/wiki?curid=4690606", "title": "The Ranchman's Feud", "text": "The Ranchman's Feud \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Morrison, in Colorado.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA l'11 giugno 1910."}
{"id": "4690611", "revid": "726373", "url": "https://it.wikipedia.org/wiki?curid=4690611", "title": "Quattro carogne a Malopasso", "text": "Quattro carogne a Malopasso \u00e8 un film TV western del 1989 diretto da Vito Colomba.\nTrama.\nIl protagonista del film, Bill Nelson, ritorna al paese natio, Malopasso, dopo dieci anni di assenza per ritrovare i genitori di cui da alcuni anni non riceveva pi\u00f9 notizie. Fermatosi nella casa dello sceriffo Sem Ohara, scopre che i suoi genitori sono stati uccisi da dei banditi. Lo sceriffo fornisce l'unico indizio trovato sul luogo del delitto, un ferro di cavallo con il marchio \"P\". \nNelson, lasciata la casa dello sceriffo, si reca nel saloon di Malopasso. Interrogando la cameriera del locale, scopre che la cittadina \u00e8 vessata da Parker, un malavitoso che spadroneggia nella zona, ed intuisce che dietro la morte dei genitori vi sia proprio lui. \nNel saloon Nelson inizia la sua personale crociata contro Parker, uccidendo alcuni suoi sgherri e lasciandone vivo uno, in modo che possa avvertire del suo arrivo.\nLo sceriffo, intervenuto dopo la sparatoria, spiega a Nelson che non ha mai potuto agire contro Parker perch\u00e9 protetto dall'alto. \nMentre si aggira nelle valli intorno a Malopasso, Nelson viene ferito dagli sgherri di Parker ma riesce a tornare nella casa dello sceriffo ove viene soccorso da Ohara e dalla figlia di lui Mary.\nMentre Nelson giace ferito nella casa dello sceriffo, Ohara decide di agire contro Parker, aiutato solo dal suo vice. Tradito dal giudice, Ohara cade vittima di una imboscata di Parker e dei suoi uomini. \nNelson decide cos\u00ec di scoprire ove Parker si nasconde, e per fare ci\u00f2 fa evadere uno dei suoi sgherri chiuso nella prigione locale. Con la forza Nelson costringe l'uomo, di nome Cisko, a confessare ove Parker si nasconde.\nTornato in paese Nelson prova a convincere i cittadini di Malopasso ad unirsi a lui per sconfiggere Parker ed i suoi uomini: solo Roger Santarita, un killer amico del padre di Bill ed un altro cowboy decidono di seguirlo.\nPrima di raggiungere Parker, i tre vengono fermati da Cisko, eletto sceriffo al posto del defunto Ohara, e da Mary. La donna e, soprattutto, la delusione derivata dal fatto che un ex-uomo di Parker sia stato eletto sceriffo dalle stesse vittime del criminale inducono Nelson a rinunciare ai suoi propositi di vendetta e di allontanarsi con la sua innamorata Mary.\nIl film come fenomeno televisivo.\nIl film divenne noto al grande pubblico perch\u00e9 numerose sue scene furono proposte, nei primi anni novanta, nella trasmissione televisiva di Italia 1 Mai dire Tv, condotta dal trio Gialappa's Band."}
{"id": "4690612", "revid": "61589920", "url": "https://it.wikipedia.org/wiki?curid=4690612", "title": "Viola (cantante)", "text": ""}
{"id": "4690613", "revid": "36426", "url": "https://it.wikipedia.org/wiki?curid=4690613", "title": "Madonna di San Domenico", "text": ""}
{"id": "4690614", "revid": "1397393", "url": "https://it.wikipedia.org/wiki?curid=4690614", "title": "Rot-Weiss Essen 1955-1956", "text": "Questa voce raccoglie le informazioni riguardanti il Rot-Weiss Essen nelle competizioni ufficiali della stagione 1955-1956.\nAvvenimenti.\nLa societ\u00e0 non disputa l'Oberliga 1955-1956 ma partecipa alla prima edizione della Coppa dei Campioni: i tedeschi vengono eliminati dall'Hibernian per 5-1."}
{"id": "4690617", "revid": "767487", "url": "https://it.wikipedia.org/wiki?curid=4690617", "title": "Sheepwolf", "text": "Sheepwolf \u00e8 il secondo album discografico di Viola, pubblicato il 3 settembre 2013 dalla Mescal.\nIl disco.\nIl disco \u00e8 stato prodotto da Alessandro \"Gaben\" Gabini con la collaborazione di Lele Battista. L'album contiene i brani \"We Will Save The Show\", che era stato gi\u00e0 pubblicato come singolo nel maggio 2012, e \"Hey sister\", che fa parte della colonna sonora del film \"Cose cattive\" di Simone Gandolfo. Il videoclip di \"Precipitazioni\" \u00e8 stato invece pubblicato il 26 agosto 2013 ed \u00e8 diretto da Massimiliano D'Epiro, compagno dell'attrice e cantautrice."}
{"id": "4690629", "revid": "767487", "url": "https://it.wikipedia.org/wiki?curid=4690629", "title": "Chariton Prokof'evi\u010d Laptev", "text": "Biografia.\nLaptev nacque da una famiglia della piccola nobilt\u00e0 nel villaggio di Pokarevo (vicino a Velikie Luki), nel Velikolukskij \"uezd\", della \"gubernija\" di Pskov. un anno prima di suo cugino Dmitrij Jakovlevi\u010d Laptev (1701\u20131771) nato nel vicino villaggio di Bolotovo. Insieme avrebbero intrapreso la carriera navale e l'esplorazione artica. Il mare di Laptev sarebbe stato poi cos\u00ec chiamato in loro onore. Chariton aveva iniziato la sua carriera nella Marina Militare russa come cadetto nel 1718. Nel 1730 era gi\u00e0 a capo di una nave militare, e nel 1734 aveva partecipato all'assedio di Danzica.\nNel 1739-1742, Chariton Laptev aveva guidato uno dei gruppi\ndella Seconda spedizione in Kam\u010datka di Vitus Bering. Laptev aveva descritto la penisola del Tajmyr dalla foce del fiume Khatanga a quella del fiume Pjasina e aveva scoperto alcune delle isole di quell'area. Dopo la spedizione, ha partecipato alla creazione della \"Mappa generale della costa della Siberia e della Kam\u010datka\", e ha continuato il suo servizio militare nella flotta del Baltico. "}
{"id": "4690630", "revid": "287204", "url": "https://it.wikipedia.org/wiki?curid=4690630", "title": "Hibernian Football Club 1955-1956", "text": "Questa voce raccoglie le informazioni riguardanti il Hibernian Football Club nelle competizioni ufficiali della stagione 1955-1956.\nStagione.\nAlla guida dello scozzese Hugh Shaw l'Hibernian raggiunge il quarto posto in campionato con 45 punti piazzandosi dietro a Rangers, Aberdeen e ai rivali dell'Hearts ma davanti al Celtic. In coppa cedono al quinto turno contro il Raith Rovers, pareggiando il primo incontro (1-1) e perdendo il replay della sfida (3-1).\nLa societ\u00e0 di Edimburgo partecipa alla prima edizione della Coppa dei Campioni: gli scozzesi escludono Rot-Weiss Essen (5-1) e Djurg\u00e5rden (4-1) raggiungendo la semifinale dove cedono ai francesi dello Stade de Reims per 3-0."}
{"id": "4690636", "revid": "1573940", "url": "https://it.wikipedia.org/wiki?curid=4690636", "title": "Cassistrellus dimissus", "text": "Cassistrellus dimissus () \u00e8 un pipistrello della famiglia dei Vespertilionidi endemico del Nepal e della Thailandia.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 57 e 59\u00a0mm, la lunghezza dell'avambraccio tra 38 e 42\u00a0mm, la lunghezza della coda tra 36 e 41\u00a0mm, la lunghezza del piede tra 8 e 10\u00a0mm, la lunghezza delle orecchie tra 14 e 15,5\u00a0mm.\nAspetto.\nLa pelliccia \u00e8 corta e si estende fino alla base dell'uropatagio. Le parti dorsali sono castane con la base pi\u00f9 chiara e talvolta cosparse di peli con la punta giallo-brunastra, mentre le parti ventrali sono marroni chiare. Il muso \u00e8 molto largo, con la pelle sulla testa raggrinzita, che forma spesso delle pieghe cutanee tra le orecchie, le quali sono corte, strette, triangolari, con l'estremit\u00e0 arrotondata e l'antitrago basso. Il trago \u00e8 corto, largo, leggermente angolato in avanti e lievemente ispessito. Le ali sono attaccate posteriormente a met\u00e0 dei metatarsi. La punta della lunga coda si estende leggermente oltre l'ampio uropatagio. Il calcar \u00e8 carenato.\nBiologia.\nAlimentazione.\nSi nutre di insetti.\nDistribuzione e habitat.\nQuesta specie \u00e8 conosciuta soltanto in una localit\u00e0 della Thailandia peninsulare e nelle vicinanze del Royal Chitwan National Park, nel Nepal meridionale.\nStato di conservazione.\nLa IUCN Red List, considerato che questa specie \u00e8 conosciuta soltanto in due localit\u00e0 attraverso pochi individui e ci sono poche informazioni circa l'areale, le minacce, lo stato della popolazione e i requisiti ecologici, classifica \"C.dimissus\" come specie con dati insufficienti (DD)."}
{"id": "4690642", "revid": "1214201", "url": "https://it.wikipedia.org/wiki?curid=4690642", "title": "Djurg\u00e5rdens Idrottsf\u00f6rening Fotboll 1955-1956", "text": "Questa voce raccoglie le informazioni riguardanti il Djurg\u00e5rdens Idrottsf\u00f6rening Fotboll nelle competizioni ufficiali della stagione 1955-1956.\nStagione.\nIl Djurg\u00e5rden raggiunge la terza posizione in campionato. La societ\u00e0 di Stoccolma partecipa alla prima edizione della Coppa dei Campioni: gli svedesi escludono il Gwardia Varsavia (4-1) prima di uscire dal torneo contro l'Hibernian (4-1)."}
{"id": "4690650", "revid": "287204", "url": "https://it.wikipedia.org/wiki?curid=4690650", "title": "Vierumaki", "text": ""}
{"id": "4690652", "revid": "287204", "url": "https://it.wikipedia.org/wiki?curid=4690652", "title": "Tuxtla Gutierrez", "text": ""}
{"id": "4690654", "revid": "287204", "url": "https://it.wikipedia.org/wiki?curid=4690654", "title": "Bagneres-de-Bigorre", "text": ""}
{"id": "4690657", "revid": "287204", "url": "https://it.wikipedia.org/wiki?curid=4690657", "title": "Mostoles", "text": ""}
{"id": "4690660", "revid": "92723", "url": "https://it.wikipedia.org/wiki?curid=4690660", "title": "Reazione alcali carbonato", "text": "La reazione alcali-carbonato (\"Alkali-carbonate reaction\" o \"ACR\") \u00e8 una reazione alcali-aggregato che determina il deterioramento della durabilit\u00e0 del calcestruzzo a causa della presenza aggregati calcarei dolomitici.\nDescrizione.\nCome \u00e8 noto il cemento contiene come componente minore una piccola quantit\u00e0 di alcali (0,4-1,5% espressi in Na2O).\nTali alcali possono interagire con il carbonato contenuto negli aggregati di origine dolomitica generando un'azione espansiva e conseguente ammaloramento del calcestruzzo. \nSecondo French e Poole si sviluppa il processo di \"delomitizzazione\" cio\u00e8 gli alcali contenuti nel cemento reagiscono con i cristalli di dolomite presenti nell'aggregato inducendo la produzione di brucite, (MgOH)2 , e calcite (CaCO3 ).\nQuesto meccanismo \u00e8 stato proposto da Swenson e Gillott (1950) e pu\u00f2 essere scritto come segue:\nI prodotti di reazione, in presenza di umidit\u00e0, tendono ad aumentare fortemente di volume, provocando fenomeni fessurativi e distacchi del calcestruzzo.\nIndicatori della reazione possono essere il \"pop-out\" ( come per esempio i pavimenti industriali), una ragnatela di fessure, scheggiatura dei giunti o distacchi di parte della struttura.\nQuesto fenomeno comunque \u00e8 poco frequente essendo stato riscontrato prevalentemente in Canada."}
{"id": "4690663", "revid": "767487", "url": "https://it.wikipedia.org/wiki?curid=4690663", "title": "Away Out West", "text": "Away Out West \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Morrison, in Colorado.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 4 giugno 1910."}
{"id": "4690665", "revid": "76963", "url": "https://it.wikipedia.org/wiki?curid=4690665", "title": "Chris Milligan", "text": "Biografia.\nDiventa noto al pubblico internazionale con la serie per ragazzi \"Le sorelle fantasma\" inoltre \u00e8 nel cast fisso dal 2008 nella soap opera australiana \"Neighbours\" al lavoro di attore unisce anche quello del lavoro d'azienda infatti lavora nel settore edile col padre."}
{"id": "4690666", "revid": "767487", "url": "https://it.wikipedia.org/wiki?curid=4690666", "title": "Mama, amiga mia/Dormi, amore dormi", "text": "Mama, amiga mia/Dormi amore dormi \u00e8 un singolo della cantante italiana Iva Zanicchi, pubblicato per il mercato spagnolo nel 1976.\nTracce.\nLato A\nLato B"}
{"id": "4690670", "revid": "922477", "url": "https://it.wikipedia.org/wiki?curid=4690670", "title": "Mama amiga mia/Dormi amore dormi", "text": ""}
{"id": "4690672", "revid": "110157", "url": "https://it.wikipedia.org/wiki?curid=4690672", "title": "Those Who Hunt Elves", "text": " \u00e8 un manga e una serie televisiva anime ideata da Yu Yagami. La serie manga, pubblicata dalla MediaWorks consiste in 21 volumi pubblicati in Giappone sulla rivista \"Dengeki Comic Gao!\" dal marzo 1994 al gennaio 2003; la serie anime, prodotta da Group TAC e diretta da Kazuyoshi Katayama, \u00e8 stata trasmessa per la prima volta in Giappone divisa in due serie da 12 episodi ciascuna, la prima tra ottobre e dicembre 1996 e la seconda nello stesso periodo del 1997.\nTrama.\nLa trama ruota intorno ai cosiddetti \u201cCacciatori di elfi\u201d teletrasportati dal Giappone in un mondo immaginario. Essi dovranno dare la caccia a dei frammenti magici contenuti all'interno della pelle degli elfi per poter tornare nel loro Paese d'origine. Per recarsi da un luogo all'altro del mondo immaginario utilizzano un carrarmato Type 74, teletrasportatosi insieme a loro."}
{"id": "4690673", "revid": "93179507", "url": "https://it.wikipedia.org/wiki?curid=4690673", "title": "Pirrolnitrina", "text": "Pirrolnitrina, chimicamente 3-cloro-4-(2'-nitro-3'-clorofenil)pirrolo, \u00e8 una molecola dotata di attivit\u00e0 antibiotica ed antimicotica (antifungina) sintetizzata negli anni '60.\nIl composto \u00e8 prodotto da Pseudomonas pyrrocinia e da altri Pseudomonas, i quali la utilizzano per combattere le cellule fungine.\nIn Italia \u00e8 venduta dalla societ\u00e0 farmaceutica Pharmacia Italia con il nome commerciale di \"Micutrin\" nella preparazione farmacologica di crema, lozione o polvere aspersoria alla concentrazione del 1% di principio attivo.\nFarmacodinamica.\nLo spettro d'azione del composto \u00e8 piuttosto ampio e comprende diversi tra i pi\u00f9 importanti miceti patogeni per l'uomo. In particolare pirrolnitrina \u00e8 attiva sui dermatofiti, su Malassezia furfur, sulla Candida albicans, su Criptococcus neoformans e su diverse blastospore.\nIl composto altera i processi energetici delle cellule funginee (probabilmente inibendo il sistema di trasporto degli elettroni respiratorio), inibendone la sintesi delle proteine e degli acidi nucleici. Ci\u00f2 avviene grazie alla interazione con i fosfolipidi della membrana cellulare del micete, dove pirrolnitrina determina una lesione irreversibile.\nFarmacocinetica.\nIn studi eseguiti su animali, pirrolnitrina, dopo somministrazione per via orale, \u00e8 stata rapidamente eliminata dall'organismo tramite l'emuntorio renale e la bile.\nUsi clinici.\nIl farmaco viene utilizzato per via topica nel trattamento di affezioni micotiche sostenute da diverse funghi patogeni, tra cui quelli appartenenti al genere Trychophyton (Trychophyton rubrum, Trychophyton mentagrophytes, Trychophyton tonsurans), Microsporum audouini, Epidermophyton floccosum, e Malassezia furfur.\nViene anche utilmente impiegato nelle dermatofitosi interdigitali (il cosiddetto piede di atleta), nelle tinea corporis e tinea capitis, nell'herpes circinatus, nell'eritrasma, nella pitiriasi versicolor, nelle micosi palmo-plantari, nelle onicomicosi. Utile infine nei disturbi sostenuti da Candida albicans.\nControindicazioni.\nPirrolnitrina \u00e8 controindicata nei soggetti che presentano ipersensibilit\u00e0 nota al principio attivo oppure ad uno qualsiasi degli eccipienti utilizzati nella formulazione farmacologica."}
{"id": "4690674", "revid": "287204", "url": "https://it.wikipedia.org/wiki?curid=4690674", "title": "Slittino ai XXII Giochi olimpici invernali - Gara a squadre", "text": "La gara a squadre di slittino ai XXII Giochi olimpici invernali si \u00e8 disputata il 13 febbraio nella localit\u00e0 di Krasnaja Poljana sulla pista Sanki.\nQuesta gara ha segnato il debutto della specialit\u00e0 nel programma olimpico. La nazionale tedesca, formata da Felix Loch, Natalie Geisenberger, Tobias Wendl e Tobias Arlt, ha vinto la medaglia d'oro, davanti a Russia e Lettonia.\nIn base a quanto previsto dal regolamento di qualificazione ai Giochi, poteva partecipare una sola squadra per ogni nazione, a condizione che questa fosse rappresentata in tutte le altre specialit\u00e0 dello slittino presenti a questa edizione dei Giochi, e precisamente nel singolo uomini, nel singolo donne e nel doppio. Per fare ci\u00f2 la FIL ha avuto la possibilit\u00e0 di assegnare altri 8 posti da suddividere nelle dette discipline primariamente al fine di rendere possibile la partecipazione del maggior numero di nazioni alla gara a squadre.\nOltre alle dieci nazioni qualificate in base ai meriti tecnici, la federazione ha assegnato sette degli otto posti di cui sopra a , e , che sono cos\u00ec riuscite a formare una squadra per competere in questa specialit\u00e0, per un totale di 52 partecipanti in rappresentanza di 13 nazioni.\nIl 22 dicembre 2017 il CIO ha decretato la squalifica dei russi Al'bert Dem\u010denko e Tat'jana Ivanova, a seguito della vicenda doping che ha coinvolto numerosi atleti russi tramite il noto rapporto della Agenzia Mondiale Antidoping (WADA) presentato da Richard McLaren nel luglio 2016, per cui la medaglia d'argento \u00e8 stata revocata all'intera squadra russa. Successivamente il 1\u00ba febbraio 2018 il Tribunale Arbitrale dello Sport ha accolto il ricorso presentato dal Dem\u010denko e dalla Ivanova revocando cos\u00ec tutte le sanzioni comminate loro dal CIO e restituendo quindi la medaglia conquistata anche ai compagni di squadra Aleksandr Denis'ev e Vladislav Antonov.\nClassifica di gara.\nData: Gioved\u00ec 13 febbraio 2014\nOra locale: \nPista: Sanki \nLegenda:"}
{"id": "4690685", "revid": "287204", "url": "https://it.wikipedia.org/wiki?curid=4690685", "title": "Sid Gillman", "text": "\u00c8 stato inserito nella Pro Football Hall of Fame nel 1986.\nCarriera professionistica.\nGillman fu un giocatore, un allenatore, un dirigente e un innovatore del football americano. L'insistenza di Gillman nell'utilizzare il gioco sui passaggi su tutta l'ampiezza del campo, invece di utilizzare passaggi corti per i running back o i wide receiver ai lati della linea di scrimmage, influenz\u00f2 pesantemente il football rendendolo ci\u00f2 che \u00e8 oggi.\nGillman gioc\u00f2 a football alla Ohio State University dal 1931 al 1933. Gioc\u00f2 come professionista per una stagione nel 1936 coi Cleveland Rams della American Football League. Dopo essere stato assistente allenatore a Ohio State dal 1938 al 1940, Gillman fu capo-allenatore della Miami University dal 1944 al 1947 e della University of Cincinnati dal 1949 dal 1954, con un record complessivo nel college football di 81\u201319\u20132. Si spost\u00f2 poi nel football professionistico, allenando i Los Angeles Rams nella NFL(1955\u20131959) e i San Diego Chargers prima nella (1960\u20131969) e poi nella NFL Chargers (1971). L'ultima esperienza della sua carriera fu con gli Houston Oilers (1973\u20131974), con un record totale di 123\u2013104\u20137 nella National Football League e nell'American Football League. Nel 1963, Gillman vinse il campionato AFL con i San Diego Chargers, l'unico titolo della storia della franchigia. Gillman fu inserito nella Pro Football Hall of Fame nel 1983 e nella College Football Hall of Fame nel 1989, l'unico allenatore della storia del football a ricevere entrambi questi onori."}
{"id": "4690688", "revid": "818832", "url": "https://it.wikipedia.org/wiki?curid=4690688", "title": "Accarezzami amore (versione in giapponese)/Accarezzami amore", "text": "Accarezzami amore (versione in giapponese)/Accarezzami amore \u00e8 un singolo della cantante italiana Iva Zanicchi, pubblicato per il mercato giapponese nel 1965.\nTracce.\nLato A\nLato B"}
{"id": "4690694", "revid": "115349351", "url": "https://it.wikipedia.org/wiki?curid=4690694", "title": "MAN Diesel SE", "text": "MAN Diesel \u00e8 stata una divisione della societ\u00e0 tedesca MAN SE, con sede a Augusta in Baviera. La produzione era costituita da alcuni dei pi\u00f9 grandi e potenti motori diesel, utilizzati principalmente sulle navi, ma anche nelle centrali elettriche.\nMAN Diesel ha avuto una grande tradizione nella costruzione di motore diesel e Rudolf Diesel ha sviluppato il primo motore diesel nel 1897 ad Augusta.\nNel 1980 con l'acquisizione della Burmeister &amp; Wain, industria danese con sede a Copenaghen la societ\u00e0 ha assunto la denominazione MAN B &amp; W DieselAG.\nNel 2000 MAN B&amp;W Diesel ha acquisito Alstom Engines Ltd, societ\u00e0 nata nel 1988 dalla fusione tra la divisione Power Systems di GEC, costituita da Paxman, Ruston e Mirrlees Blackstone, imprese di costruzioni di motori diesel, e la Alsthom, una controllata dalla Compagnie G\u00e9n\u00e9rale d'Electricit\u00e9.\nDal 1\u00ba settembre 2006, la societ\u00e0 ha assunto la denominazione MAN Diesel SE.\nIn seguito alla fusione con MAN Turbo la sosiet\u00e0 ha costituito nel 2010 la societ\u00e0 MAN Diesel &amp; Turbo SE. La fusione tra le due societ\u00e0 del gruppo MAN SE stabilita il 14 luglio 2009 \u00e8 avvenuta il 26 marzo 2010 con effetto retroattivo 1\u00ba gennaio 2010."}
{"id": "4690697", "revid": "287204", "url": "https://it.wikipedia.org/wiki?curid=4690697", "title": "Episodi di Carovane verso il West (prima stagione)", "text": "La prima stagione della serie televisiva Carovane verso il West \u00e8 andata in onda negli Stati Uniti dal 18 settembre 1957 al 25 giugno 1958 sulla NBC."}
{"id": "4690698", "revid": "767487", "url": "https://it.wikipedia.org/wiki?curid=4690698", "title": "The Brother, Sister and the Cowpuncher", "text": "The Brother, Sister and the Cowpuncher \u00e8 un cortometraggio muto del 1910 interpretato e diretto da Gilbert M. 'Broncho Billy' Anderson. Conosciuto anche con i titoli alternativi \"The Brother, the Sister and the Cowpuncher\" o \"The Sister and the Cowpuncher\".\nProduzione.\nIl film fu prodotto dalla Essanay Film Manufacturing Company. Venne girato a Morrison, in Colorado.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 28 maggio 1910."}
{"id": "4690699", "revid": "380654", "url": "https://it.wikipedia.org/wiki?curid=4690699", "title": "Behind the Candelabra", "text": ""}
{"id": "4690702", "revid": "1782831", "url": "https://it.wikipedia.org/wiki?curid=4690702", "title": "Episodi di Carovane verso il West (seconda stagione)", "text": "La seconda stagione della serie televisiva Carovane verso il West (\"Wagon Train\") \u00e8 andata in onda negli Stati Uniti dal 1\u00ba ottobre 1958 al 24 giugno 1959 sulla NBC."}
{"id": "4690703", "revid": "61590963", "url": "https://it.wikipedia.org/wiki?curid=4690703", "title": "Reazione alcali silice", "text": ""}
{"id": "4690712", "revid": "287204", "url": "https://it.wikipedia.org/wiki?curid=4690712", "title": "Episodi di Carovane verso il West (terza stagione)", "text": "La terza stagione della serie televisiva Carovane verso il West \u00e8 andata in onda negli Stati Uniti dal 30 settembre 1959 al 22 giugno 1960 sulla NBC."}
{"id": "4690715", "revid": "287204", "url": "https://it.wikipedia.org/wiki?curid=4690715", "title": "Rho Leonis", "text": "Rho Leonis (\u03c1 Leo, \u03c1 Leonis) \u00e8 una stella situata nella costellazione del Leone di magnitudine apparente 3,87. Si tratta di una stella binaria abbastanza distante da rendere la misurazione della parallasse del satellite Hipparcos non affidabile; una stima che tiene conto delle propriet\u00e0 del sistema la colloca a 3650 anni luce dal sistema solare. \nOccasionalmente viene chiamata anche Shir, che deriva dal persiano e significa \"leone\". Nell'antica Babilonia indicava la sedicesima costellazione dell'eclittica, \"Maru-sha-arkat-Sharru\", che significa \"quarto figlio\", o il \"figlio di quattro anni del Re\" \nOsservazione.\nSi tratta di una stella situata nell'emisfero celeste boreale, ma grazie alla sua posizione vicino all'equatore celeste pu\u00f2 essere osservata da tutte le regioni della Terra. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. Essendo di magnitudine 3,87 la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nCaratteristiche fisiche.\nRho Leonis \u00e8 una supergigante blu di classe B1Iab, estremamente luminosa; \u00e8 una delle pi\u00f9 calde e massicce stelle visibili ad occhio nudo dalla Terra. Con una temperatura superficiale di oltre 20.000\u00a0K, e tenendo conto della radiazione ultravioletta che una stella cos\u00ec calda emette, \u00e8 oltre 450.000 volte pi\u00f9 luminosa del Sole. La sua massa \u00e8 stimata essere oltre 27 volte quella del Sole, mentre il raggio \u00e8 37 volte superiore a quello della nostra stella.\n \u00e8 anche una stella binaria, con una compagna poco studiata di magnitudine 4,8 situata a 0,11\u00a0mas dalla principale. La compagna \u00e8 solamente una magnitudine meno brillante della principale, quindi anch'essa \u00e8 certamente una stella piuttosto massiccia, rispetto al Sole. Non \u00e8 conosciuto il periodo orbitale, anche se viene suggerito, data la separazione visuale delle due componenti, che esso sia di circa un anno. Con pochi milioni di anni di vita alle spalle e data la sua grande massa, \u00e8 evoluta rapidamente ed ha gi\u00e0 terminato l'idrogeno interno al nucleo da fondere in elio; ben al di sopra del limite di 10 M\u2299 oltre il quale una stella esplode in supernova, a Rho Leonis non restano che poche migliaia di anni al massimo prima dell'esplosione finale.\nSi tratta, come molte supergiganti, anche di una variabile del tipo Alfa Cygni, con una variazione della sua luminosit\u00e0 di 0,07 magnitudini in un periodo di 3,43 giorni."}
{"id": "4690721", "revid": "1645459", "url": "https://it.wikipedia.org/wiki?curid=4690721", "title": "Sasami-san@Ganbaranai", "text": " \u00e8 una serie di light novel scritta da Akira ed illustrata da Hidari. Undici volumi sono stati pubblicati dalla Shogakukan, sotto l'etichetta Gagaga Bunko, a partire da dicembre 2009. Un adattamento manga ha iniziato la serializzazione sulla rivista \"Weekly Sh\u014dnen Sunday\" nell'ottobre 2012 ed \u00e8 terminato sullo \"Sh\u014dnen Sunday Super\" nel settembre 2013. Una serie televisiva anime di 12 episodi, prodotta dalla Shaft, \u00e8 andata in onda in Giappone da gennaio a marzo 2013.\nTrama.\nLa trama segue le vicende di una \"hikikomori \"che soffre di agorafobia, Sasami Tsukuyomi, la quale non trova alcuno stimolo nella vita, che sia cambiarsi di abito o mangiare, mansioni alle quali provvede suo fratello Kamiomi. Ella possiede dei poteri divini, i quali inizialmente si manifestano quando Kamiomi tenta di assecondare i voleri della sorella, dando l'impressione che essi si siano trasferiti in qualche modo al fratello. Solo successivamente Sasami scoprir\u00e0 di avere sempre posseduto tali poteri. Nel mentre tre sorelle dalle abilit\u00e0 sovrumane si impegnano nel cercare di porre rimedio agli avvenimenti causati dai poteri di Sasami, sconvolgendo la monotona routine della vita della protagonista.\nMedia.\nLight novel.\nLa serie di light novel \u00e8 stata scritta da Akira con le illustrazioni di Hidari. La Shogakukan ha dato inizio alla pubblicazione dei volumi, sotto l'etichetta Gagaga Bunko, il 18 dicembre 2009 ed entro il 18 giugno 2013 sono stati resi disponibili undici volumi in tutto.\nManga.\nL'adattamento manga illustrato da Akira Nishikawa \u00e8 stato serializzato sul \"Weekly Sh\u014dnen Sunday\" della Shogakukan dal 17 ottobre 2012 al 15 maggio 2013, per poi essere trasferito sullo \"Sh\u014dnen Sunday Super\" fino alla conclusione avvenuta il 24 settembre 2013. Quattro volumi \"tank\u014dbon\" sono stati pubblicati tra il 18 dicembre 2012 e il 18 dicembre 2013.\nAnime.\nLa serie televisiva anime di dodici episodi, prodotta dalla Shaft e diretta da Akiyuki Shinb\u014d, \u00e8 stata trasmessa in Giappone tra l'11 gennaio e il 29 marzo 2013. Le sigle di apertura e chiusura sono rispettivamente \"Alteration\" di Zaq e di Kana Asumi. In America del Nord i diritti di distribuzione digitale ed home video sono stati acquistati dalla Sentai Filmworks."}
{"id": "4690723", "revid": "633073", "url": "https://it.wikipedia.org/wiki?curid=4690723", "title": "Murina tiensa", "text": ""}
{"id": "4690727", "revid": "1977442", "url": "https://it.wikipedia.org/wiki?curid=4690727", "title": "Jean C\u00e9sar Graziani", "text": "Durante la prima guerra mondiale svolse inizialmente compiti di stato maggiore prima di prendere il comando di unit\u00e0 di fanteria sul fronte occidentale. Nel marzo 1918 venne inviato in Italia per guidare i contingenti francesi trasferiti sul fronte italiano per aiutare l'alleato dopo la catastrofe di Caporetto. Svolse un ruolo importante nel corso della Battaglia di Vittorio Veneto, alla testa della 12\u00aa Armata, una formazione mista costituita da reparti francesi e italiani.\nBiografia.\nNato il 15 novembre 1859 a Bastia in Corsica, entr\u00f2 nell'Accademia militare di Saint-Cyr il 31 ottobre 1878. La sua carriera nella fanteria prosegu\u00ec rapidamente e, dopo le campagne di Tunisia ed Algeria, prese il comando nel 1909 del 96\u00ba reggimento di fanteria. Nel 1912 venne nominato responsabile della fanteria all'interno del Ministero della Guerra. Promosso generale di brigata, conserv\u00f2 la direzione della fanteria fino al 26 gennaio 1913 quando venne scelto come capo di gabinetto del ministro della Guerra.\nUn mese dopo l'inizio della prima guerra mondiale venne nominato sotto-capo di stato maggiore dell'esercito. Nel dicembre venne promosso generale di divisione e il 31 luglio 1915 divenne capo di stato maggiore dell'esercito dell'interno. Nell'aprile 1917 ricevette il comando di una divisione di fanteria, poi a dicembre di un corpo d'armata. Il 5 novembre 1917 venne citato nell'ordine del giorno della 6\u00aa Armata francese.\nIl 29 marzo 1918 venne nominato comandante in capo forces fran\u00e7aises en Italie, i contingenti dell'esercito francesi, ammontanti a tre divisioni, impegnate sul fronte italiano per supportare l'esercito alleato uscito gravemente indebolito dalla battaglia di Caporetto. Divenne comandante in capo della nuova 12\u00aa Armata dove erano stati concentrati i reparti francesi prima della decisiva battaglia di Vittorio Veneto; i soldati francesi diedero buona prova nel corso dell'offensiva finale del 1918 e il generale Graziani ebbe un ruolo di rilievo nella battaglia dirigendo la sua armata nell'attraversamento del Piave e nell'avanzata in pianura. Il 15 novembre 1918 venne nominato per i suoi meriti dal Regno d'Italia, generale d'armata del Regio Esercito.\nAlla fine della Grande Guerra il generale Graziani prest\u00f2 servizio in Romania assumendo il comando della Armata del Danubio nel 1919 e divenendo capo della missione militare francese in Ungheria e comandante del 1\u00ba corpo d'armata nel 1920. Il generale termin\u00f2 la sua carriera come membro del Conseil sup\u00e9rieur de la guerre nel 1922 e poi come comandante del 18\u00ba corpo d'armata. Entr\u00f2 a far parte della riserva nel 1924 dopo 45 anni di servizio, 12 campagne di guerra e una citazione all'ordine del giorno."}
{"id": "4690730", "revid": "47767", "url": "https://it.wikipedia.org/wiki?curid=4690730", "title": "Oratorio di Pasqua", "text": "LOratorio di Pasqua (in tedesco, \"Oster-Oratorium\") BWV 249 \u00e8 un oratorio di Johann Sebastian Bach, noto anche con il nome di \"Kommt, eilet und laufet\" (\"Venite, affrettatevi e correte\").\nStoria e struttura.\nUna prima versione di questa cantata venne completata a Lipsia in occasione della pasqua 1725, che, quell'anno, cadeva il 1\u00ba aprile. La composizione, originariamente intitolata \"Kommt, gehet und eilet\", venne rivista nel 1735. In una terza versione, databile dopo il 1740, il terzo movimento venne ampliato da duetto a pezzo per coro a quattro voci.\nLa musica \u00e8 basata su quella della cantata secolare \"Entfliehet, verschwindet, entweichet, ihr Sorgen\" BWV 249a, attualmente perduta. Il libretto della BWV 249a era di Christian Friedrich Henrici, il quale scrisse anche, con ogni probabilit\u00e0, il libretto dell'oratorio di Pasqua. I primi due movimenti dell'oratorio, esclusivamente orchestrali, derivano con ogni probabilit\u00e0 da qualche perduto concerto del periodo di Bach a C\u00f6then. Il terzo movimento, invece, \u00e8 forse basato su un movimento finale di concerto.\nA differenza dell'oratorio di Natale, quello di Pasqua non ha un narratore, ma ha quattro personaggi affidati alle quattro voci: Simon Pietro (tenore), l'apostolo Giovanni (basso), Maria Maddalena (contralto) e Maria di Cleofa (soprano). L'oratorio \u00e8 composto per soprano solista, contralto solista, tenore solista, basso solista, coro a quattro voci, tromba I, II e III, timpani, flauto I e II, flauto traverso, oboe I e II, oboe d'amore, violino I e II e basso continuo ed \u00e8 suddiviso in undici movimenti:"}
{"id": "4690733", "revid": "1573940", "url": "https://it.wikipedia.org/wiki?curid=4690733", "title": "Genkaku Picasso", "text": " \u00e8 un manga di tre volumi ideato da Usamaru Furuya, un \"mangaka\" con un passato da disegnatore di \"d\u014djinshi\". \u00c8 stato serializzato all'interno della rivista \"Jump Square\" della Sh\u016beisha, mentre i \"tank\u014dbon\" sono stati pubblicati tra il 2009 e il 2010. Il manga \u00e8 stato pubblicato grazie a Viz Media anche in lingua inglese all'interno dell'edizione americana di \"Shonen Jump\".\nTrama.\nIl protagonista \u00e8 Hikari Hamura, uno studente liceale di 16 anni soprannominato \"Picasso\" per la sua abilit\u00e0 nel disegno. Egli \u00e8 un ragazzo introverso con una sola amica, Chiaki Yamamoto, morta in seguito a un incidente e tornata sulla Terra sotto forma di angelo custode di Hikari. Lo stesso Hikari \u00e8 sopravvissuto all'incidente che coinvolse Chiaki, e secondo quest'ultima, egli deve, attraverso il suo talento nelle arti, aiutare le persone in cerca di aiuto creando un quadro che simboleggi il problema delle stesse, entrarvi e scovare la possibile soluzione."}
{"id": "4690736", "revid": "287204", "url": "https://it.wikipedia.org/wiki?curid=4690736", "title": "Slittino ai XXII Giochi olimpici invernali - Singolo maschile", "text": "Nello slittino ai XXII Giochi olimpici invernali la gara del singolo maschile si \u00e8 disputata nelle giornate dell'8 e 9 febbraio nella localit\u00e0 di Krasnaja Poljana sulla pista Sanki.\nLa medaglia d'oro \u00e8 stata conquistata dal tedesco Felix Loch, precedendo il russo Al'bert Dem\u010denko, medaglia d'argento, e l'italiano Armin Z\u00f6ggeler, medaglia di bronzo.\nAntefatti.\nIn base a quanto previsto dal regolamento di qualificazione ai Giochi, potevano partecipare al massimo tre atleti per ogni nazione e, tenendo conto di questo sistema di selezione, sono stati ammessi a gareggiare i primi 37 slittinisti classificati nella Coppa del mondo 2013/14 al 31 dicembre 2013, quando cio\u00e8 erano state disputate le prime cinque tappe del circuito; inoltre era garantito un posto per un atleta russo, in qualit\u00e0 di nazione ospitante i Giochi. Oltre a ci\u00f2 la FIL aveva la possibilit\u00e0 di assegnare altri 8 posti da suddividere nelle tre discipline del singolo uomini, singolo donne e del doppio, primariamente al fine di rendere possibile la partecipazione del maggior numero di nazioni alla gara a squadre.\nIl comitato sloveno, che in base al regolamento era stato in grado di qualificare due slittinisti, e quello britannico, che era riuscito ad ottenere un posto, avevano per\u00f2 deciso di non portare atleti in questa disciplina, conseguentemente la federazione aveva assegnato i posti vacanti, pi\u00f9 uno degli otto di cui sopra, ad , , e , per un totale di 39 partecipanti in rappresentanza di 22 nazioni.\nCampione olimpico uscente era il tedesco Felix Loch, che aveva conquistato l'oro nella precedente edizione di sopravanzando nell'ordine il connazionale David M\u00f6ller e l'italiano Armin Z\u00f6ggeler; lo stesso Loch era anche il detentore del titolo iridato di Whistler 2013 nonch\u00e9 il vincitore dell'ultima edizione della Coppa del mondo.\nResoconto.\nLa gara \u00e8 stata vinta dal tedesco Felix Loch, che si \u00e8 cos\u00ec confermato campione olimpico, la medaglia d'argento \u00e8 stata conquistata dal russo Al'bert Dem\u010denko, mentre l'italiano Armin Z\u00f6ggeler \u00e8 salito sul terzo gradino del podio. Gi\u00e0 dopo le prime due discese la corsa per il podio \u00e8 sembrata essere ben definita, con Loch saldo in prima posizione e solo Dem\u010denko e Z\u00f6ggeler che avevano un distacco inferiore al secondo dal tedesco. Lo scenario non \u00e8 cambiato nemmeno nelle successive due manche, nelle quali i tre atleti hanno costantemente incrementato i distacchi sia tra loro sia soprattutto tra chi li seguiva nella classifica, facendo sempre segnare rispettivamente il primo, il secondo ed il terzo parziale di manche.\nSolo loro tre, insieme al russo Sem\u00ebn Pavli\u010denko nella terza discesa, sono riusciti a percorrere le 20 curve che compongono i 1500 metri del tracciato sotto il tempo di 52 secondi; con un parziale di 51 secondi e 613 millesimi Loch ha fatto suo anche il record della pista, toccando una velocit\u00e0 di punta di oltre 140 km/h e sbriciolando il precedente primato di 53\"013 fatto segnare dallo svizzero Gregory Carigiet nel corso della gara di \"Nations Cup\" che aveva preceduto la prova di Coppa del mondo 2012/13, uniche altre competizioni disputate sulla Sanki prima dei Giochi.\nGrazie a questo risultato l'italiano Armin Z\u00f6ggeler \u00e8 diventato il primo atleta nella storia dei Giochi olimpici a salire sul podio nella stessa competizione individuale in sei diverse edizioni, essendo andato a medaglia nella specialit\u00e0 del singolo uomini ininterrottamente da , raggiungendo altri 4 atleti che sono riusciti a conquistare il podio in sei Olimpiadi, ma in specialit\u00e0 differenti e ricomprendendo tra queste anche competizioni a squadre.\nIl 22 dicembre 2017 la commissione disciplinare del Comitato Olimpico Internazionale ha preso atto delle violazioni alle normative antidoping compiute da Dem\u010denko nell'ambito dello scandalo doping che aveva coinvolto numerosi atleti russi, annullando cos\u00ec i risultati ottenuti dallo slittinista ai Giochi di So\u010di; successivamente il 1\u00ba febbraio 2018 il Tribunale Arbitrale dello Sport ha accolto il ricorso presentato dall'atleta russo revocando cos\u00ec tutte le sanzioni comminategli dal CIO.\nClassifica di gara.\nData: Sabato 8 febbraio 2014\nOra locale 1\u00aa manche: 18:30\nOra locale 2\u00aa manche: 20:30\nData: Domenica 9 febbraio 2014\nOra locale 3\u00aa manche: 18:30\nOra locale 4\u00aa manche: 20:30\nPista: Sanki \nLegenda:"}
{"id": "4690737", "revid": "363629", "url": "https://it.wikipedia.org/wiki?curid=4690737", "title": "Prelievo d'organo", "text": ""}
{"id": "4690739", "revid": "114262622", "url": "https://it.wikipedia.org/wiki?curid=4690739", "title": "Love Store", "text": "Love Store \u00e8 un variet\u00e0 comico ideato e diretto da Gennaro Nunziante e Vito Capuano nel 1998. Si tratta dell'ultima produzione inedita realizzata da Toti e Tata per Telenorba prima dello scioglimento del 1999.\nTrama.\nLa sit-com si svolge in una sorta di oratorio televisivo in cui alcuni ragazzi parlano dei loro problemi al parroco Don Lurio (Mauro Pulpito). Nel corso della trasmissione interverranno Pinuccio Sinisi, nei panni dell'ottimizzatore di produzione incaricato da Telenorba di migliorare l'audience del programma e per questo molto scontroso nei confronti dei giovani in studio, e vari ospiti interpretati da Toti e Tata, tra i quali:\nSpiccano su tutti i momenti musicali, affidati al duo neomelodico Salvo e Regina con la canzone \"Amore sbarrato\", al cantante latinoamericano Ricky Monital con il brano \"El contrabbandier\", ma soprattutto agli Oesais, unica presenza fissa di tutto il programma.\nGli Oesais.\nParodia della band britannica degli Oasis, rappresentano alcuni tra i personaggi pi\u00f9 popolari interpretati dal duo. Perennemente in disaccordo su tutto, i due fratelli non perdono occasione per litigare davanti al pubblico dando vita a esilaranti dialoghi in uno slang simile al dialetto molfettese, esternando in trasmissione le loro problematiche quasi sempre riconducibili, secondo le accuse del fratello cantante (interpretato da Emilio Solfrizzi), al consumo di alcool da parte del fratello bassista (interpretato da Antonio Stornaiolo). I brani da loro interpretati traggono spunto dalla base musicale di alcuni successi della rock band inglese con un'originale rivisitazione dei testi, nello specifico:\nUltimata la messa in onda del programma, il loro successo fu tale da spingere il duo a organizzare una tourn\u00e9e estiva in giro per la Puglia denominata \"Si bevaute live tour '98\", alla quale fece seguito l'estate seguente il \"Si bevaute live tour '99\".\nTrasmissione televisiva.\nLa sitcom \u00e8 stata trasmessa per la prima volta su Telenorba e Teledue dall'11 maggio al 18 luglio 1998. Dopo alcuni anni di assenza dai palinsesti televisivi la trasmissione \u00e8 stata riproposta integralmente dal 29 luglio al 19 settembre 2013 sull'allora Telenorba 8, oggi tornato a chiamarsi Teledue. Dal 6 al 25 maggio e dall'8 Luglio 2020 \u00e8 stato riproposto in replica con quattro puntate al giorno su Telenorba. "}
{"id": "4690741", "revid": "287204", "url": "https://it.wikipedia.org/wiki?curid=4690741", "title": "Slittino ai XXII Giochi olimpici invernali - Singolo femminile", "text": "Nello slittino ai XXII Giochi olimpici invernali la gara del singolo femminile si \u00e8 disputata nelle giornate del 10 e 11 febbraio nella localit\u00e0 di Krasnaja Poljana sulla pista Sanki.\nLa medaglia d'oro \u00e8 stata conquistata dalla tedesca Natalie Geisenberger, precedendo la connazionale Tatjana H\u00fcfner, medaglia d'argento, e la statunitense Erin Hamlin, medaglia di bronzo.\nAntefatti.\nIn base a quanto previsto dal regolamento di qualificazione ai Giochi, potevano partecipare al massimo tre atlete per ogni nazione e, tenendo conto di questo sistema di selezione, sono state ammesse a gareggiare le prime 27 slittiniste classificate nella Coppa del mondo 2013/14 al 31 dicembre 2013, quando cio\u00e8 erano state disputate le prime cinque tappe del circuito; inoltre era garantito un posto per un'atleta russa, in qualit\u00e0 di nazione ospitante i Giochi. Oltre a ci\u00f2 la FIL aveva la possibilit\u00e0 di assegnare altri 8 posti da suddividere nelle tre discipline del singolo uomini, singolo donne e del doppio, primariamente al fine di rendere possibile la partecipazione del maggior numero di nazioni alla gara a squadre.\nLa federazione aveva assegnato tre degli otto posti di cui sopra a , e , per un totale di 31 partecipanti in rappresentanza di 16 nazioni.\nCampionessa olimpica uscente era la tedesca Tatjana H\u00fcfner, che aveva conquistato l'oro nella precedente edizione di sopravanzando nell'ordine l'austriaca Nina Reithmayer e la connazionale Natalie Geisenberger; la stessa Geisenberger era anche la detentrice del titolo iridato di Whistler 2013 nonch\u00e9 la vincitrice dell'ultima edizione della Coppa del Mondo.\nResoconto.\nLa gara \u00e8 stata vinta dalla tedesca Natalie Geisenberger, la medaglia d'argento \u00e8 stata conquistata dalla connazionale Tatjana H\u00fcfner, mentre la statunitense Erin Hamlin \u00e8 salita sul terzo gradino del podio. La vittoria della Geisenberger non \u00e8 mai parsa in discussione, avendo accumulato gi\u00e0 dalla prima discesa un vantaggio di praticamente mezzo secondo dalle pi\u00f9 immediate inseguitrici e confermandosi la pi\u00f9 veloce in tutte e quattro le manche in programma, l'ultima atleta a riuscire in tale impresa era stata l'italiana Gerda Weissensteiner a .\nLa nuova campionessa olimpica \u00e8 stata inoltre l'unica capace di scendere sotto la barriera dei 50 secondi, facendo segnare il nuovo record del tracciato in 49\"765, ed ha concluso la competizione con pi\u00f9 di un secondo di vantaggio sulla seconda classificata; nella storia dei Giochi solo in altre due occasioni c'era stata una vittoria altrettanto netta: ad ed a .\nCon questo risultato la tedesca H\u00fcfner ha affiancato la connazionale Silke Kraushaar nella classifica delle pi\u00f9 medagliate nella disciplina, entrambe infatti possono vantare nel loro palmar\u00e8s un oro, un argento ed un bronzo. La statunitense Hamlin \u00e8 invece diventata la prima slittinista non europea a salire sul podio olimpico.\nIl 22 dicembre 2017 la commissione disciplinare del Comitato Olimpico Internazionale ha preso atto delle violazioni alle normative antidoping compiute da Tat'jana Ivanova nell'ambito dello scandalo doping che aveva coinvolto numerosi atleti russi, annullando cos\u00ec i risultati ottenuti dalla slittinista ai Giochi di So\u010di; successivamente il 1\u00ba febbraio 2018 il Tribunale Arbitrale dello Sport ha accolto il ricorso presentato dall'atleta russa revocando cos\u00ec tutte le sanzioni comminatele dal CIO.\nClassifica di gara.\nData: Luned\u00ec 10 febbraio 2014\nOra locale 1\u00aa manche: 18:45\nOra locale 2\u00aa manche: 20:20\nData: Marted\u00ec 11 febbraio 2014\nOra locale 3\u00aa manche: 18:30\nOra locale 4\u00aa manche: 20:20\nPista: Sanki \nLegenda:"}
{"id": "4690743", "revid": "1354930", "url": "https://it.wikipedia.org/wiki?curid=4690743", "title": "Druivenkoers 2013", "text": "La Druivenkoers 2013, cinquantatreesima edizione della corsa e valida come evento dell'UCI Europe Tour 2013 categoria 1.1, si svolse il 21 agosto 2013 su un percorso di 199,2\u00a0km. Fu vinta dal belga Bj\u00f6rn Leukemans che termin\u00f2 la gara in 4h46'54\", alla media di 41,65\u00a0km/h.\nPartenza con 169 ciclisti, dei quali 78 portarono a termine la gara."}
{"id": "4690762", "revid": "599013", "url": "https://it.wikipedia.org/wiki?curid=4690762", "title": "The Greater Call", "text": ""}
{"id": "4690763", "revid": "729019", "url": "https://it.wikipedia.org/wiki?curid=4690763", "title": "Slittino ai XXII Giochi olimpici invernali - Doppio", "text": "La gara di doppio di slittino ai XXII Giochi olimpici invernali si \u00e8 disputata il 12 febbraio nella localit\u00e0 di Krasnaja Poljana sulla pista Sanki.\nLa medaglia d'oro \u00e8 stata vinta dai tedeschi Tobias Wendl e Tobias Arlt, campioni mondiali in carica. Al secondo posto si sono piazzati i fratelli austriaci Andreas e Wolfgang Linger, vincitori dell'oro a , mentre la medaglia di bronzo \u00e8 andata ai lettoni Andris e Juris \u0160ics, che nel 2010 erano arrivati secondi precedendo i tedeschi Patric Leitner e Alexander Resch.\nIn base a quanto previsto dal regolamento di qualificazione ai Giochi, potevano partecipare al massimo due doppi per ogni nazione e, tenendo conto di questo sistema di selezione, sono stati ammessi a gareggiare le prime 17 coppie classificate nella Coppa del mondo 2013/14 al 31 dicembre 2013, quando cio\u00e8 erano state disputate le prime cinque tappe del circuito; inoltre era garantito un posto per un doppio russo, in qualit\u00e0 di nazione ospitante i Giochi. Oltre a ci\u00f2 la FIL aveva la possibilit\u00e0 di assegnare altri 8 posti da suddividere nelle tre discipline del singolo uomini, singolo donne e del doppio, primariamente al fine di rendere possibile la partecipazione del maggior numero di nazioni alla gara a squadre.\nLa federazione ha assegnato quattro degli otto posti di cui sopra a e , per un totale di 40 partecipanti in rappresentanza di 13 nazioni.\nCome anche nelle precedenti edizioni olimpiche, pur essendo la disciplina aperta a componenti di ambo i sessi, tutti i doppi in gara erano composti esclusivamente da uomini.\nClassifica di gara.\nData: Mercoled\u00ec 12 febbraio 2014\nOra locale 1\u00aa manche: \nOra locale 2\u00aa manche: \nPista: Sanki \nLegenda:"}
{"id": "4690765", "revid": "1543377", "url": "https://it.wikipedia.org/wiki?curid=4690765", "title": "Dutch Food Valley Classic 2013", "text": "Il Dutch Food Valley Classic 2013, ventottesima edizione della corsa e valida come evento dell'UCI Europe Tour 2013 categoria 1.1, si svolse il 23 agosto 2013 su un percorso totale di circa 192,3\u00a0km. Fu vinto dall'italiano Elia Viviani che termin\u00f2 la gara in 4h26'31\", alla media di 43,29\u00a0km/h.\nAll'arrivo 93 ciclisti portarono a termine la gara."}
{"id": "4690768", "revid": "100314094", "url": "https://it.wikipedia.org/wiki?curid=4690768", "title": "Giro di Lombardia 1924", "text": "Il Giro di Lombardia 1924, ventesima edizione della corsa, si disput\u00f2 il 9 novembre 1924 su un percorso totale di 250,4\u00a0km e fu vinto dall'italiano Giovanni Brunero, che termin\u00f2 la corsa con il tempo di 8h38'23\" ad una media di 28,957 km/h.\nResoconto degli eventi.\nLa partenza avvenne a Milano da viale Monza alle 6:00 con 59 corridori al via. Superati in modo tranquillo i primi chilometri a Onno attacc\u00f2 Michele Robotti, questi rimase solo al comando finch\u00e9 un allora sconosciuto Alfredo Binda, alla sua prima competizione su suolo italiano, si lanci\u00f2 al contrattacco sulla salita del Ghisallo, Binda super\u00f2 Robotti a 300 metri dalla vetta e scollin\u00f2 per primo vincendo il premio di 500 lire messo in palio dalla Gazzetta dello Sport che lo aveva spinto ad iscriversi alla corsa. \"Rialzatosi sui pedali\" in discesa Binda fu raggiunto da Giovanni Brunero, quest'ultimo dopo la rampa di Viggi\u00f9, approfittando della sosta di Binda per cambiare il rapporto scatt\u00f2 in modo deciso. Sul Brinzio il vantaggio di Brunero era di 7'40\", mentre alle sue spalle si era formato un terzetto composto da Binda, Girardengo e Linari. La situazione rimase invariata e dopo 94\u00a0km di fuga solitaria Brunero tagli\u00f2 il traguardo posto nel Velodromo Sempione di Milano."}
{"id": "4690769", "revid": "767487", "url": "https://it.wikipedia.org/wiki?curid=4690769", "title": "Up-to-Date Servants", "text": "Up-to-Date Servants \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla Essanay, il film - un cortometraggio di 252 metri - usc\u00ec nelle sale cinematografiche USA il 10 agosto 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, il documentario \"Feeding Seals at Catalina Isle\"."}
{"id": "4690770", "revid": "1406147", "url": "https://it.wikipedia.org/wiki?curid=4690770", "title": "Associazione Calcio Riunite Messina 1969-1970", "text": "Questa pagina raccoglie i dati riguardanti l'Associazione Calcio Riunite Messina nelle competizioni ufficiali della stagione 1969-1970."}
{"id": "4690774", "revid": "1874410", "url": "https://it.wikipedia.org/wiki?curid=4690774", "title": "Beniamino Stella", "text": "Biografia.\nNasce a Pieve di Soligo, in provincia di Treviso e diocesi di Vittorio Veneto, il 18 agosto 1941.\nFormazione e ministero sacerdotale.\nNel 1960 si trasferisce a Roma, dov'\u00e8 ospitato presso il Pontificio Seminario Romano Maggiore e studia presso la Facolt\u00e0 di teologia e filosofia della Pontificia Universit\u00e0 Lateranense.\nIl 19 marzo 1966 viene ordinato sacerdote dallo zio Costantino Stella, arcivescovo dell'Aquila. Dopo essersi laureato in diritto canonico alla Lateranense, l'allora vescovo di Vittorio Veneto Albino Luciani lo destina alla Pontificia accademia ecclesiastica.\nAvviato alla carriera diplomatica, a partire dal 1970 lavora nelle nunziature di Santo Domingo, Zaire e Malta.\nMinistero episcopale e cardinalato.\nCarriera diplomatica.\nIl 21 agosto 1987 \u00e8 nominato nunzio apostolico nella Repubblica Centrafricana e delegato apostolico (nunzio dal 1989) in Ciad, ed eletto arcivescovo titolare di Midila. Il successivo 5 settembre viene consacrato vescovo nella Basilica di San Pietro da papa Giovanni Paolo II, co-consacranti l'arcivescovo, poi cardinale, Eduardo Mart\u00ednez Somalo e il vescovo Jean Pierre Marie Orchampt. Il 7 novembre dello stesso anno \u00e8 nominato anche nunzio apostolico presso la Repubblica del Congo.\nViene quindi trasferito alla nunziatura presso Cuba nel 1992, e poi in Colombia nel 1999.\nNel maggio 2007 partecipa alla V conferenza episcopale latinoamericana ad Aparecida. Il 13 ottobre del medesimo anno \u00e8 nominato presidente della Pontificia accademia ecclesiastica, la prestigiosa istituzione che forma i diplomatici della Santa Sede.\nCuria romana.\nIl 21 settembre 2013 \u00e8 nominato prefetto della Congregazione per il clero da papa Francesco, in sostituzione del cardinale Mauro Piacenza, nominato penitenziere maggiore. Contestualmente diventa anche presidente della Commissione interdicasterale per la formazione dei candidati agli ordini sacri. Alla presidenza della Pontificia accademia ecclesiastica gli succede l'arcivescovo Giampiero Gloder.\nIl 22 febbraio 2014 papa Francesco, nel suo primo concistoro, lo crea cardinale della diaconia dei Santi Cosma e Damiano, di cui prende possesso il successivo 25 maggio.\nIl 18 agosto 2016, al compimento del 75\u00ba anno di et\u00e0, viene confermato prefetto della Congregazione per il clero \"donec aliter provideatur\".\nIl 1\u00ba maggio 2020 lo stesso pontefice lo promuove all'ordine dei cardinali vescovi, assegnandogli il titolo della sede suburbicaria di Porto-Santa Rufina, di cui prende possesso il 25 aprile 2021.\n\u00c8 membro, per nomina pontificia, di diversi dicasteri della Curia romana: della Congregazione per i vescovi, dal 16 dicembre 2013; della Congregazione delle cause dei santi, della Congregazione per gli istituti di vita consacrata e le societ\u00e0 di vita apostolica e della Congregazione per l'educazione cattolica, dal 22 maggio 2014; della Pontificia commissione per lo Stato della Citt\u00e0 del Vaticano, dall'11 giugno 2016; della Congregazione per il culto divino e la disciplina dei sacramenti, dal 28 ottobre 2016; della Congregazione per la dottrina della fede, dal 22 novembre 2016 e della Congregazione per l'evangelizzazione dei popoli, dal 4 ottobre 2017.\nL'11 giugno 2021 papa Francesco accoglie la sua rinuncia all'incarico di prefetto della Congregazione per il clero per raggiunti limiti d'et\u00e0; dispone tuttavia che egli continui nelle sue mansioni fino alla presa di possesso del nuovo prefetto. Gli succede Lazarus You Heung-sik, fino ad allora vescovo di Daejeon. \nIl 18 agosto 2021 compie ottant'anni ed esce dal novero dei cardinali elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "4690775", "revid": "83531", "url": "https://it.wikipedia.org/wiki?curid=4690775", "title": "Associazione Calcio Riunite Messina 1970-1971", "text": "Questa pagina raccoglie i dati riguardanti l'Associazione Calcio Riunite Messina nelle competizioni ufficiali della stagione 1970-1971."}
{"id": "4690776", "revid": "1305772", "url": "https://it.wikipedia.org/wiki?curid=4690776", "title": "Stay the Night (Zedd)", "text": "Stay the Night \u00e8 un singolo del DJ tedesco Zedd, pubblicato il 10 settembre 2013 in promozione della Deluxe Edition del suo album di debutto, \"Clarity\". Il brano vede la collaborazione di Hayley Williams, cantante del gruppo musicale rock statunitense Paramore. Il 5 novembre \u00e8 stato pubblicato l'EP \"Stay the Night - The Remixes\", contenente tre versioni diverse e cinque remix del brano.\nIl brano.\nIl testo, cantato interamente da Hayley Williams, parla di una coppia che si sta per lasciare ma che vuole comunque passare un'ultima sera insieme. In particolare, Williams ha detto: \nInizialmente scettica alla proposta di collaborare al brano, Hayley Williams ha deciso di parteciparvi scrivendone il testo e cantandolo solo dopo aver ascoltato la demo mandatale da Zedd.\nVideo musicale.\nIl video, pubblicato il 23 settembre 2013 e diretto da Daniel \"Cloud\" Campos (che gi\u00e0 in passato ha collaborato con Williams per il video di \"Now\" dei Paramore), alterna scene di Hayley Williams che canta ad altre dove Zedd suona un pianoforte ed altre dove due ballerini impersonano la coppia di cui si parla nella canzone. Parlando del video Zedd ha detto:\nL'8 gennaio 2014 \u00e8 stato pubblicato il video ufficiale della versione acustica del brano, realizzata sempre insieme a Hayley Williams per l'EP di Zedd \"iTunes Session\", pubblicato il 19 novembre 2013."}
{"id": "4690777", "revid": "1305772", "url": "https://it.wikipedia.org/wiki?curid=4690777", "title": "Piet van der Kruk", "text": "Biografia.\nNato a Delft nel 1941, in giovent\u00f9 inizi\u00f2 con la ginnastica presso la \"Christelijke Gymnastiek Vereniging Excelsior\", societ\u00e0 della sua citt\u00e0. All'et\u00e0 di quattordici anni, vista la sua crescente forza fisica, pass\u00f2 al sollevamento pesi e alla lotta greco-romana nella societ\u00e0 cittadina \"Sandow\". Per due volte, nel 1957 e nel 1958 si laure\u00f2 campione giovanile dei Paesi Bassi nel sollevamento pesi e una volta nella lotta. Due anni dopo, a sedici anni, divenne anche membro della \"AV '40\", societ\u00e0 di atletica leggera e si dedic\u00f2 al getto del peso e al lancio del disco e in questo sport vinse due titoli giovanili nazionali.\nAnche da senior rimase un atleta multidisciplinare, dedicandosi sia al getto del peso sia al sollevamento pesi. Nella prima ottenne quattro titoli nazionali e con 17,09 metri ha detenuto il record olandese per anni. Nella seconda disciplina invece vinse cinque campionati nazionali, miglior\u00f2 il record olandese pi\u00f9 di trenta volte negli anni '60 e partecip\u00f2 ai Giochi Olimpici di Citt\u00e0 del Messico del 1968 nella categoria dei pesi massimi piazzandosi al nono posto con un totale di 487,5\u00a0kg.\nTerminata la carriera agonistica, fu allenatore della nazionale olandese di sollevamento pesi, presidente (nonch\u00e9 poi membro onorario dal 1997) della \"Koninklijke Nederlandse Krachtsport en Fitnessbond\", la federazione nazionale olandese, e direttore del \"Nederlands Centrum voor Dopingvraagstukken\" (il Centro olandese per il Doping), l'ente predecessore dell'attuale autorit\u00e0 nazionale antidoping. Collabor\u00f2 anche con il NOC*NSF, il comitato olimpico olandese, e fu commentatore televisivo su Eurosport nel sollevamento pesi fino al 2016.\nNegli ultimi anni si stava occupando di riscoprire la storia della sua famiglia e della sua citt\u00e0 natale di Delft assieme all'associazione \"Delfia Batavorum\" oltre alla scrittura di un libro su questi temi, ma mor\u00ec il 4 giugno 2020 all'et\u00e0 di 78 anni colpito dalla COVID-19."}
{"id": "4690779", "revid": "767487", "url": "https://it.wikipedia.org/wiki?curid=4690779", "title": "A College Chicken", "text": "A College Chicken \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay, il film - un cortometraggio di 137 metri - usc\u00ec nelle sale cinematografiche USA il 3 agosto 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"Mulcahy's Raid\"."}
{"id": "4690780", "revid": "287204", "url": "https://it.wikipedia.org/wiki?curid=4690780", "title": "Alfonso Carinci", "text": "Al momento della sua apertura del Concilio Ecumenico Vaticano II, l'11 ottobre 1962, Carinci era il pi\u00f9 anziano padre conciliare, avendo 100 anni meno un mese. Nei suoi 78 anni di sacerdozio ha celebrato circa 27.800 Sante Messe.\nLa sua esistenza si \u00e8 svolta sotto 8 papi: Pio IX, Leone XIII, Pio X, Benedetto XV, Pio XI, Pio XII, Giovanni XXIII, Paolo VI.\nBiografia.\nNato a Roma, figlio di un conosciuto archeologo, frequenta la basilica di San Pietro in Vaticano, da chierichetto, assistendo, all'et\u00e0 di sette anni, ai riti del Concilio Vaticano I, aperto, l'8 dicembre 1869, da papa Pio IX. Allievo dell'Almo Collegio Capranica, viene ordinato sacerdote il 19 dicembre 1885, divenendo, l'anno successivo, economo del suo stesso seminario.\nAl momento dell'elezione, il 4 agosto del 1903, del nuovo papa, Pio X, fa gi\u00e0 parte, quale soprannumerario, del Collegio dei Maestri delle Cerimonie Pontificie, sotto la guida del prefetto, mons. Francesco Riggi, e collabora con la Congregazione dei Riti. Nel 1911, succede a Giuseppe Maria Coselli, quale rettore del Capranica e canonico liberiano, occupando tale ufficio fino al 1930. Nel 1914 partecipa, quale cerimoniere, al Conclave che vede l'elezione di un ex-capranicense, Giacomo Della Chiesa, a nuovo papa con il nome di Benedetto XV.\nIl 2 aprile 1917 diviene prelato domestico e il 26 maggio dello stesso anno consultore della Congregazione dei Riti per la Sacra Liturgia.\nIl 30 settembre 1919 viene nominato protonotario apostolico de numero participantium e il 10 novembre 1924 anche consultore della Congregazione del Concilio.\n\u00c8 nominato, il 3 aprile 1930, segretario della Congregazione dei Riti, incarico che conserver\u00e0 per trent'anni, occupandosi di 62 cause di canonizzazione e di circa 200 di beatificazione. Tra le cause di cui si occupa vi sono quelle di Paola Frassinetti, Lucia Filippini, Gemma Galgani, Catherine Labour\u00e9, Giuseppe Cottolengo, John Fisher, Thomas More, Maria Domenica Mazzarello, Antonio Maria Gianelli, Ignazio da Laconi, Domenico Savio e Pio X, di cui era stato, mezzo secolo prima, uno dei cerimonieri.\nL'8 maggio 1943 viene nominato anche consultore della Congregazione del Cerimoniale e, il 28 giugno 1948, membro del Comitato Centrale per l'Anno Santo 1950.\nIl 15 dicembre 1945 viene promosso arcivescovo titolare di Seleucia di Isauria e consacrato, il 6 gennaio 1946, dal card. Carlo Salotti, prefetto della Congregazione dei Riti, avendo per co-consacranti Luigi Traglia, arcivescovo titolare di Cesarea di Palestina e vicegerente di Roma, ed Emilio Baroncelli, vescovo di Veroli.\nIl 1\u00ba novembre 1958 viene nominato assistente al Soglio Pontificio. Ormai molto anziano, viene affiancato da un pro-segretario, il 24 gennaio 1959, nella persona di Enrico Dante, futuro cardinale, gi\u00e0 sottosegretario.\nIl 5 gennaio 1960, all'et\u00e0 di 98 anni, rinuncia al suo incarico e diviene segretario emerito della propria congregazione.\nL'11 ottobre 1962, all'apertura del Concilio Ecumenico Vaticano II, \u00e8 il vescovo pi\u00f9 anziano che partecipa all'assemblea, avendo 100 anni meno un mese; partecipa alla prima e alla seconda sessione del Concilio.\nMuore, presso l'Ospedale Fatebenefratelli all'Isola Tiberina, in Roma il 5 dicembre 1963, all'et\u00e0 di 101 anni e 26 giorni. La sua tomba \u00e8 collocata nella Chiesa di Santa Maria del Suffragio in Roma, proprio sotto la tomba del Beato Luigi Novarese; sulla lapide, oggi rimossa, era scritta una frase di papa Paolo VI che lo indicava come: \u00ab\"Luminoso esempio del Clero romano\"\u00bb.\nSecondo il New York Times del 7 dicembre 1963, riportato da Salvador Miranda nei suoi \"The Cardinals of the Holy Roman Church\", Pio XII gli comunic\u00f2, in previsione del suo primo concistoro del 18 febbraio 1946, che era sua intenzione di crearlo cardinale, ma egli rifiut\u00f2 in quanto fece notare al papa che aveva gi\u00e0 84 anni e che \u201c\"alla sua et\u00e0 la spesa per le vesti cardinalizie sarebbe stata superflua\"\u201d, ma che avrebbe preferito ricevere la \"pienezza del sacerdozio\": venne elevato all'episcopato pochi giorni dopo, visse ancora 17 anni e conobbe altri due papi.\nPubblicazioni.\nCon la mistica Maria Valtorta Carinci ebbe uno scambio epistolare negli anni 1949 - 1955, che fu poi pubblicato con il titolo \"Lettere a Mons. Carinci\". Carinci era un estimatore degli scritti della mistica; le lettere trattano soprattutto dell'atteggiamento dell'autorit\u00e0 ecclesiastica nei confronti del suo testo \"Il Poema dell'Uomo-Dio\", messo all'indice dal Sant'Uffizio. Le lettere che l'alto prelato e Maria Valtorta si scambiarono sono importanti per poter ricostruire la vicenda storica della pubblicazione dell'opera valtortiana e il legame di profonda stima reciproca: Carinci ebbe modo di conoscere personalmente la mistica recandosi a Viareggio e celebr\u00f2 la Santa Messa nella camera che la ospitava gi\u00e0 inferma.\nGenealogia episcopale.\nLa genealogia episcopale \u00e8:"}
{"id": "4690783", "revid": "125345258", "url": "https://it.wikipedia.org/wiki?curid=4690783", "title": "Discografia di Little Tony", "text": ""}
{"id": "4690785", "revid": "122446842", "url": "https://it.wikipedia.org/wiki?curid=4690785", "title": "Caterham AeroSeven Concept", "text": "La Caterham AeroSeven Concept \u00e8 una concept car presentata dalla Caterham nel 2013 in occasione del Gran Premio di Singapore di Formula 1.\nSviluppo.\nPer la realizzazione della vettura i tecnici britannici si sono ispirati al progetto della vettura F1 che compete nel campionato del mondo. Infatti sull'assale anteriore vi sono delle sospensioni di derivazione F1 del tipo push rod entrobordo a doppio braccio oscillante, mentre al posteriore vi \u00e8 una doppia sospensione a quadrilatero indipendenti. L'aerodinamica e la carrozzeria che \u00e8 realizzata in fibra di carbonio, sono anch'esse sviluppate dall'esperienza maturate nel circus in collaborazione con la Renault, con quest'ultima che ha contribuito al progetto di questo veicolo.\nTecnica.\nCome base l'auto impiega la piattaforma \"Seven CSR\" ed \u00e8 configurata come una barchetta, senza tettuccio e senza parabrezza anteriore, pensata per essere utilizzata nelle giornate in pista. L'equipaggiamento elettronico comprende il controllo di trazione regolabile, il sistema di launch control e il \"Caterham Engine Management System\". Quest'ultimo assolve alla gestione elettronica del propulsore da 2.0 litri 4 cilindri in linea aspirato Ford Duratec montato anteriormente in posizione longitudinale con 237 CV di potenza erogati a 8500 giri/min scaricati sull'asse posteriore attraverso un cambio a manuale a 6 velocit\u00e0. Il rapporto peso potenza fa segnare 400 CV/1000 kg e la potenza specifica dell'unit\u00e0 della casa dell'ovale blu \u00e8 di 120 CV per litro. Esso \u00e8 in grado di far accelerare la vettura da 0 a 100 km/h in 4 secondi. La gommatura prevede all'avantreno degli pneumatici dalla misura 195/45 R15 mentre al retrotreno vi misurano 245/40 R15. L'impianto di illuminazione sia anteriore che posteriore \u00e8 affidato a fari con tecnologia LED."}
{"id": "4690787", "revid": "767487", "url": "https://it.wikipedia.org/wiki?curid=4690787", "title": "An Advertisement Answered", "text": "An Advertisement Answered \u00e8 un cortometraggio muto del 1910 diretto da Tom Ricketts. Prodotto e distribuito dalla Essanay Film Manufacturing Company, aveva come interprete principale J. Warren Kerrigan.\nTrama.\nRobert Earl \u00e8 un giovane agricoltore, scapolo, di bell'aspetto, benestante. Potrebbe sembrare una persona felice, ma in realt\u00e0 il giovanotto risente della solitudine in cui si trova e, un giorno, decide di porvi rimedio ricorrendo a un annuncio sul giornale. Un paio di giorni dopo, Robert riceve almeno una dozzina di lettere di aspiranti mogli. Non sapendo che pesci prendere, finisce di scrivere la stessa lettera indirizzata a ognuna di loro. Poi, mescolando le missive, ne sceglie una a caso, per quella che dovr\u00e0 diventare sua moglie. Chiama uno dei lavoranti e gli affida il compito di andare a portare la busta scelta alla posta. L'incaricato, per\u00f2, non capisce bene quale sia la lettera da spedire e, cos\u00ec, le spedisce tutte. Quando Robert si reca alla stazione per ricevere la prescelta, vede scendere dal treno un nutrito gruppo di spasimanti, che si precipitano tutte su di lui, decise ognuna per proprio conto a far valere il proprio diritto. Robert scappa via, inseguito dal gruppo che lo insegue per prati, frutteti, boschi. Si rifugia finalmente in casa, ma viene stanato. Arrampicato su un albero, viene buttato gi\u00f9, cadendo in mezzo alle aspiranti spose. In mezzo a quelle furie, Robert vede un dolce faccino timido con gli occhi sognanti. Aiutato dai suoi braccianti che tengono a bada la banda di donne, Robert prende la ragazza, avendo deciso che quella sar\u00e0 sua moglie. Due anni pi\u00f9 tardi, la casa solitaria del giovane agricoltore \u00e8 diventata il nido di una famigliola felice, rallegrata dalla nascita di un bambino.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito negli Stati Uniti dalla Essanay, il film - un cortometraggio di una bobina - usc\u00ec nelle sale cinematografiche il 13 luglio 1910."}
{"id": "4690788", "revid": "465169", "url": "https://it.wikipedia.org/wiki?curid=4690788", "title": "Geografia del Togo", "text": "Il Togo non costituisce un'unit\u00e0 geomorfologica ben definita, una regione cio\u00e8 che presenti caratteristiche fisiche unitarie. \u00c8 costituito da una striscia di territorio, stretta e sottile, allungata da sud a nord per circa 600 km, che con un breve tratto costiero (circa 70 km) si affaccia al golfo di Guinea, presentando aspetti morfologici, climatici, idrografici e vegetali propri in generale della pi\u00f9 vasta regione delimitata a sud dalla Costa degli Schiavi, la cui rientranza forma il golfo di Benin.\nGeologia.\nMorfologicamente il territorio del Togo non \u00e8 molto vario, trattandosi di una sezione del continente africano che non fu mai ravvivata n\u00e9 da movimenti orogenetici n\u00e9 da vistose dislocazioni; in particolare esso si estende sul penepiano costituito dal versante meridionale della dorsale (o anticlinale) che separa tra loro i bacini voltaico e nigeriano, al di sopra della quale emerge una linea di antichi rilievi (i Monti del Togo, prosecuzione della catena dell'Atakora) che in senso submeridiano attraversano il Paese, costituendone l'elemento morfologico pi\u00f9 caratteristico, con una funzione determinante per quanto riguarda i suoi aspetti geografici.\nDal punto di vista geologico si possono tuttavia riconoscere zone diverse: a sud e a est una zona precambriana costituita dalle pi\u00f9 antiche formazioni dello zoccolo continentale (micascisti, gneiss, quarziti, ecc., con intrusioni granitiche); una zona paleozoica a ovest e a nord, comprendente una sezione corrugata ai margini dei Monti del Togo e della catena dell'Atakora; inoltre, una sezione tabulare che fa parte del bacino voltaico.\nIn particolare, i Monti del Togo, la cui altitudine media si aggira intorno ai 700 m, non rappresentano una catena vera e propria, e, data anche l'intensit\u00e0 dei processi di erosione e peneplanazione, si configurano piuttosto, dal punto di vista morfologico, come una serie di altipiani, costituiti soprattutto da quarziti e separati fra loro da zone depresse.\nMorfologia e idrografia.\nNei suoi lineamenti morfologici il territorio \u00e8 divisibile in fasce, che dal mare si susseguono pressoch\u00e9 parallele verso l'interno. La zona costiera, bassa e sabbiosa, \u00e8 protetta da una serie di cordoni litoranei, al di l\u00e0 dei quali si aprono stagni, paludi e piccoli laghi costieri, posti in comunicazione con il mare dalla foce del fiume Mono, al confine con il Benin; la zona lagunare raggiunge il suo massimo sviluppo in profondit\u00e0 all'altezza di Porto S\u00e9guro, dove si allarga a formare un lago vero e proprio dalle dimensioni considerevoli, il lago Togo.\nOltre la stretta cimosa costiera si stende, su una profondit\u00e0 variabile da 30 a 40 km circa, una regione di basse ondulazioni collinari, che si elevano da poche decine di metri fino ad un massimo di 200 circa nelle zone pi\u00f9 interne. Procedendo verso nord, il rilievo si innalza gradualmente e assume la forma di altopiano; in questa regione si ergono i pi\u00f9 elevati rilievi del territorio, cui viene attribuito il nome complessivo di Monti del Togo, che attraversano il Paese da nord/nord-est e sud/sud-ovest e che rappresentano i resti di un antico sollevamento ben distinto e diviso attraverso serie parallele di faglie dal resto della superficie continentale; essi raggiungono quote vicine ai 1000 metri.\nA nord-ovest dei Monti del Togo si apre il bacino imbrifero del fiume Oti: si tratta di una regione pianeggiante o leggermente ondulata, limitata a nord-ovest da formazioni collinari che si elevano ad oltre 500 m di altitudine presso il confine con il Ghana.\nIl fiume Togo tributa interamente al golfo di Guinea, con fiumi numerosi e ricchi d'acqua nella stagione delle piogge, per lo pi\u00f9 asciutti o quasi in periodo di magra. L'asse orografico dei Monti del Togo costituisce la principale linea displuviale del Paese dividendolo in due grandi bacini idrografici: a nord-ovest quello dell'Oti e dei suoi affluenti; a sud-est e a sud quello del Mono e dei corsi d'acqua minori che scendono al lago Togo.\nIl fiume Oti nasce nel Benin nord-occidentale, dal versante settentrionale dell'Atakora, con il nome di Pendjari e, dopo aver segnato per lungo tratto il confine politico tra lo stesso Benin e il Burkina Faso, penetra nell'estrema sezione nord-orientale del Togo, dove tende a impaludarsi, per procedere poi verso sud-ovest; presso Yogu il suo corso muta direzione e scende decisamente verso sud, segnando per oltre un centinaio di chilometri il confine con il Ghana.\nIl Mono, invece, ha origine presso il confine con il Benin dal versante meridionale dell'altopiano di Soudou e, dopo aver costeggiato il monte Koronga, si dirige verso mezzogiorno fino alla sua foce nel golfo di Guinea; il tratto inferiore, per circa 120 km, segna il confine tra il Togo e il Benin; \u00e8 in questa sezione che il fiume presenta un corso pi\u00f9 irregolare e accidentato per le frequenti rapide che rendono difficile la navigazione anche ai piccoli natanti. Il Mono scola un vasto bacino imbrifero mediante vari affluenti, tra cui l'Ogou da sinistra e l'Ani\u00e9 da destra: tutti questi corsi d'acqua scendono dal versante sud-orientale dei Monti del Togo, con un corso per lungo tratto parallelo a quello del fiume principale.\nClima e flora.\nAnche in rapporto alla sua limitata estensione, il Togo non presenta condizioni climatiche molto diverse da zona a zona. In generale il Paese ha un clima simile a quello della regione guineana, anche se sensibilmente meno piovoso: la rientranza costiera del golfo di Benin tende infatti a indebolire gli apporti stagionali d'aria umida d'origine oceanica e a far sentire, per contrasto, gli apporti continentali. Cos\u00ec, ad esempio, le precipitazioni sulla costa del Togo sono inferiori a quelle della costa del Ghana, tanto che a Lom\u00e9 cadono annualmente poco pi\u00f9 di 770 mm di pioggia, ossia meno che in certe zone sudanesi. Verso l'interno, per\u00f2, la presenza dei rilievi \u00e8 determinante ai fini delle precipitazioni, che aumentano considerevolmente, superando i 1000 mm nella sezione centrale e raggiungendo i 1700 mm nella sezione montuosa sud-occidentale.\nAnche per quanto riguarda le temperature, un'importanza rilevante hanno altitudini: alla medesima latitudine, infatti, si verifica di frequente che le zone pi\u00f9 elevate presentino eccessi termici meno marcati; tali condizioni pi\u00f9 favorevoli all'insediamento umano sono anche determinate dalla diversa quantit\u00e0 di precipitazioni tra le zone pianeggianti e quelle elevate.\nPer grandi linee si pu\u00f2 dividere il Paese in due regioni climatiche: il Togo settentrionale, caratterizzato da un regime che si avvicina a quello tropicale sudanese, con un'unica stagione di piogge corrispondente all'estate boreale (da maggio a ottobre) e una stagione secca; il Togo meridionale, caratterizzato da un regime subequatoriale con due stagioni piovose (da marzo a giugno e da settembre a ottobre) alternate a due stagioni asciutte.\nLe precipitazioni atmosferiche, relativamente poco abbondanti, non sono in grado di alimentare una copertura vegetale particolarmente intensa. La foresta \u00e8 limitata alle zone pi\u00f9 alte, che sono anche le meglio irrorate, e si stende quindi prevalentemente lungo una fascia che attraversa il Paese da sud-ovest a nord-est, mentre nelle zone collinari o pianeggianti \u00e8 presente soltanto lungo il corso dei fiumi maggiori e si presenta con l'aspetto tipico della foresta a galleria.\nAltrove predomina quasi incontrastata la savana pi\u00f9 o meno arborata, spesso fortemente degradata dalle secolari attivit\u00e0 delle popolazioni agricole. Nel bacino medio del fiume Oti la savana \u00e8 di tipo sudanese, con cespugli spinosi ed altri adattamenti xerofili, ma con poche piante d'alto fusto. La vegetazione pi\u00f9 tipica della regione pianeggiante e di quella costiera \u00e8 rappresentata soprattutto da palme oleifere e del genere \"Borassus\"; non mancano per\u00f2 grandi individui arborei isolati, che, come i \"Ficus\", sono i resti di un'antica vegetazione equatoriale litoranea."}
{"id": "4690796", "revid": "767487", "url": "https://it.wikipedia.org/wiki?curid=4690796", "title": "Sinagoga Montefiore di Ramsgate", "text": "La sinagoga Montefiore di Ramsgate, costruita nel 1833, di rito sefardita, \u00e8 la sinagoga privata che sir Moses Montefiore eresse nella sua propriet\u00e0 di campagna a Ramsgate. In stile neoclassico, \u00e8 una delle pi\u00f9 antiche sinagoghe di tutta l'Inghilterra. Accanto sir Montefiore vi fece costruire la propria tomba di famiglia.\nStoria e descrizione.\nEra nella tradizione delle famiglie aristocratiche inglesi del tempo di costruire una cappella privata nelle loro propriet\u00e0. Cos\u00ec fece anche sir Moses Montefiore, il famoso filantropo ebreo, dopo che nel 1831 ebbe acquisito la propriet\u00e0 a Ramsgate, al tempo una localit\u00e0 balneare di gran moda. La villa (East Court) ora \u00e8 scomparsa, ma la sinagoga si \u00e8 preservata e con essa la tomba di famiglia dei Montefiore. E l'unico esempio conosciuto nel Regno Unito di una sinagoga costruita su un terreno privato.\nL'edificio della sinagoga sorge su un poggio che si affacciava sui giardini della villa. \u00c8 un esempio di stile neoclassico \"Regency\". Il progetto fu disegnato dal cugino di Montefiore David Mocatta; era la prima sinagoga in Inghilterra costruita da un architetto ebreo.\nMocatta ide\u00f2 un edificio in muratura intonacato, a pianta rettangolare con angoli inclinati e abside semicircolare ad ospitare l'arca santa. Il piccolo vestibolo contiene la scala che conduce al matroneo. La facciata presenta un orologio, particolare insolito nell'architettura sinagogale. L'orologio porta il motto: \"Il tempo vola, la virt\u00f9 sola rimane\". Lo stemma dei Montefiore \u00e8 stato apposto successivamente sulla facciata.\nL'interno \u00e8 sovrastato da una cupola ottagonale con lanterna ad ammettere la luce del giorno, e una finestra sopra l'Arca Santa. Originariamente era tutto intonacato di bianco. Il marmo rosa, grigio e panna e le pareti di granito e gran parte dei mobili sono stati aggiunti dagli eredi di Montefiore nel 1912. I mobili in rovere e i supporti in ferro della galleria sono del 1933, cos\u00ec come le due finestre a vetrate.\nLa sinagoga conserva i lampadari originali. Nella galleria si conserva il sedile originale di Lady Montefiore, mentre il sedile di Sir Moses \u00e8 al piano terreno.\nPer i servizi liturgici Moses Montefiore si attenne alle norme sefardite della sinagoga Bevis Marks di Londra, alla quale apparteneva.\nOggi la sinagoga non \u00e8 normalmente aperta per il culto pubblico, tranne che in occasioni speciali.\nLa tomba di famiglia dei Montefiore.\nAccanto alla sinagoga \u00e8 la tomba di famiglia, che Moses Montefiore fece costruire nel 1862 alla morte della moglie. Essa \u00e8 oggi l'ultima dimora di Sir Moses e Lady Judith Montefiore. Si tratta di una replica della tomba di Rachele, sulla strada da Gerusalemme a Betlemme, che nel corso di una visita nel 1841 nel Levante Montefiore aveva ottenuto dall'Impero Ottomano il permesso di restaurare.\nCome la tomba di Rachele, il mausoleo Montefiore \u00e8 un cubo sormontato da una cupola, con un portico ad arco. L'interno, pavimentato a piastrelle, ha un lucernario in vetro colorato, ma nessun'altra decorazione. Le due tombe sono contrassegnate da identiche lapidi in marmo di Aberdeen. Al di l\u00e0 della tomba \u00e8 collocato su un basamento un piccolo pilastro di pietra di basalto di Galilea, che i Montefiore si erano portati dal Levante."}
{"id": "4690797", "revid": "123158906", "url": "https://it.wikipedia.org/wiki?curid=4690797", "title": "Ricciotti Garibaldi jr", "text": "Biografia.\nFiglio omonimo di Ricciotti Garibaldi, a sua volta figlio di Giuseppe Garibaldi, nasce a Roma il 24 novembre 1881. \u00c8 il quarto figlio di Ricciotti e Constance Hopcraft, il primo nato in Italia. Frequenta la scuola industriale di Fermo diplomandosi nel 1898. L'anno successivo si impiega nel settore dell'edilizia e nelle ferrovie, sia in Egitto che in Tripolitania.\nNel 1912 raggiunge i fratelli che combattono nella seconda guerra balcanica. Ricciotti si impegna in una intensa campagna per l'intervento italiano nella Prima guerra mondiale, raccogliendo volontari e fondi. Nel 1914 raggiunge i fratelli in Francia per combattere nella Legione Garibaldina nella campagna delle Argonne.\nCon l'ingresso italiano nel conflitto, si arruola come volontario al 51\u00ba Reggimento di fanteria. Nel 1917 raggiunge il grado di maggiore. Al termine della guerra sul fronte italiano si arruola per combattere anche sul fronte franco-belga. Alla fine del conflitto prova a dar vita ad un'attivit\u00e0 commerciale in Francia, in seguito negli Stati Uniti, e poi nuovamente in Francia.\nIl fuoriuscitismo.\nCon i fratelli Peppino e Sante cerc\u00f2 di organizzare un'opposizione all'ascesa di Mussolini e del fascismo con il movimento \"Italia libera\". Trasferitisi in Francia nel 1925 i tre fratelli si dedicarono alla costituzione di una Legione di reduci garibaldina, tentando di organizzare l'immigrazione italiana e vagheggiando un'incursione armata in Italia che avrebbe dovuto sollevare la popolazione contro il fascismo con fondi della Massoneria Italiana. I propositi dei due fratelli si espandevano anche alla Spagna del dittatore Miguel Primo de Rivera e a tal fine entrarono in contatto con il generale Francesc Maci\u00e0. Negli stessi anni a Parigi entr\u00f2 in contatto con l'ambiente antifascista, divenendo amico di Tito Zaniboni ex deputato socialista\nIn questo periodo, insieme al fratello Peppino, entr\u00f2 in contatto con il vice questore Francesco La Polla il quale li reclut\u00f2 come agenti del governo italiano. Fu organizzato un piano che prevedeva un falso attentato contro Mussolini e l'organizzazione di un'azione militare contro la Spagna assecondando l'ignaro Maci\u00e0. L'obiettivo era di costringere il governo francese a prendere posizione contro i fuoriusciti italiani gettando su questi ultimi discredito e provocare attriti tra la Spagna e la Francia. La polizia francese svolse le sue indagini evitando le pressioni che pur arrivavano da parte di alcuni politici ed individu\u00f2 Ricciotti come agente provocatore cos\u00ec il 4 novembre 1926 arrest\u00f2 Maci\u00e0 e il 5 anche Ricciotti jr a Nizza. Come riassunse lo storico e antifascista Aldo Garosci \"da un lato il Garibaldi aveva promesso il suo contributo e quello delle \"legioni\" al Maci\u00e0, dall'altro la polizia francese aveva acquisito le prove che si trovava alle prese con un avventuriero al soldo del governo fascista\"\nDopo l'arresto Ricciotti rivel\u00f2 tutta l'operazione segreta confessando di essere un agente al servizio del governo italiano e di ricevere le istruzioni direttamente dall'ambasciatore italiano a Parigi Romano Avezzana al caff\u00e8 Fouquet. Mentre in tempi precedenti aveva ottenuto la somma elevatissima di 645.000 lire per finanziare la sua Legione garibaldina dalle mani del vice questore La Polla.\nIn seguito alla scoperta del suo doppiogiochismo quale agente provocatore fascista, la Loggia \"Italia\" n. 450, della Gran Loggia di Francia, della quale era membro, lo sospese dai suoi diritti e il Consiglio dell'Ordine dell'Obbedienza lo mise in stato d'accusa.\nEspulso dalla Francia si rifugi\u00f2 a Cuba, ma dopo pochi mesi ritorn\u00f2 in Italia, a Riofreddo, dove era podest\u00e0 il fratello Ezio Garibaldi dove come analizza Gaetano Salvemini \"nonostante le sue rivoluzionarie attivit\u00e0 antifasciste e le sue famose Avanguardie fu accolto senza disturbi\". Dieci anni pi\u00f9 tardi, sempre secondo Salvemini fond\u00f2 a Milano le \"\"Edizioni garibaldine\" i cui agenti si facevano passare come rappresentanti di una \"Federazione nazionale volontari garibaldini\"\". Il presidente della Federazione era il fratello Ezio che il 26 novembre 1936 sulle colonne del Popolo d'Italia diffid\u00f2 il pubblico a prendere parte a quella \"mistificazione\"\".\nNel dopo guerra, con il fratello Sante, prova a rianimare l'associazionismo garibaldino. Trascorre i suoi ultimi anni a Roma, in modestissime condizioni e assistito dalle sorelle: muore il 14 settembre 1951. Ricciotti Jr Garibaldi \u00e8 sepolto nella tomba di famiglia al Cimitero del Verano.\nOnorificenze.\n 26 agosto 1916 promozione per merito di guerra"}
{"id": "4690798", "revid": "110157", "url": "https://it.wikipedia.org/wiki?curid=4690798", "title": "Alex Martelli", "text": "\u00c8 autore per l'O'Reilly Media di alcuni libri relativi al linguaggio di programmazione Python."}
{"id": "4690801", "revid": "919027", "url": "https://it.wikipedia.org/wiki?curid=4690801", "title": "GRUB", "text": ""}
{"id": "4690804", "revid": "110157", "url": "https://it.wikipedia.org/wiki?curid=4690804", "title": "Campionati mondiali di tiro a volo 1975", "text": "I campionati mondiali di tiro 1975 furono la sedicesima edizione dei campionati mondiali di questo sport e si disputarono a Monaco di Baviera."}
{"id": "4690815", "revid": "298229", "url": "https://it.wikipedia.org/wiki?curid=4690815", "title": "Campionati mondiali di tiro a volo 1977", "text": "I campionati mondiali di tiro 1977 furono la diciassettesima edizione dei campionati mondiali di questo sport e si disputarono a Antibes."}
{"id": "4690816", "revid": "339392", "url": "https://it.wikipedia.org/wiki?curid=4690816", "title": "Rus\u00e7uk", "text": ""}
{"id": "4690820", "revid": "767487", "url": "https://it.wikipedia.org/wiki?curid=4690820", "title": "Feeding Seals at Catalina Isle", "text": "Feeding Seals at Catalina Isle \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla Essanay, il film - un cortometraggio di 51,8 metri - usc\u00ec nelle sale cinematografiche USA il 10 agosto 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"Up-to-Date Servants\"."}
{"id": "4690821", "revid": "2111283", "url": "https://it.wikipedia.org/wiki?curid=4690821", "title": "Passo del Paretaio", "text": "Il passo del Paretaio \u00e8 un valico dell'Appennino tosco-romagnolo posto ad un'altitudine di 950 m s.l.m. \u00c8 ubicato in provincia di Firenze, al confine fra i comuni di Firenzuola e di Palazzuolo sul Senio, lungo la strada provinciale 32 \"della Faggiola\" che collega la valle del Santerno con quella del Senio.\nA poca distanza dal passo, in direzione nord, si erge il complesso montuoso del monte Faggiola.\nIl passo del Paretaio \u00e8 il punto di arrivo della camminata storica rievocativa che annualmente si svolge a inizio giugno con partenza da Imola lungo un percorso di circa 40\u00a0km che ripercorre i sentieri usati dalle staffette partigiane della 36\u00aa Brigata Garibaldi."}
{"id": "4690823", "revid": "767487", "url": "https://it.wikipedia.org/wiki?curid=4690823", "title": "Outi Kettunen", "text": "Biografia.\nIn Coppa del Mondo ottenne il primo risultato di rilievo l'11 dicembre 1998 a Hochfilzen (65\u00aa) e l'unico podio il 28 febbraio 1999 a Lake Placid.\nIn carriera prese parte a un'edizione dei Giochi olimpici invernali, (37\u00aa nella sprint, 37\u00aa nell'inseguimento, 48\u00aa nell'individuale, 12\u00aa nella staffetta), e a sei dei Campionati mondiali (6\u00aa nella sprint e nella staffetta a Kontiolahti/Oslo 1999 e nella staffetta a Chanty-Mansijsk 2003 i migliori piazzamenti).\nAll'inizio della stagione 2000-2001 a un controllo antidoping fu trovata positiva al nandrolone e squalificata per un anno."}
{"id": "4690825", "revid": "110157", "url": "https://it.wikipedia.org/wiki?curid=4690825", "title": "Campionati mondiali di tiro al bersaglio mobile 1975", "text": "I campionati mondiali di tiro 1975 furono la quinta edizione dei campionati mondiali di questo sport e si disputarono a Monaco di Baviera."}
{"id": "4690826", "revid": "767487", "url": "https://it.wikipedia.org/wiki?curid=4690826", "title": "You Stole My Purse", "text": "You Stole My Purse \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla Essanay, il film - un cortometraggio di 145 metri - usc\u00ec nelle sale cinematografiche USA il 31 agosto 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"Who's Who\"."}
{"id": "4690828", "revid": "785863", "url": "https://it.wikipedia.org/wiki?curid=4690828", "title": "Gola profonda 2", "text": ""}
{"id": "4690830", "revid": "538762", "url": "https://it.wikipedia.org/wiki?curid=4690830", "title": "Annukka Mallat", "text": "Biografia.\nIn Coppa del Mondo ottenne il primo risultato di rilievo il 18 marzo 1993 a Kontiolahti (38\u00aa) e l'unico podio il 28 febbraio 1999 a Lake Placid (3\u00aa).\nIn carriera prese parte a quattro edizioni dei Campionati mondiali (6\u00aa nella staffetta a Kontiolahti/Oslo 1999 il miglior piazzamento)."}
{"id": "4690833", "revid": "287204", "url": "https://it.wikipedia.org/wiki?curid=4690833", "title": "Lago azul/Se riesci a non morire", "text": "Lago azul/Se riesci a non morire \u00e8 un singolo della cantante italiana Iva Zanicchi, pubblicato per il mercato spagnolo nel 1978.\nTracce.\nLato A\nLato B"}
{"id": "4690835", "revid": "767487", "url": "https://it.wikipedia.org/wiki?curid=4690835", "title": "Who's Who (film 1910)", "text": "Who's Who \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla Essanay, il film - un cortometraggio di 160 metri - usc\u00ec nelle sale cinematografiche USA il 31 agosto 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"You Stole My Purse\"."}
{"id": "4690837", "revid": "767487", "url": "https://it.wikipedia.org/wiki?curid=4690837", "title": "Mulcahy's Raid", "text": "Mulcahy's Raid \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, , il film - un cortometraggio di 168 metri - usc\u00ec nelle sale cinematografiche USA il 3 agosto 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"A College Chicken\"."}
{"id": "4690839", "revid": "767487", "url": "https://it.wikipedia.org/wiki?curid=4690839", "title": "Aparte del hecho/La valija", "text": "Aparte del hecho/La valija \u00e8 un singolo della cantante italiana Iva Zanicchi, pubblicato per il mercato spagnolo nel 1979.\nTracce.\nLato A\nLato B"}
{"id": "4690841", "revid": "767487", "url": "https://it.wikipedia.org/wiki?curid=4690841", "title": "The Greater Call (film 1910)", "text": "The Greater Call \u00e8 un cortometraggio muto del 1910. Il nome del regista non viene riportato nei credit.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di 216 metri - usc\u00ec nelle sale cinematografiche USA il 20 dicembre 1910. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dall'Essanay, la commedia \"\"."}
{"id": "4690842", "revid": "1123126", "url": "https://it.wikipedia.org/wiki?curid=4690842", "title": "Cattedrali in Azerbaigian", "text": "Questa \u00e8 una lista delle cattedrali dell'Azerbaigian."}
{"id": "4690844", "revid": "186709", "url": "https://it.wikipedia.org/wiki?curid=4690844", "title": "Rudy Hiden", "text": ""}
{"id": "4690847", "revid": "767487", "url": "https://it.wikipedia.org/wiki?curid=4690847", "title": "The Bad Man's Last Deed", "text": "The Bad Man's Last Deed \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Morrison, in Colorado.\nDistribuzione.\nDistribuito dalla Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 2 luglio 1910."}
{"id": "4690848", "revid": "404338", "url": "https://it.wikipedia.org/wiki?curid=4690848", "title": "Alessandro Rossi (attore)", "text": ""}
{"id": "4690851", "revid": "287204", "url": "https://it.wikipedia.org/wiki?curid=4690851", "title": "Il faut croire en demain/Caro mio/Le matin de l'adieu/Non tornar mai", "text": "Il faut croire en demain/Caro mio/Le matin de l'adieu/Non tornar mai \u00e8 un extended play della cantante italiana Iva Zanicchi, pubblicato per il mercato francese nel 1966."}
{"id": "4690854", "revid": "767487", "url": "https://it.wikipedia.org/wiki?curid=4690854", "title": "The Unknown Claim", "text": "The Unknown Claim \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Morrison, in Colorado.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 9 luglio 1910."}
{"id": "4690862", "revid": "767487", "url": "https://it.wikipedia.org/wiki?curid=4690862", "title": "Trailed to the Hills", "text": "Trailed to the Hills \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nVenne girato in Colorado, nella Jefferson County, a Morrison.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 16 luglio 1910. Venne recensito con il titolo \"Trailed to the West\"."}
{"id": "4690863", "revid": "481666", "url": "https://it.wikipedia.org/wiki?curid=4690863", "title": "Jefferson County (Colorado)", "text": ""}
{"id": "4690865", "revid": "54354", "url": "https://it.wikipedia.org/wiki?curid=4690865", "title": "La Barceloneta, Barcelona", "text": ""}
{"id": "4690867", "revid": "54354", "url": "https://it.wikipedia.org/wiki?curid=4690867", "title": "El G\u00f2tic", "text": ""}
{"id": "4690868", "revid": "767487", "url": "https://it.wikipedia.org/wiki?curid=4690868", "title": "The Thief (film 1910)", "text": "The Thief \u00e8 un cortometraggio muto del 1910 diretto da Tom Ricketts e interpretato da Marshall Stedman e da Brinsley Shaw, qui al suo esordio cinematografico nei panni di un detective.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dall'Essanay Film Manufacturing Company, il film - un cortometraggio di una bobina - usc\u00ec nelle sale cinematografiche USA il 20 luglio 1910. Venne recensito con il titolo \"The Hollow Cane\"."}
{"id": "4690869", "revid": "108951158", "url": "https://it.wikipedia.org/wiki?curid=4690869", "title": "Orologio astronomico della cattedrale di Exeter", "text": "L'orologio astronomico della cattedrale di Exeter venne costruito in diversi periodi storici.\nStoria.\nLe prime notizie circa l'esistenza di questo orologio astronomico risalgono al 1484. La struttura \u00e8 suddivisa in due parti sovrapposte: il quadrante inferiore, risalente al medioevo, e quello superiore, aggiunto nel 1759.\nIl quadrante inferiore \u00e8 posizionato all'interno di una grande cassa di forma quadrata. Il disco pi\u00f9 esterno reca i numeri da I a XII, ripetuti due volte. Un giglio dorato, simboleggiante il Sole, fa un giro completo nell'arco delle 24 ore, indicando l'ora. La base del giglio, invece, indica il giorno del mese lunare, da 1 a 30, nel disco immediatamente interno.\nUna sfera rotante bianca e nera, nel disco successivo, indica la fase lunare in corso. Al centro del quadrante una sfera dorata rappresenta la Terra. Alla base \u00e8 presente l'iscrizione latina di stampo moraleggiante \"Pereunt et imputantur\" (\"Le ore passano e sono contate\"). L'attuale meccanismo interno dell'orologio venne realizzato dalla ditta Gillett &amp; Bland nel 1885.\nUna piccola campana, posta dietro il quadrante, suona ogni quarto d'ora. Il quadrante superiore, posizionato senza cassa, venne aggiunto nel XVIII secolo ed \u00e8 formato da un disco con una lancetta che segna i minuti."}
{"id": "4690870", "revid": "1566286", "url": "https://it.wikipedia.org/wiki?curid=4690870", "title": "Franco Pesce", "text": "Biografia.\nFiglio d'arte dell'attore Ettore, Franco Pesce sin da giovane si interessa al mondo dello spettacolo e studia canto con l'intento di divenire un cantante lirico; la vera vocazione per il cinema per\u00f2, la scopre soltanto intorno al 1910 divenendo in poco tempo un affermato cameraman.\nFranco Pesce continu\u00f2 l'attivit\u00e0 di operatore cinematografico per tutta la durata del cinema muto fino all'avvento del sonoro, quando inizi\u00f2 a dedicarsi maggiormente al settore della fotografia di scena, divenendone direttore intorno al 1930; prosegu\u00ec l'attivit\u00e0 di direttore della fotografia fino al 1940 quando si rese conto di essere attratto dalla recitazione consacrando definitivamente la sua vera indole di attore.\nSui vari set cinematografici, Franco Pesce venne utilizzato perlopi\u00f9 in ruoli da caratterista o comprimario, pur essendo dotato di una buona preparazione cinematografica; i personaggi interpretati dall'attore si limitarono ad affiancare i protagonisti, interpretando spesso il tipico vecchietto nel filone degli spaghetti western.\nFranco Pesce lavor\u00f2 fino alla veneranda et\u00e0 di 85 anni, continuando a recitare fino a quando non fu colto dalla morte; alcuni film ai quali prese parte vennero infatti distribuiti solo dopo il suo decesso."}
{"id": "4690873", "revid": "767487", "url": "https://it.wikipedia.org/wiki?curid=4690873", "title": "The Desperado (film 1910)", "text": "The Desperado \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Morrison, in Colorado.\nDistribuzione.\nDistribuito dall'Essanay Film Manufacturing Company, il film - un cortometraggio in una bobina - usc\u00ec nelle sale cinematografiche USA il 23 luglio 1910."}
{"id": "4690876", "revid": "1305772", "url": "https://it.wikipedia.org/wiki?curid=4690876", "title": "The Tie That Binds", "text": ""}
{"id": "4690878", "revid": "729019", "url": "https://it.wikipedia.org/wiki?curid=4690878", "title": "La notte/Te lo leggo negli occhi", "text": "La notte/Te lo leggo negli occhi \u00e8 un singolo dei cantanti italiani Iva Zanicchi e Giorgio Gaber pubblicato su 45 giri tascabile nel 1965.\nTracce.\nLato A\nLato B"}
{"id": "4690880", "revid": "767487", "url": "https://it.wikipedia.org/wiki?curid=4690880", "title": "Io ti dar\u00f2 di pi\u00f9/Adesso si", "text": "Io ti dar\u00f2 di pi\u00f9/Adesso si \u00e8 un singolo dei cantanti italiani Iva Zanicchi e Memo Remigi, pubblicato su 45 giri tascabile nel 1966."}
{"id": "4690881", "revid": "2052878", "url": "https://it.wikipedia.org/wiki?curid=4690881", "title": "Il ragazzo di via Gluck/Dio come ti amo", "text": "Il ragazzo di via Gluck/Dio come ti amo \u00e8 un singolo dei cantanti italiani Giorgio Gaber e Iva Zanicchi pubblicato su nel 1966.\nTracce.\nLato A\nLato B"}
{"id": "4690885", "revid": "986213", "url": "https://it.wikipedia.org/wiki?curid=4690885", "title": "Alois von Sch\u00f6nburg-Hartenstein", "text": "Svolse importanti incarichi di comando durante la prima guerra mondiale. Era un membro della nobilt\u00e0 austriaca, con il titolo di \"F\u00fcrst von Sch\u00f6nburg-Hartenstein\"; nel luglio 1934 divenne per breve tempo ministro della Difesa della Repubblica austriaca.\nBiografia.\nDal 1899 al 1913 fu il presidente della Croce rossa austriaca. Dopo l'inizio della Grande Guerra, tenne il comando di una serie di reparti combattendo soprattutto sul fronte orientale alla testa prima della 6\u00aa Divisione di fanteria e quindi del 20\u00ba corpo d'armata.\nSecondo alcune fonti, Sch\u00f6nburg-Hartenstein era il candidato del capo di stato maggiore austro-ungarico Arthur Arz von Straussenburg alla carica di ministro della Guerra dell'impero nell'aprile 1917. Dopo aver comandato il 4\u00ba corpo d'armata sul fronte italiano, all'inizio del 1918, mentre le turbolenze interne dell'Impero austro-ungarico e la mancanza di cibo tra la popolazione aumentavano, il generale prese il comando delle truppe assegnate ai compiti di mantenimento delle sicurezza e dell'ordine all'interno dell'impero. Durante questo incarico egli arrest\u00f2 i capi degli scioperanti e circa 44.000 disertori. Nell'estate 1918, ritorn\u00f2 sul campo di battaglia e assunse il comando della 6\u00aa Armata schierata sul fronte italiano e partecip\u00f2 con le sue truppe alla battaglia del Solstizio, l'ultima offensiva austro-ungarica; durante la battaglia fu ferito ad una gamba.\nDurante la battaglia di Vittorio Veneto dell'ottobre 1918, von Sch\u00f6nburg-Hartenstein comandava sempre la 6\u00aa Armata che sub\u00ec l'attacco principale italiano sul Piave; dopo duri scontri le truppe austro-ungariche non riuscirono ad impedire il passaggio del fiume e si ritirarono in rotta verso nord; numerosi reparti defezionarono nella fase finale della battaglia. Il generale, mentre la situazione politica e militare dell'Impero austro-ungarico, diveniva sempre pi\u00f9 precaria, comprese che era ormai inevitabile la sconfitta nella guerra e la fine della monarchia asburgica; ai suoi famigliari scrisse che \"il mio ultimo compito consiste nel preservare l'ordine e proteggere la nuova Austria\".\nDopo la caduta della monarchia e la costituzione della prima repubblica austriaca, von Sch\u00f6nburg-Hartenstein fu segretario di stato dell'esercito dal settembre 1933 al marzo 1934, quando egli fu nominato ministro della Difesa nel governo di destra del cancelliere Engelbert Dollfuss; egli rimase in questo incarico fino al luglio 1934. Mentre era nel governo, von Sch\u00f6nburg-Hartenstein fece appello al nazionalismo austriaco e ai veterani di guerra per ottenere sostegno per l'amministrazione Dolfuss in opposizione ai nazional-socialisti austriaci legati alla Germania nazista."}
{"id": "4690894", "revid": "767487", "url": "https://it.wikipedia.org/wiki?curid=4690894", "title": "Episodi di The Middle (quinta stagione)", "text": "La quinta stagione della serie televisiva The Middle \u00e8 stata trasmessa dal canale statunitense ABC a partire dal 25 settembre 2013 al 21 maggio 2014.\nIn Italia, \u00e8 stata trasmessa e dal 3 gennaio al 23 agosto 2014 su Joi, canale pay della piattaforma Mediaset Premium. In chiaro viene trasmessa in prima visione dal 30 gennaio al 16 febbraio 2015 su Italia 2."}
{"id": "4690896", "revid": "310967", "url": "https://it.wikipedia.org/wiki?curid=4690896", "title": "Haemonchus contortus", "text": "Lo Haemonchus contortus \u00e8 un verme parassita nematode che infesta l'abomaso dei ruminanti ed in particolare a quelli appartenenti al genere ovis e capra.\n\u00c8 il parassita che crea i maggiori danni economici a livello mondiale nell'allevamento di capre e pecore. Studi inerenti al problema hanno individuato che la pecora rossa Masai conosciuta anche come pecora Tanganica \u00e8 particolarmente resistente al parassita e quindi adatta ad essere incrociata con altre razze per contenere le infestazioni.\nMorfologia.\nI vermi adulti di sesso maschile sono lunghi 10-20 mm, pi\u00f9 piccoli delle femmine, che variano tra i 20 e i 30 mm. Il corpo biancheggiante della femmina \u00e8 ben caratterizzato dall'intestino rosso che l'avvolge ed \u00e8 per questo che in lingua inglese \u00e8 anche chiamato \"barber's pole worm\" (verme palo del barbiere). Possiede un esofago capillare e si nutre del sangue dell'ospite dopo aver perforato la mucosa gastrica. La sua spiccata ematofagia comporta, per gli animali pi\u00f9 colpiti, una forte anemia che pu\u00f2 condurre anche alla morte. Un ospite infestato da 5.000 H. contortus pu\u00f2 perdere fino a 250 ml di sangue al giorno.\nLa diagnosi \u00e8 effettuabile tramite la ricerca di uova nelle feci. Le femmine sono capaci di deporre anche 10.000 uova al giorno, che vengono poi espulse dall'animale ospite tramite le feci. Le uova si diffondono sui terreni, contaminandoli, ed infetteranno altri animali che poi pascoleranno su quei terreni attraverso l'erba. Questi vermi si diffondono soprattutto nei mesi estivi in quanto preferiscono il caldo umido: infatti sono diffusi principalmente nelle aree tropicali e subtropicali. Il parassita \u00e8 endemico anche in alcune zone europee, come in Russia ed in Italia."}
{"id": "4690904", "revid": "300067", "url": "https://it.wikipedia.org/wiki?curid=4690904", "title": "Armando Maunier", "text": "Carriera.\nFiglio di padre francese e madre spagnola, gioc\u00f2 nel corso degli anni trenta con la Societ\u00e9 Patrie, club con sede a Barcellona e centro di formazione militare per i francesi residenti nella citt\u00e0 catalana.\nFu tra i cestisti che il 15 aprile 1935 disputarono la prima partita della storia della nazionale di pallacanestro della Spagna. Con la selezione spagnola disput\u00f2 la prima edizione degli Europei, conquistando la medaglia d'argento alle spalle della Lettonia. Con la \"Roja\" ha collezionato in totale 4 presenze."}
{"id": "4690905", "revid": "604467", "url": "https://it.wikipedia.org/wiki?curid=4690905", "title": "Slittino ai XXI Giochi olimpici invernali - Doppio maschile", "text": ""}
{"id": "4690906", "revid": "1409041", "url": "https://it.wikipedia.org/wiki?curid=4690906", "title": "Test match", "text": "Un test match \u00e8 una partita ufficiale di solito disputata fra squadre nazionali nel rugby a 15 e nel rugby a 13 che non rientra nei tornei internazionali organizzati per queste discipline.\nAnche gli incontri analoghi del cricket sono chiamati test match o test cricket.\nStoria.\nUn test match \u00e8 una partita in cui si \"testa\" o si valuta la forza delle squadre che la disputano ed \u00e8 stato utilizzato per la prima volta in occasione della \"tourn\u00e9e\" in Australia di una squadra privata di giocatori inglesi di cricket nel 1861-1862, che affrontarono le selezioni delle allora colonie britanniche in Australia. La locuzione divenne di uso comune 10 anni dopo quello che \u00e8 riconosciuto come il primo test match ufficiale del cricket, disputato il 15 marzo 1877 al Melbourne Cricket Ground tra Inghilterra e Australia.\nSi \u00e8 cominciato in seguito ad usarla anche per il rugby a 15; \u00e8 stato riconosciuto come primo test match, diversi anni dopo che \u00e8 stato giocato, l'incontro tra e disputato il 27 marzo 1871 al Raeburn Place di Edimburgo, lo stadio degli Edinburgh Academicals.\nTest match del rugby a 15.\nMaschile.\nAl contrario del cricket, dove lo \"status\" di test match viene assegnato secondo criteri precisi dall'International Cricket Council (organismo che governa il cricket internazionale), nel rugby a 15 la definizione di test match \u00e8 a discrezione delle federazioni nazionali. \u00c8 gi\u00e0 successo negli anni venti del XX secolo che, per gli incontri tra la federazione australiana del Nuovo Galles del Sud e la , la federazione australiana abbia assegnato lo \"status\" di test match e quella neozelandese no. La decisione della federazione australiana dipese dal fatto che a quel tempo il rugby era diffuso quasi solo nel Nuovo Galles del Sud.\nNel rugby a 15 possono essere considerati test match anche incontri disputati da una nazionale maggiore contro selezioni internazionali di fama quali i Barbarians, i British and Irish Lions e i Pacific Islanders, composte da giocatori invitati all'evento e provenienti da Nazionali diverse. Ai giocatori che affrontano una partita contro una di tali selezioni viene riconosciuta una presenza ufficiale nella propria Nazionale (anche in italiano una presenza in Nazionale pu\u00f2 essere chiamata con il termine inglese \"cap\"). Resta a discrezione di ogni federazione rugbistica nazionale se assegnare o meno la presenza in Nazionale quando la partita non \u00e8 un test match e viene giocata contro una squadra minore di un'altra nazione (ad esempio la Nazionale B o una Nazionale giovanile).\nPrima dell'introduzione della Coppa del Mondo di rugby, avvenuta con l'edizione del 1987 giocata in Australia e Nuova Zelanda, gli unici incontri di grande importanza a non essere considerati test match furono quelli dell'Home Championship (dal 1883 tra , , e ), diventato Cinque Nazioni dal 1910 con l'aggiunta della . Non esistendo prima del 1987 altre competizioni internazionali di alto livello, si determinava il valore delle altre Nazionali esclusivamente sulla base dei test match.\nA partire da quelli del 1871, i test match tra Nazionali maggiori assegnano punteggi per la definizione del piazzamento nella classifica mondiale ufficialmente riconosciuta dall'International Rugby Board (IRB), il massimo organismo del rugby a 15 internazionale. Tali punteggi sono dimezzati rispetto a quelli delle partite della Coppa del Mondo, privilegiata dall'IRB, e variano a seconda della posizione e della differenza di punti in classifica, di chi gioca la partita in casa, dell'esito e del punteggio della partita stessa.\nFemminile.\nI test match nel rugby a 15 femminile non hanno ancora una definizione uniforme per le diverse federazioni nazionali, soprattutto perch\u00e9 la disciplina a livello femminile \u00e8 ancora relativamente giovane. Pu\u00f2 essere considerato come il primo test match l'incontro fra le Nazionali di Francia e Paesi Bassi disputato nel 1982, quando il rugby femminile non era previsto da molte federazioni nazionali e dall'IRB. La stessa federazione francese riconosce come ufficiali gli incontri femminili a partire dal 1989, anno in cui ha accolto al proprio interno il rugby femminile. Analoghe posizioni hanno tenuto altre federazioni nazionali. L'IRB ha organizzato la Coppa del Mondo femminile a partire dalla terza edizione, disputata nel 1998, mentre le prime due, del 1991 e del 1994, sono state riconosciute dalla stessa IRB solo dopo che erano state giocate.\nAlcuni Paesi di primo livello rugbistico, soprattutto la Francia e l'Inghilterra, attribuiscono le presenze in Nazionale alle loro giocatrici solo per le partite disputate contro le Nazionali di maggiore importanza. La federazione inglese ha riconosciuto come test match un incontro contro le irlandesi dell'Irish President's XV, una squadra che non rappresenta la federazione irlandese; quest'ultima non considera quindi l'incontro un test match. Due analoghi incontri del 2007 tra una rappresentativa non ufficiale degli USA e la Nazionale del Canada sono stati considerati test match dalla federazione canadese ma non da quella statunitense."}
{"id": "4690907", "revid": "217830", "url": "https://it.wikipedia.org/wiki?curid=4690907", "title": "Gran Premio motociclistico di San Marino e della Riviera di Rimini 2013", "text": "Il Gran Premio motociclistico di San Marino e della Riviera di Rimini 2013 \u00e8 stato il tredicesimo Gran Premio della stagione 2013. Le gare si sono disputate il 15 settembre 2013 presso il Misano World Circuit Marco Simoncelli. Nelle tre classi i vincitori sono stati: Jorge Lorenzo in MotoGP, Pol Espargar\u00f3 in Moto2 e \u00c1lex Rins in Moto3.\nMotoGP.\nJorge Lorenzo vince la gara, portando a compimento la sua quinta affermazione stagionale, seconda consecutiva dopo quella ottenuta al GP di Gran Bretagna, ventottesima nella classe MotoGP, quarantanovesima della sua carriera nel motomondiale, confermandosi vincitore di questo GP per il terzo anno consecutivo.\nLorenzo, con i 25 punti ottenuti in questa gara, riduce le distanze in campionato da 39 a 34 punti di ritardo dal capoclassifica Marc M\u00e1rquez, giunto secondo sul traguardo, con Dani Pedrosa, compagno di squadra di M\u00e1rquez nel team Repsol Honda, terzo a completare il podio.\nColin Edwards con la FTR Kawasaki del team NGM Mobile Forward Racing risulta essere il migliore dei piloti alla guida di motociclette CRT, chiudendo al dodicesimo posto la gara.\nLa sola variazione nella lista dei partecipanti riguarda Ben Spies che non prende parte a questo GP in quanto infortunato, con il suo posto nel team Ignite Pramac Racing che viene preso da Michele Pirro.\nMoto2.\nDopo quattro gare senza salire sul gradino pi\u00f9 alto del podio, Pol Espargar\u00f3 del team Tuenti HP 40, autore della pole position nelle qualifiche, vince anche la gara. In questo modo il pilota spagnolo, giunto alla sua quarta affermazione stagionale, tredicesima in carriera nel motomondiale, riduce da 38 a 23 punti il divario in campionato da Scott Redding, con il pilota britannico del team Marc VDS Racing che mantiene il primo posto in classifica nel mondiale piloti ma perde molti punti, chiudendo soltanto sesto sul traguardo di questa gara.\nAl secondo posto il pilota giapponese del team Italtrans Racing Takaaki Nakagami, che manca la vittoria, posizionandosi per la quarta volta consecutiva al secondo posto, con Esteve Rabat (compagno di squadra di Espargar\u00f3) al terzo posto.\nSono numerose le variazioni nella lista dei partecipanti a questa gara in confronto all'ultimo GP, con il team Federal Oil Gresini che sostituisce il pilota titolare Doni Tata Pradita con l'esordiente nel motomondiale Franco Morbidelli (il pilota italiano corre come pilota titolare nel campionato europeo Superstock 600), anche il team IDEMITSU Honda Team Asia fa esordire in questa gara il giovane pilota malese Azlan Shah, che prende la moto che era di Y\u016bki Takahashi. Sostituisce invece entrambi i piloti il team Blusens Avintia, con il pilota argentino Ezequiel Iturrioz (anche per lui prima gara nel motomondiale) che sostituisce Toni El\u00edas (lo spagnolo si sposta a correre nel campionato mondiale Superbike), e Dani Rivas che, vista la squalifica per due GP in quanto ritenuto colpevole di un incidente nel warm up del Gran Premio di Gran Bretagna, viene sostituito da \u00c1lex Mari\u00f1elarena. Confermata per la seconda gara consecutiva la presenza di Jason O'Halloran, che viene ancora ingaggiato dal team JiR Moto2 per sostituire l'infortunato Mike Di Meglio, mentre Gino Rea ottiene la sua sesta partecipazione stagionale tramite l'assegnazione di una wildcard.\nAnthony West nel Gran Premio di Francia 2012 era risultato positivo a controlli antidoping, per tale motivo il 31 ottobre 2012 dopo il GP d'Australia \u00e8 stata presa la decisione di annullare il risultato ottenuto in Francia e di squalificarlo per un mese, cosa che non gli ha permesso di partecipare all'ultima tappa del campionato 2012, a valencia. In seguito, il 28 novembre 2013, vengono annullati tutti i suoi risultati ottenuti nei 17 mesi successivi al GP di Francia della stagione precedente, fra cui quello di questa gara.\nMoto3.\nQuarta vittoria stagionale per \u00c1lex Rins con la KTM RC 250 GP del team Estrella Galicia 0,0, con al secondo posto per soli 5 centesimi di distacco Maverick Vi\u00f1ales anche lui con moto KTM ma gestita dal team Calvo, e terzo \u00c1lex M\u00e1rquez (compagno di squadra di Rins nel team Estrella Galicia 0,0) a completare un podio tutto di piloti spagnoli e tutti alla guida di moto KTM.\nLa situazione in campionato vede il capoclassifica Luis Salom, giunto quarto in questa gara, perdere punti dai suoi diretti rivali, con Rins che si porta secondo in graduatoria con un ritardo di 18 punti e Vi\u00f1ales terzo a meno 19 lunghezze dal vertice.\nDa segnalare come, a partire da questo GP, il team Ambrogio Racing (che partecipa con i piloti Brad Binder e Luca Amato) cambia motociclette, lasciando le Suter MMX3 per passare alle Mahindra MGP3O.\nIn questo gara Andrea Locatelli e Luca Marini (fratellastro di Valentino Rossi) corrono grazie all'assegnazione di wildcard."}
{"id": "4690912", "revid": "767487", "url": "https://it.wikipedia.org/wiki?curid=4690912", "title": "Deeply", "text": "Deeply \u00e8 un film del 2000 scritto e diretto da Sheri Elwood."}
{"id": "4690925", "revid": "76963", "url": "https://it.wikipedia.org/wiki?curid=4690925", "title": "Molly Dunsworth", "text": "Biografia.\nFiglia dell'attore John Dunsworth \u00e8 nata e cresciuta in Nuova Scozia (Canada), debutta sul grande schermo ad appena 10 anni nel film \"Deeply\" in cui interpreta il ruolo della protagonista da bambina in alcune scene.\nDopo aver terminato gli studi inizia ad interpretare ruoli in serie e film per la televisione, torna al cinema nel 2011 interpretando il ruolo della protagonista in \"Hobo with a Shotgun\" al fianco di Rutger Hauer."}
{"id": "4690936", "revid": "767487", "url": "https://it.wikipedia.org/wiki?curid=4690936", "title": "Associazione Calcio Udinese 1947-1948", "text": "Questa voce raccoglie le informazioni riguardanti l'Associazione Calcio Udinese nelle competizioni ufficiali della stagione 1947-1948."}
{"id": "4690940", "revid": "2197462", "url": "https://it.wikipedia.org/wiki?curid=4690940", "title": "\u00c1lex Gadea", "text": "Biografia.\n\u00c1lex Gadea \u00e8 nato il 22 luglio 1983 ad Alzira, nella Provincia di Valencia, \u00c1lex proviene da una famiglia della classe media: suo padre era un funzionario pubblico, sua madre lavorava come impiegata in uno studio di grafica. Durante gli anni del liceo, frequenta un corso di recitazione che lo appassiona al teatro. A soli diciotto anni, lascia la sua citt\u00e0 e si trasferisce a Madrid, dove frequenta l'Accademia d'Arte Drammatica di Cristina Rota. Per mantenersi agli studi fa numerosi lavori: cameriere, bracciante, ciabattino, addetto in un call center.\nCarriera.\nDopo numerose esperienze teatrali, esordisce nel mondo della TV, con due spot pubblicitari. In seguito gira due film, \"Adrenalina\" e \"El Nuevo Orden\" (2007).\nNel 2009 il primo ruolo da protagonista sul piccolo schermo, nella serie TV \"l'Alqueria\" \"Blanca\", dove interpreta il personaggio di Diego Sanchis. La serie, andata in onda in una televisione locale di Valencia (Canal Nou), ottiene un grande successo di pubblico.\nDopo questa esperienza, durata quasi due anni, viene scelto per partecipare ai casting per la telenovela \"Il segreto\" (\"El secreto de Puente Viejo\"), trasmesso su Antena 3. Proprio in questa soap ottiene grande popolarit\u00e0 con il personaggio di Trist\u00e1n Ulloa Castro Montenegro. Nonostante il grande successo, l'attore abbandona la soap nel 2013.\nNel 2014, dopo la partecipazione alla serie, \"Ciega a Citas\" (Cuatro), dove ha interpretato il ruolo di Sergio Feo, \u00c1lex Gadea torna a teatro, con la compagnia 611 di Madrid, con lo spettacolo \"Los Justos\" di Albert Camus; un'opera drammatica, in cui si affronta il lacerante tema del terrorismo dell'ETA. La rappresentazione teatrale otterr\u00e0 ottime recensioni da parte della critica spagnola.\nNel corso dello stesso anno, la compagnia madrilena, porta lo spettacolo anche in Italia, prima al Festival \"Sconfinando\" di Sarzana (26 luglio) e poi all'Universit\u00e0 di Cassino, (11 febbraio 2015), nell'ambito del convegno \"\"Il giusto e il vero. Sulle tracce di Albert Camus\".\"\nDal 2015 al 2017 \u00e8 entrato a far parte del cast della soap opera \"Sei sorelle\" (\"Seis hermanas\"), in onda sull'emittente pubblica spagnola TVE La 1, nel ruolo del dottor Crist\u00f3bal Loygorri.\nAd aprile 2017, \u00c1lex inizia un nuovo progetto teatrale, che lo vede nel ruolo di Christian de Neuvillette, nel \"Cyrano de Bergerac\", di Edmond Rostand.\nContemporaneamente alla tourn\u00e9e teatrale, \u00c1lex entra nel cast della nuova fiction d'epoca di Antena 3, \"Tiempos de guerra\", ambientata in Marocco durante la guerra coloniale. Nella serie, l'attore valenciano interpreter\u00e0 un ufficiale dell'esercito spagnolo, il tenente Andr\u00e9s Pereda, che abbandona Madrid, per combattere nel Nord Africa. \nNel 2019 interpreta Mateo Medina nella serie televisiva \"Toy Boy\" andata in onda su Antena 3 e successivamente comprata da Netflix.\nProgetti.\nDa alcuni anni l'attore valenciano collabora a varie campagne solidali promosse da Interm\u00f3n Oxfarm, un'organizzazione no-profit, che promuove programmi di sviluppo e azioni umanitarie in diverse parti del mondo.\n\u00c1lex, inoltre, \u00e8 un attivo sostenitore delle associazioni A.U.P.A. e APAP, che si occupano del recupero dei cani abbandonati, promuovendone l'adozione.\nNel 2015 \u00e8 stato uno dei volti noti nel calendario dell'associazione \"Contra el C\u00e1ncer cambia el Gui\u00f3n\", e nel 2016 ha aderito alla campagna contro la SLA della \"Fundaci\u00f2n ELA\".\nCuriosit\u00e0.\n\u00c1lex Gadea \u00e8 un appassionato di calcio, (sport che ha praticato per molti anni a livello dilettantistico), e un grande tifoso del Valencia C.F. L'8 agosto 2015, \u00e8 stato nominato \"Valencianista de Honor\", nella Convenci\u00f3n de Pe\u00f1as del Valencia, che si \u00e8 svolta nella sua citt\u00e0: Alzira.\nDoppiatori italiani.\nNelle versioni in italiano dei suoi film e delle sue serie TV, \u00c1lex Gadea \u00e8 stato doppiato da:"}
{"id": "4690941", "revid": "124123", "url": "https://it.wikipedia.org/wiki?curid=4690941", "title": "Vincenzo Merighi", "text": "Biografia.\nFu uno dei pi\u00f9 celebri professori di violoncello del Conservatorio di Milano. Tra i suoi allievi vi furono Carlo Alfredo Piatti e Guglielmo Quarenghi.\nTra le composizioni di Merighi: \nCompose anche capricci, sonate e altre opere."}
{"id": "4690943", "revid": "400518", "url": "https://it.wikipedia.org/wiki?curid=4690943", "title": "Aeroporto di Tortol\u00ec", "text": ""}
{"id": "4690949", "revid": "158234", "url": "https://it.wikipedia.org/wiki?curid=4690949", "title": "Flusso di controllo", "text": ""}
{"id": "4690950", "revid": "93556", "url": "https://it.wikipedia.org/wiki?curid=4690950", "title": "Episodi di Modern Family (quinta stagione)", "text": "La quinta stagione della serie televisiva Modern Family \u00e8 stata trasmessa sul canale statunitense ABC dal 25 settembre 2013 al 21 maggio 2014, ottenendo un'audience media di 11.792.000 telespettatori per episodio.\nIn Italia la stagione \u00e8 andata in onda sul canale satellitare Fox dal 13 febbraio al 31 luglio 2014. In chiaro \u00e8 stata trasmessa su MTV8 dal 3 al 20 aprile 2015.\nProposta di matrimonio.\nTrama.\nGiugno 2013. Dopo la diffusione della notizia secondo la quale i matrimoni tra omosessuali sono diventati legittimi in California, Mitchell e Cameron decidono entrambi di fare una proposta di matrimonio al rispettivo compagno. Quando si rendono conto che entrambi hanno avuto la stessa idea, cercano di ostacolarsi a vicenda, ma alla fine scopriranno di non aver bisogno di chiederlo e si dicono romanticamente \u00absi\u00bb l'un l'altro, mentre sono impegnati nella sostituzione di una ruota della macchina forata. Manny, si prepara per partire per la Colombia per visitare la famiglia di Gloria. Phil e Claire cercano invece di programmare le brevi vacanze dei figli in modo da avere pi\u00f9 tempo libero per loro stessi.\nPrimi giorni.\nTrama.\nSettembre 2013. Per i ragazzi \u00e8 il primo giorno di scuola. Phil e Gloria accompagnano i rispettivi figli, per poi consolarsi a vicenda sul fatto che i bambini reclamano sempre pi\u00f9 indipendenza sul set di uno spot televisivo girato nelle vicinanze. Per Claire \u00e8 il primo giorno di lavoro presso l'ufficio del padre. Lei cerca di iniziare a modo suo, provando a socializzare e cercare di farsi apprezzare dai nuovi colleghi, ma presto si render\u00e0 conto che \u00e8 meglio seguire i consigli di Jay. Cameron viene chiamato per una supplenza come insegnante di storia presso la scuola dei nipoti, ma poich\u00e9 non all'altezza dovr\u00e0 rifiutare l'incarico al termine del primo giorno. Rifiutandolo, tuttavia, accetta una nuova offerta per allenare la squadra di football della stessa scuola. Mitchell \u00e8 invece alle prese con i capricci del suo capo, Charlie Bingham.\nLa moglie di Larry.\nTrama.\nPhil si ritrova a gestire diversi nuovi clienti pronti a comprare casa, e si tratta di donne appena divorziate alle quali inizia a prestare fin troppe attenzioni. Mentre Claire cerca di farglielo notare, Luke invita degli amici per una festa, organizzando una partita di poker nella quale finisce per trascinare anche le sorelle. Cameron inizia i preparativi per il prossimo matrimonio con il compagno, tuttavia sar\u00e0 distratto dalla scomparsa del loro gatto Larry. Assumendo che sia morto, racconta a Lily che se ne \u00e8 andato dopo essersi sposato con una gatta, ma terminata la storia Larry si ripresenta in casa. Quindi spiega alla figlia che \u00e8 ritornato in seguito alla morte della moglie, organizzando anche una decisamente esagerata cerimonia funebre. Da ci\u00f2 capir\u00e0 che da solo non \u00e8 in grado di organizzare un matrimonio, chiedendo l'aiuto di Mitchell. Jay ha occasione di vedere e apprezzare Manny comportarsi da duro, mentre Gloria pensa che Joe sia indemoniato, arrivando a chiamare un prete, il quale invano cerca di tranquillizzarla.\nSegreti tra fratelli.\nTrama.\nLuke \u00e8 membro di una squadra di calcio, quindi Phil e Claire sono soliti trascorrere con lui buona parte dei fine settimana. Tuttavia, un sabato Claire convince il marito ad evitare di assistere ad una delle sue, per loro noiose, partite. In seguito, colta dai sensi di colpa, Claire raggiunge il figlio al campo di calcio, dove potr\u00e0 assistere ad un'inaspettata buona prestazione di Luke. Phil, rimasto a casa, nel tentativo di pulire le grondaie con uno dei suoi accessori tecnologici, distrugge un nido in cui si trovavano uova d'uccello. Intanto, Mitchell e Cameron ricevono la visita della sorella di quest'ultimo, Pam. Cam vorrebbe evitare di annunciarle le sue prossime nozze, pensando di indispettirla in quanto \u00e8 ancora single, ma poi scoprir\u00e0 che anche lei sta per sposarsi, con l'uomo per il quale lui aveva sviluppato la sua prima infatuazione. Tra fratello e sorella non mancheranno momenti di tensione, dopo che lei confessa a Cam di non aver annunciato subito le sue nozze per il suo stesso motivo, ovvero per il considerare il fratello molto suscettibile, cosa che alla fine Cam riconosce di essere.\nNel frattempo, Gloria \u00e8 alle prese con gravi carenze visive, mentre il marito cerca quindi di convincerla ad essere meno vanitosa e a comprare un paio di occhiali. Jay, inoltre, ha l'occasione di battere per la prima volta la nipote Alex al noto gioco di parole \"Words with Friends\".\nSempre in ritardo.\nTrama.\nJay ha intenzione di portare a cena i membri adulti della famiglia presso un prestigioso ristorante dove aveva fatto una prenotazione mesi prima. Tutti arrivano per\u00f2 in ritardo, perdendo altro tempo anche sul posto, finendo cos\u00ec per perdere la prenotazione. Jay, il primo ad arrivare con la moglie, aveva dovuto aspettare Gloria, la quale poi confessa di voler arrivare agli appuntamenti volutamente in ritardo per poter fare un'\u00abentrata\u00bb e farsi ammirare. Phil e la moglie erano ritornati a casa mentre erano in viaggio per il ristorante poich\u00e9 Claire si era pentita di aver lasciato a casa da solo Luke, il quale era in effetti impaurito. I due avevano quindi perso altro tempo per portare Luke a casa di Jay, dove Haley, pi\u00f9 che Manny, era andata per badare al piccolo Joe. Mitchell e Cameron, dopo aver affidato Lily a Alex, avevano invece temporeggiato nel tentativo di manipolarsi a vicenda dopo aver indossato lo stesso vestito. Pur avendo perso il posto presso il prestigioso ristorante, alla fine riescono a trascorrere comunque una buona serata, servendosi da un venditore ambulante di taco.\nIl nuovo tato.\nTrama.\nIl padre di Phil, Frank, dopo aver interrotto una relazione con una donna, si trasferisce a casa del figlio colto dalla depressione. Mentre Claire suggerisce di rivolgersi ad un terapista, Phil, su proposta di Jay, lo accompagna con quest'ultimo in un locale ad incontrare altre donne. Le cose sembrano andare per il meglio e Frank trascorrer\u00e0 la notte con una donna. Il mattino dopo, tuttavia, tale donna si rivela una prostituta. Nel frattempo, Gloria, dopo aver licenziato la bambinaia che l'aiutava ad accudire Joe, assume un ragazzo che faceva lo stesso lavoro per un'altra famiglia, Andy. Inizialmente Jay e Manny non sono entusiasti dell'idea, ma alla fine Jay accetta di dare una possibilit\u00e0 al ragazzo. Mitchell e Cameron chiamano l'amico Pepper, wedding planner, ad aiutarli nel preparare il matrimonio. Pepper non sembra avere idee adatte ai gusti di Cam e Mitchell, al contrario del suo giovane assistente, Ronaldo, cosa che lo indispettisce. Dopo qualche momento di tensione, i due si riappacificano quando Ronaldo confessa di essere innamorato di lui.\nAnniversario di matrimonio.\nTrama.\nPhil e Claire festeggiano il loro ventesimo anniversario di matrimonio. Come regalo per la moglie, Phil ha intenzione di cantare presso la fiera locale, ma rinuncia dopo essersi reso conto di venire preceduto da un suo concittadino, il quale mette in atto una prestazione di alto livello. Claire, intanto, spera di evitare di fargli l'ennesimo regalo poco apprezzato organizzandogli un'esibizione privata di acrobati cinesi. Alla stessa fiera, Manny partecipa ad un concorso per torte. La madre, pur inizialmente supportandolo, cerca di boicottarlo, ascoltando i pareri del marito, secondo cui sarebbe meglio che il figlio si dedicasse alle classiche attivit\u00e0 a cui si dedicano i ragazzi della sua et\u00e0. Alla fine per\u00f2 ritorner\u00e0 a supportare Manny, che vincer\u00e0 il concorso. Nella stessa giornata, viene anche invitato a far parte della squadra di football allenata da Cameron, la quale nei primi incontri stagionali aveva registrato prestazioni negative.\nNel frattempo, Haley fa la conoscenza di Andy, mentre Luke cerca di fare colpo su una ragazza, Sienna, a sua volta rincorsa da Alex, che la vorrebbe sua amica.\nApollo 13.\nTrama.\nClaire accompagna il padre ad una convention sul mercato degli armadi, evento noto come \"ClosetCon\". Durante il soggiorno in albergo, ha occasione di scoprire come venti anni prima, poco dopo il suo fidanzamento con Phil, Jay abbia tentato di sbarazzarsi del suo attuale marito. Nel frattempo, Phil aveva in programma di cenare in un ristorante con Gloria e i bambini, ma deve rinunciare quando, curiosando nella casa di Jay, finisce con il danneggiare una preziosa replica della navicella dell'Apollo 13. Per ripararlo ed evitare di deludere il suocero, chiede aiuto al padre Frank, il quale entra in collegamento video via internet con lui dalla Florida.\nIntanto, Cameron e Mitchell fanno visita alla famiglia del primo in Missouri. Per Mitchell \u00e8 l'occasione di provare ad avvicinarsi alle tradizioni contadine del compagno, mentre Cameron trova il coraggio di rivelare il suo essere omosessuale e le sue prossime nozze con Mitchell ad un membro anziano della famiglia, che fino a quel momento era stata tenuta all'oscuro di tutto.\nL'ultima partita.\nTrama.\nCameron si prepara per la prossima partita della sua squadra di football, con l'opportunit\u00e0 di battere un record: nessun precedente allenatore della scuola aveva ottenuto pi\u00f9 di due vittorie durante la propria prima stagione. Tuttavia, il giorno della partita, i ragazzi scoprono che l'allenatore degli avversari \u00e8 appena deceduto. Manny e altri suoi compagni vorrebbero lasciarli vincere, ma Cam, che non vuole mancare l'occasione di vincere la sua terza partita, convince la squadra a giocare come se fosse una partita qualunque. Proprio Manny segner\u00e0, involontariamente, il punto decisivo per la vittoria. Nel frattempo, Phil non riesce a vendere una casa, temendo di concludere il mese in corso senza concludere nessun contratto, a suo dire evento mai verificatosi prima. Proprio quando stava per darsi per vinto, alla partita di football trova inaspettatamente un compratore interessato. Mitchell trova a fatica il modo per comunicare la decisione di licenziarsi al suo capo Charlie, mentre Claire cerca invano di dimostrare di non aver bisogno degli aiuti del padre in azienda.\nHaley ha l'occasione di re-incontrare Dylan, per poi aiutare la sorella a sentirsi meno isolata dai suoi compagni di scuola. Luke commenta la partita di Cam e Manny, sfruttando l'occasione per vendicarsi di uno dei giocatori che era solito prenderlo in giro.\nL'albero di Natale.\nTrama.\n\u00c8 la vigilia di Natale e Phil prova a mantenere la promessa che si era fatto la vigilia di Natale precedente, ovvero completare entro un anno, con la cyclette ellittica tenuta in camera da letto, un percorso equivalente alla distanza che separa la sua abitazione dal Canada. Fondamentale per il completamento dell'impresa sar\u00e0 il supporto morale del figlio. Nel frattempo, Claire ha modo di passare del tempo con la madre di Gloria, Pilar, con la quale trova un'inaspettata affinit\u00e0, che far\u00e0 presto ingelosire Gloria. Jay prova invece a resuscitare con Manny una tradizione che era solito vivere con suo padre da ragazzo: andare nel bosco e procurarsi manualmente un albero di Natale. Mitchell \u00e8 invece alle prese con l'acquisto di regali, sia per Lily che per l'amico Pepper, mentre Cameron si ritrova con la figlia al centro di un imbarazzante equivoco presso un evento di beneficenza.\nImbrogli.\nTrama.\nPhil inganna Luke per forzarlo a frequentare un corso di danza, come lui aveva fatto da giovane. Anche Claire mente ad uno dei figli, Alex, per evitare di darle lezioni di guida. La figlia infatti \u00e8 tanto prudente da essere irritante. Alla fine sar\u00e0 Haley, con una nuova elaborata menzogna ad evitare che Luke e Alex rimangano adirati con i genitori. In tal modo, a sua volta evita di ricevere una punizione troppo severa per aver accumulato multe non pagate, le quali intanto avevano fatto arrestare temporaneamente il padre. Nel frattempo, Mitchell e Cameron sono impegnati nello scegliere il luogo che ospiter\u00e0 la loro cerimonia nuziale. Trovato il luogo per loro pi\u00f9 adatto, non riescono a prenotarlo in tempo per la data da loro desiderata, a causa delle esitazioni di Mitchell. Dopo aver tentato di manipolare i clienti che lo avevano prenotato, due prossime sedicenni, scoprono che in realt\u00e0 un'altra data pu\u00f2 essere pi\u00f9 ideale. Jay ha invece l'occasione di sentirsi chiamato per nome dal piccolo Joe.\nSotto pressione.\nTrama.\nAlex, sentendosi sotto pressione per i vari impegni scolastici, ha una crisi di nervi durante la celebrazione del suo sedicesimo compleanno. Prima ancora che i suoi genitori convengano su come gestire la cosa, lei stessa annuncia di aver preso appuntamento da un terapista, Gregory Clark. Con l'aiuto dello specialista, analizza, oltre ai motivi per i quali si sente stressata, la causa principale per la quale ne soffre: il sentirsi incompresa, e di conseguenza isolata, dal resto della famiglia. Nel finale tuttavia, dopo aver presenziato ad un open house alla scuola dei figli, la madre riesce a comprendere le difficolt\u00e0 derivate dall'affrontare con il massimo impegno tutte le attivit\u00e0 scolastiche; Alex riuscir\u00e0 quindi a sentirsi pi\u00f9 vicina alla madre.\nNel frattempo, allo stesso open house scolastico, Jay convince Phil ad infrangere qualche regola, e sfruttare le apparecchiature dei laboratori per vedere una partita di football. Le cose sembrano andare per il meglio, finch\u00e9 non danneggiaranno un proiettore. Inoltre, Gloria ha modo di litigare con la madre di un compagno di Manny, Donna Duncan. Entrambe, infatti, cercano di arruffianarsi l'insegnante che dovr\u00e0 decidere l'unico membro della classe di Manny che parteciper\u00e0 ad un viaggio d'istruzione a Washington. Intanto, Mitchell ha modo di conoscere il suo vicino, nonch\u00e9 fanatico ambientalista, Asher.\nTutti a cena.\nTrama.\nPhil e Claire, preoccupati del fatto che Haley sembri non interessarsi seriamente al suo futuro, portano la loro figlia maggiore a cena, sperando di poterne parlarne amichevolmente. Haley, che intuisce presto il pretesto della cena, riesce a sorprenderli, spiegando come abbia iniziato a guadagnare grazie ad un fashion blog, inducendoli poi a far s\u00ec che loro si preoccupino del proprio futuro. Intanto, Shorty, il migliore amico di Jay, comunica a quest'ultimo la decisione di trasferirsi con la moglie in Costa Rica. Jay, indispettito per dover perdere un amico di lunga data, non reagisce bene, criticandolo aspramente, prima di confessare il suo reale stato d'animo. Cam e Mitchell vanno fuori a cena e presto finiscono per coinvolgersi nelle vicende di una giovane coppia di fidanzati, alla quale ogni suggerimento dato si riveler\u00e0 inappropriato.\nSospetti.\nTrama.\nClaire, cercando come al solito di tenere sotto controllo le vite dei figli, convince prima Alex a scoprire in che tipo di evento sta per essere impegnata la sorella, e poi il marito ad utilizzare un suo piccolo drone per spiare Luke con i suoi amici. Le sue preoccupazioni si riveleranno infondate: Luke star\u00e0 girando un cortometraggio con gli amici, mentre Haley parteciper\u00e0 ad una mostra fotografica insieme ad altri studenti selezionati dal suo corso fotografico del college. Le sue foto ritraggono tutte componenti della sua famiglia, per questo aveva cercato di tenere l'evento nascosto, che per lei sar\u00e0 un successo: una delle foto sar\u00e0 infatti comprata da un cliente. Nel frattempo, Gloria, dopo aver frainteso i suoni notturni emessi dal marito, che l'avevano convinta che Jay potesse aver fatto sogni erotici su un'altra donna, cerca di spiarlo per scoprire eventuali segreti. Mitchell, invece, viene forzato da Cam a confessargli un segreto confidatogli dall'amico Brett. Segreto che Cam, una volta appreso, in breve tempo non resiste alla tentazioni di condividerlo con tutti gli amici.\nLitigi familiari.\nTrama.\nPhil si vede sottratta una carica dell'associazione locale di agenzie immobiliari dal suo antagonista Gil Thorpe. Quando Luke deve sfidare in un incontro scolastico di lotta libera il figlio di Gil, il padre abbandona quindi i suoi soliti consigli, come quello di pensare a divertirsi, incitandolo a ricercare la vittoria. All'incontro assiste anche Jay, il quale si associa al genero quando si rende conto che lo sfidante di Luke \u00e8 il nipote di un suo conoscente che gli causa particolare antipatia. Luke ne esce per\u00f2 sconfitto e la faida rischia di protrarsi in un ristorante al quale le due famiglie si recano dopo l'incontro. Un assalto di Luke, intento a vendicare il nonno e il padre, viene per\u00f2 scambiato per un tentativo di salvataggio al ragazzo che aveva sfidato, che rischiava di soffocarsi mangiando.\nMitchell e Cameron, per non perdere l'appuntamento con un prestigioso fotografo per le prossime nozze, evitano di dire a Claire che Lily a scuola ha preso i pidocchi. Di conseguenza anche Claire finir\u00e0 con l'essere colpita dalla pediculosi, che si manifester\u00e0 durante l'incontro con un cliente. Gloria accompagna invece Manny ad una visita scolastica presso un museo. Qui, cerca di insegnare al figlio a non preoccuparsi troppo di cosa gli altri pensano di lui, ma anche lei far\u00e0 di tutto per non ritrovarsi in imbarazzo quando viene colpita da una reazione allergica. Alex e Haley si ritrovano alle prese con l'invasione casalinga di un opossum.\nAmori di primavera.\nTrama.\nPhil \u00e8 impegnato a presentare un convegno di agenti immobiliari, al quale si porta dietro Haley, sperando che l'evento possa suscitarle interesse verso il suo mestiere. Agli occhi di Phil, la figlia sembra annoiata e poco coinvolta, ma in realt\u00e0 avr\u00e0 l'occasione di dimostrare al padre il contrario, ricevendo per suo conto un premio intrattenendo brillantemente il pubblico. Nel frattempo, Claire accompagna Luke e Alex ad un ballo scolastico organizzato da Cam. Quest'ultimo sar\u00e0 impegnato per tutta la serata in una rivalit\u00e0 con un altro insegnante appena ritornato da un lungo periodo di ferie, sul quale trover\u00e0 il modo di prevalere.\nIntanto, Mitchell ottiene un nuovo lavoro presso uno studio legale gestito da una sua ex compagna di studi, Wendy. Una serie di incomprensioni gli faranno mal giudicare il nuovo ambiente di lavoro, facendolo finire in una situazione imbarazzante. Jay e Gloria invece mettono alla prova le proprie tecniche di persuasione con Lily, la quale non vuole ammettere di aver fatto cadere la borsa di Gloria, danneggiando il suo cellulare. Alla fine la spunter\u00e0 la bambina, che riuscir\u00e0 a far credere loro che sia stato il piccolo Joe.\nL'abito da damigella.\nTrama.\nGloria e Claire portano Lily ad un negozio di abiti da sposa per comprarle un vestito per il prossimo matrimonio dei genitori. Nonostante i loro tentativi di sceglierle un abito elegante, la bambina preferir\u00e0 un costume da \"Belle\" visto precedentemente in un altro negozio. Nell'occasione Claire ha l'opportunit\u00e0 di indossare per la prima volta un abito nuziale. Nel frattempo, Cam e Mitchell si recano ad una mostra d'arte con Manny e Alex. Se inizialmente tutti si sentono i membri pi\u00f9 colti della famiglia, pi\u00f9 tardi ognuno dei componenti maschili del gruppo temeranno di non essere all'altezza di Alex.\nPhil aiuta invece Andy a comporre un video romantico per la sua ragazza, mentre Jay decide di iniziare a trasmettere la sua saggezza al nipote Luke, istruendolo sulla lavorazione del legno, oltre che dandogli suggerimenti sul come relazionarsi con le donne.\nLas Vegas.\nTrama.\nI membri adulti della famiglia sono impegnati in un viaggio a Las Vegas offerto da Jay, che ottiene un trattamento di favore presso un albergo di lusso per il quale la sua ditta ha fatto da fornitore. Sul posto per\u00f2 Jay scopre di non alloggiare all'ultimo piano, ovvero nelle stanze riservate ai clienti pi\u00f9 esigenti, quindi cercher\u00e0 di farsi trasferire l\u00ec. Nel frattempo, Gloria fa di tutto per far s\u00ec che non ricompri la statua di un cane vestito da maggiordomo, come fatto in passato, mentre Claire si d\u00e0 al gioco d'azzardo. Mitchell e Cameron si imbattono nella festa di addio al celibato di una coppia di amici omosessuali. Phil coglie invece l'occasione per proporre un nuovo numero di magia ad un gruppo di prestigiatori. Tutti, i quali sono serviti dall'efficiente maggiordomo Higgins, avranno modo di vivere dei fraintendimenti con risvolti imbarazzanti.\nLa statuina di sapone.\nTrama.\nIl padre di Cameron invia come regalo pre-nozze due statuette di sapone che rappresentano i due futuri sposi, da mettere sopra la torta nuziale. Mitchell, per non litigare, finge di apprezzare, ma fa di tutto per disfarsene, invano. Alla fine dovr\u00e0 ammettere di detestare l'opera, che lo rappresenta in modo molto pi\u00f9 effeminato del compagno; cos\u00ec i due si accorderanno per concedersi un \"veto\" aggiuntivo nelle decisioni per i preparativi della cerimonia. Il tutto era stato orchestrato da Cameron, che aveva chiesto a suo padre specificatamente di realizzare quelle statuette, in modo da avere una scusa per liberarsi del cantante che avevano precedentemente scelto. Intanto, Phil aiuta Gloria a vendere il suo vecchio appartamento, ma quando si presentano potenziali acquirenti, lei tentenna e chiede di rinviare, non essendo ancora pronta a privarsi di uno dei pochi elementi che le sono rimasti dalla sua vita prima di incontrare Jay.\nJay, nel frattempo, si prepara ad accogliere tutta la famiglia a casa sua. Nell'occasione Claire serba rancore nei suoi confronti in quanto non si sente molto apprezzata in azienda, ma alla fine si rende conto che \u00e8 un suo modo per sentirsi ancora il capo e non preoccuparsi del fatto di stare sempre pi\u00f9 invecchiando. Luke ha inoltre modo di scoprire di essere meno apprezzato di Manny dalle ragazze.\nAustralia.\nTrama.\nPhil organizza un viaggio in Australia con del denaro appositamente lasciatogli da sua madre, originaria di quel paese. Al suo viaggio partecipa l'intera famiglia, ma mentre lui cerca di trovare una connessione spirituale con il paese nel quale \u00e8 stato concepito, la moglie Claire lo abbandona nella prima parte del viaggio per lavorare con il padre Jay. Phil dovr\u00e0 affrontare varie disavventure, dall'essere morso da una medusa all'essere messo al tappeto da un canguro, ma alla fine riuscir\u00e0 a sentirsi in parte australiano. Nell'occasione, Mitchell e Cameron, incontrano un loro fastidioso amico, Fergus, con il quale per\u00f2 decideranno di passare pi\u00f9 tempo del previsto dopo aver scoperto che \u00e8 una celebrit\u00e0; Haley prova ad insegnare a Lily a non accontentarsi troppo presto nella scelta di qualcosa e Manny e Luke proveranno ad esplorare un tipo di attrazione alternativa. Il viaggio dei Dunphy include una scalata al Sydney Harbour Bridge, l'esplorazione del Bush e della Grande barriera corallina.\nRitratto di famiglia.\nTrama.\nPhil cerca di comprare un disco in vinile che in passato aveva ascoltato durante la serata in cui aveva perso la verginit\u00e0 senza farlo sapere alla moglie. Tuttavia, l'acquisto fa s\u00ec che perda l'appuntamento con il tecnico che avrebbe dovuto recarsi a casa sua per aggiustare la lavatrice. Temendo quindi che Claire possa scoprire tutto, inizia a sentirsi sempre pi\u00f9 stressato, trovando pace solo quando scopre che anche la moglie ha i suoi piccoli segreti. Intanto, Cam prova, invano, a dimostrare a Claire di non essere uno snob riguardo all'uso di Lily di vestiti usati dalle sue figlie, mentre Gloria organizza un nuovo ritratto fotografico di famiglia. Jay iscrive la sua cagnolina, Stella, ad un concorso per cani.\nRicordi del passato.\nTrama.\nHaley trova una scatola dei ricordi dei genitori, ed esplorandola con il resto della famiglia, rinviene un vecchio registratore telefonico del padre, sul quale \u00e8 ancora impresso il messaggio della madre che gli annunciava di essere incinta. Insieme ai fratelli decide quindi di usare tale messaggio per fare uno scherzo, facendo credere a Phil che la moglie sia nuovamente incinta. Quando Claire e Phil si accorgono di essere stati presi in giro, rigirano lo scherzo, facendo credere ai figli che il finto messaggio si sia trasformato in un'occasione per un grave litigio. Nel frattempo, Mitchell e Cameron cercano di trovare del denaro per coprire tutte le spese del loro prossimo sontuoso matrimonio. L'occasione diventa un pretesto per Jay per suggerire loro di organizzare una cerimonia pi\u00f9 semplice, che si trasforma in una lite quando Jay confessa di non essere a proprio agio con il matrimonio del figlio.\nIl matrimonio (prima parte).\nTrama.\n\u00c8 il giorno delle nozze di Mitchell e Cameron. I due hanno pianificato, grazie all'aiuto del loro amico Pepper, tutto nei dettagli, ma una serie di imprevisti rischia di rovinare la giornata. Infatti, Cameron, per un disguido, non riceve in tempo il suo vestito, dovendosi poi impegnare in una corsa contro il tempo per recuperarlo, mentre pi\u00f9 tardi, proprio quando la cerimonia sta per iniziare, un incendio far\u00e0 s\u00ec che i vigili del fuoco impongano di evacuare la zona. Nel frattempo, Jay aveva trascorso l'attesa con il padre di Cameron, mentre Gloria aveva tenuto compagnia alla madre. I due, senza volerlo, stimolano il reciproco desiderio di lasciarsi dei genitori di Cam. Claire, intanto, coglie l'occasione di passare del tempo con il figlio Luke, al quale si sente meno legato rispetto alle bambine, mentre Phil prova a divertirsi con Alex.\nIl matrimonio (seconda parte).\nTrama.\nA causa dell'incendio, il matrimonio viene spostato in un altro locale non distante, tuttavia gli imprevisti non abbandonano Mitchell e Cameron, a partire da Sal, la quale doveva officiare la cerimonia, che dev'essere trasportata urgentemente in ospedale poich\u00e9 sta per partorire. Lei viene rimpiazzata da Phil, ma tutti dovranno abbandonare la nuova sede in quanto la coppia che l'aveva prenotata per sposarsi, e che aveva cambiato idea, era ritornata sui propri passi rivendicandola. Quindi Pepper sposta nuovamente la cerimonia a casa dei futuri sposi, i quali iniziano a pensare di stare fronteggiando un'avversa volont\u00e0 divina. Anche qui non mancano gli imprevisti, ma alla fine Jay salva la situazione, facendo trasferire nuovamente tutti al campo di golf che usa frequentare. Jay, il quale aveva fatto anche in modo di calmare la lite tra Barb e Merle, in tal modo si riconcilia definitivamente con il figlio, accompagnandolo all'altare. Mitchell e Cameron, accerchiati da amici e parenti, sono ufficialmente sposi.\nNel frattempo Haley, anche se fatica ad ammetterlo, si sente sempre pi\u00f9 attratta da Andy, il quale sta cercando a fatica di raggiungere la sua ragazza che l'ha lasciato per l'ennesima volta."}
{"id": "4690954", "revid": "158234", "url": "https://it.wikipedia.org/wiki?curid=4690954", "title": "Finestra pop-up", "text": ""}
{"id": "4690959", "revid": "123147586", "url": "https://it.wikipedia.org/wiki?curid=4690959", "title": "Episodi di Parenthood (quinta stagione)", "text": "La quinta stagione della serie televisiva Parenthood, composta da 22 episodi, \u00e8 stata trasmessa in prima visione assoluta negli Stati Uniti d'America da NBC dal 26 settembre 2013 al 17 aprile 2014.\nIn Italia, la stagione \u00e8 stata trasmessa in prima visione da Mya, canale pay della piattaforma Mediaset Premium, dal 17 febbraio al 14 settembre 2014. \nA causa di uno sciopero dei doppiatori, gli ultimi quattro episodi sono stati originariamente trasmessi in lingua originale con sottotitoli in italiano dal 16 giugno al 7 luglio 2014, per poi essere ritrasmessi doppiati il 14 settembre 2014 in una mini-maratona dalle 16.00. In chiaro, \u00e8 stata trasmessa dal 10 novembre al 9 dicembre 2015 da La5. \nDeve succedere proprio ora.\nTrama.\nMax, scopertosi appassionato di fotografia, inizia a frequentare Hank, ristabilitosi in citt\u00e0 dopo esser ritornato dal Minnesota. Ci\u00f2 fa insospettire Adam, il quale pensa che lui possa sfruttare il ragazzo per riavvicinarsi con Sarah. Nel frattempo, Kristina riceve una nuova offerta dal politico Bob Little, che la invita a guidare la sua campagna elettorale come candidato a sindaco. Poich\u00e9 non si fida pi\u00f9 di lui, tuttavia, rifiuta, decidendo per\u00f2 di candidarsi lei stessa. Pur sconsigliata dal marito, dopo l'esperienza vissuta con il cancro \u00e8 infatti decisa a non sprecare nessuna opportunit\u00e0. Joel trova una partner per il suo lavoro, Peet, mentre la moglie Julia ha difficolt\u00e0 a riprendere la sua attivit\u00e0 di avvocato. Croby e Jasmine danno alla luce la loro figlia, la quale sconvolge le loro vite quotidiane. Amber, \u00e8 intanto preoccupata per Ryan, richiamato a servire in Afghanistan. Il fidanzato sta tuttavia per ritornare in patria, momento in cui le chieder\u00e0 di sposarlo.\nTutti a bordo.\nTrama.\nKristina inizia a prepararsi per la sua candidatura, assumendo una persona per dirigere la campagna elettorale: l'esperta Heather Hall. La donna aiuta Kristina per il suo discorso in occasione dell'annuncio della sua candidatura, obbligandola anche a confrontarsi con il marito, il quale non mostra ancora di voler supportare la sua esperienza. Nel frattempo, Amber comunica al resto della famiglia l'intenzione di sposarsi. Julia fa la conoscenza di Ed, genitore di uno dei compagni di scuola della figlia, mentre Crosby e Jasmine faticano ancora ad adattarsi alle necessit\u00e0 della neonata figlia Aida.\nSostieni chi ami.\nTrama.\nAdam prova a contenere le spese della campagna elettorale della moglie, ma dovendo desistere per mostrarle supporto e convincerla che anche lui crede in lei. Sarah, la quale sta provando una nuova carriera da fotografa, convince la cognata ad affidarsi a lei per la foto da utilizzare nei manifesti. Crosby cerca di nutrire la figlia con il biberon, che ancora rifiuta, mentre Julia e Joel vengono informati dall'insegnante di Victor sulla possibilit\u00e0 che lui ripeta un anno scolastico. Julia, dopo essersi confrontata con Ed, si convince che potrebbe essere la miglior soluzione per il figlio, ma Joel insiste sul dare una nuova opportunit\u00e0 al figlio. Drew, aiutato dalla sorella e da Ryan, supera alcune problematiche sorte con il compagno di stanza al college, mentre si avvicina ad una ragazza, Natalie.\nSogni e responsabilit\u00e0.\nTrama.\nKristina, necessitando di soldi per la sua campagna elettorale, si rivolge al marito affinch\u00e9 chieda donazioni ai propri clienti. Adam non \u00e8 entusiasta dell'idea, ma alla fine riesce ad ottenere 20.000 dollari dal benestante musicista Mistah R.A.Y., dal quale viene ispirato per una nuova avventura imprenditoriale: trasformare il Luncheonette in una casa discografica. Nel frattempo, la moglie rifiuta la stessa somma di denaro da un costruttore, per evitare poi di sentirsi obbligata nei suoi confronti in caso venisse eletta. Amber decide quale luogo ospiter\u00e0 il suo matrimonio, mentre la madre trover\u00e0 l'occasione di confessarle i suoi timori sul fatto che lei possa ripetere gli errori fatti con suo padre. Zeek coinvolge nel suo tentativo di restaurare una vecchia macchina Victor, occasione che sar\u00e0 per il piccolo anche esercizio nella lettura, nella quale ha molte difficolt\u00e0. Drew, intanto, per impressionare Natalie, prova a fingersi fan di Joni Mitchell.\nArrabbiamoci insieme.\nTrama.\nMax viene designato come fotografo dell'annuario scolastico della sua classe, ma, dopo alcuni scatti che infastidiscono i suoi compagni, gli sar\u00e0 chiesto di lasciare il lavoro ad un altro alunno. La madre, convinta da Hank del suo talento, prova a parlare con il suo professore, ma sar\u00e0 un tentativo vano. Sar\u00e0 quindi per Max l'occasione di imparare a relazionarsi con eventi che possono sembrare \"ingiusti\", ma per i quali non si pu\u00f2 fare nulla al riguardo se non accettarli. Intanto, Crosby cerca di gestire le conseguenze dettate dalla scelta del fratello, il quale, affrettando i tempi, prova a far produrre al Luncheonette un primo album con il gruppo dell'eccentrico artista Oliver Rome. Ryan ha l'occasione di confrontarsi con Sarah e i suoi dubbi nei suoi confronti, mentre Julia suggerisce al marito di provare a dettare dei limiti alla sua nuova partner, Peet. Joel, tuttavia, pur accettando inizialmente il suggerimento, chieder\u00e0 alla moglie di non interferire. Julia si sfogher\u00e0 poi quindi con il padre, il quale aveva continuato a respingere le richieste di Camille di valutare la possibilit\u00e0 di vendere l'attuale casa e trasferirsi.\nL'importanza delle parole.\nTrama.\nKristina \u00e8 impegnata nel prepararsi al dibattito pubblico pre-elettorale con gli altri candidati a sindaco. Anche se i primi sondaggi la danno sfavoritissima, non si perde d'animo e al dibattito avr\u00e0 l'occasione di mostrare la sua umanit\u00e0, condividendo l'esperienza personale vissuta con il figlio autistico, uscendone a sorpresa da vincitrice. Nel frattempo, Amber litiga nuovamente con la madre, la quale continua ad esprimere perplessit\u00e0 sul suo matrimonio con Ryan, inducendola a considerare di accelerare i tempi e sposarsi senza la presenza della famiglia. Alla fine Sarah cede, consapevole di non essere in grado di far cambiare idea alla figlia, e le due si ricongiungono. Zeek prova a considerare l'idea della moglie di trasferirsi in un appartamento in citt\u00e0, ma Camille si render\u00e0 presto conto che il marito non sarebbe mai felice di un cambiamento del genere. Julia ha l'occasione trascorrere del tempo con Ed e i suoi figli, intrattenendosi con lui al punto di ritrovarsi in una situazione imbarazzante.\nUn viaggio per mamma.\nTrama.\nCamille informa il resto della famiglia della sua decisione di partecipare ad un viaggio culturale in Italia, sorprendendo tutti quando comunica che andr\u00e0 da sola e non con il marito. Julia, che ne capisce le ragioni, apprezza la sua scelta, sentendosi in una situazione simile alla sua. Sopraffatta dal senso di frustrazione nel dover essere una semplice madre casalinga, con il marito continuamente impegnato dal lavoro, trova conforto solo grazie a Ed. Nel frattempo, Max, al negozio di Hank, trova una foto di Sarah, il che dar\u00e0 occasione ai due ex fidanzati di reincontrarsi. Amber ha un'ottima idea per spronare gli Ashes of Rome ad ottenere un'esibizione di alto livello, mentre Ryan, percependola pi\u00f9 lontana, decide di spendere tutti i suoi risparmi in un costoso anello di fidanzamento. Drew, intanto, entra pi\u00f9 in intimit\u00e0 con Natalie.\nL'anello.\nTrama.\nLo staff elettorale di Bob Little fa trapelare ai media l'episodio in cui Adam tre anni prima aveva aggredito il cliente di un supermercato che aveva chiamato suo figlio ritardato. Il marito e la nipote le consigliano di rispondere allo stesso modo, rivelando il comportamento inappropriato tenuto da Bob con Amber, ma alla fine decider\u00e0 di non scendere a tale livello, pur andando incontro ad una regressione nei sondaggi. Nel frattempo, Zeek si adatta a modo suo a vivere senza la moglie Camille, mentre Sarah accetta l'invito ad una festa del suo affittuario e vicino di casa Carl. Jabbar inizia a frequentare corsi di danza classica, mentre Julia e Joel sono costretti a comunicare al figlio Victor la decisione dei suoi insegnanti di retrocederlo nella classe che aveva gi\u00e0 frequentato l'anno precedente.\nIl giorno delle elezioni.\nTrama.\n\u00c8 il giorno delle elezioni e tutta la famiglia Braverman si mobilita per provare a far crescere l'elettorato di Kristina. Tuttavia, Crosby, il quale non ha mai votato, scopre al seggio elettorale di non avere i documenti necessari per votare. Per cercare di rimediare, decide quindi di provare a far cambiare intenzioni di voto ad un uomo intenzionato a votare Bob Little, pagandolo. Durante lo spoglio, Kristina, come nei sondaggi, rimarr\u00e0 a non molti voti di distanza dal suo contendente, alla fine vedendosi confermata al secondo posto. Nel frattempo, cresce la tensione tra Joel e Julia, a causa delle lunghe ore di lavoro del primo, che lo tengono sempre pi\u00f9 lontano dalla moglie e i figli. Amber finisce con il diventare vocalista degli Ashes of Rome, ma la gioia di tale novit\u00e0 viene presto cancellata dal vedere Ryan prendere a pugni un membro della band, cosa che lo far\u00e0 arrestare. Max ha invece occasione di incontrare la figlia di Hank, Ruby, alla quale chiede di essere il suo fidanzato.\nMancano solo gli abbracci.\nTrama.\nDopo le violente azioni di Ryan, Amber non sa come comportarsi, valutando se sia il caso di interrompere la loro relazione o continuare ad essere paziente con lui. Alla fine decide di non cambiare idea sul matrimonio, ma sar\u00e0 Ryan a cambiare intenzioni. Il ragazzo, segnato dalla vita militare, si convincer\u00e0 di non essere in grado di affrontare una normale vita da civile, arruolandosi nuovamente nelle forze armate. Kristina, intanto, con il supporto di Adam affronta la delusione della sconfitta elettorale. Julia e Joel provano ad evitare una crisi matrimoniale, ma lei finir\u00e0 per baciarsi con Ed, il quale intanto sta divorziando dalla propria moglie. Drew prova ad adattarsi, senza successo, alla richiesta di Natalie di evitare di avere una relazione seria e monogama. I due quindi si lasciano, ma nel finale Drew riceve l'inaspettata visita dell'ex fidanzata Amy.\nPromesse.\nTrama.\nJulia si confida sulla difficile situazione matrimoniale con il fratello Adam, per poi cercare a fatica di respingere i tentativi di chiarimento offerti da Ed, il quale non vuole rinunciare a lei. Durante un evento scolastico, mentre Ed tenta di parlare nuovamente con Julia, Joel, il quale non si fida pi\u00f9 completamente della moglie, ha modo di confrontarsi con lui. Nel frattempo, Amy riallaccia i rapporti con Drew, confessandogli di essersi pentita sulle scelte che aveva fatto nell'occasione in cui si erano lasciati. Ci\u00f2 susciter\u00e0 le gelosie di Natalie. Sarah conosce meglio Carl, il quale si rivela una persona diversa da quella che poteva immaginare, mentre Hank, con una promessa infranta, causa una reazione rabbiosa in Max. Ci\u00f2 gli d\u00e0 occasione di informarsi meglio sulla sindrome di Asperger, rendendosi conto di come condivida molti aspetti caratteriali del bambino.\nResta ancora un po'.\nTrama.\nIl matrimonio di Julia e Joel \u00e8 ormai in piena crisi quando lei confessa al marito di essere stata baciata da Ed, finendo per incidere anche sul rendimento professionale di lui. Nel frattempo, Max perde l'amicizia dell'unico compagno di scuola che considerava anche suo amico. I genitori tentano di aiutarlo a rimediare, ma dovranno accettare che non possono risolvere sempre tutte i suoi problemi. Grazie alla frequentazione con Carl, Sarah riesce ad ottenere un incarico importante come fotografa, sottraendo il posto a Hank. Alla fine dovr\u00e0 per\u00f2 associarsi con lui, in quanto non in possesso n\u00e9 delle strumentazioni n\u00e9 del talento necessario. Amber, confortata dal nonno, dice addio a Ryan, in procinto di partire per la base militare alla quale \u00e8 stato assegnato.\n50 e 50.\nTrama.\nCamille ritorna dal viaggio in Italia, ma si dimostra pi\u00f9 entusiasta nell'esprimere l'intenzione di voler proseguire le sue esperienze culturali che nel riabbracciare il marito. Hank decide di chiedere a Adam il numero del medico che segue Max, il dottor Pelikan. Quando si reca ad un appuntamento con lui per\u00f2, non riesce ad avere una risposta definitiva sull'avere o meno l'Asperger. Il medico, infatti, necessita di pi\u00f9 di un appuntamento per poter effettuare una diagnosi, ma gli conferma che potrebbe effettivamente essere affetto dalla sindrome. Intanto, Adam e la moglie si chiedono se Max possa diventare come Hank da adulto. Se all'inizio sembra loro una prospettiva accettabile, Adam si render\u00e0 presto conto delle difficolt\u00e0 che Hank affronta ogni qual volta si relaziona con altre persone. Nel frattempo, Joel continua a soffrire per il comportamento di Julia, e nel finale comunica alla moglie la decisione di voler trasferirsi.\nAmber va alla ricerca del padre, mentre Amy comunica a Drew di non voler ritornare all'universit\u00e0 alla quale era iscritta.\nDecisioni importanti.\nTrama.\nKristina, aiutando una madre di una ragazza autistica, inizia a preoccuparsi su come Max potr\u00e0 affrontare le scuole superiori. Comprendendo la missione impossibile del trovare una scuola adatta a Max, il quale non \u00e8 in grado di frequentare una classe normale, ma allo stesso tempo non sarebbe in grado di esprimere tutto il suo potenziale in una scuola dedicata a ragazzi in difficolt\u00e0. Alla fine avr\u00e0 quindi l'idea di fondare una sua scuola. Nel frattempo, Crosby e Jasmine devono trasferirsi, a causa della formazione di muffa, presso la casa di Zeek e Camille. Sarah convince Hank a realizzare il suo servizio fotografico all'aperto, al mare, mentre lui insisteva per scegliere un metodo pi\u00f9 sicuro utilizzando lo studio al chiuso. Joel e Julia comunicano invece ai figli la decisione del primo di andare a vivere in un'altra casa.\nCome a casa.\nTrama.\nMentre Kristina e Adam si concedono un fine settimana di relax, Julia si appresta a trascorrere il suo primo week-end senza figli in casa, i quali lo trascorreranno nel nuovo appartamento del padre. Per Julia \u00e8 un momento difficile, ma potr\u00e0 contare, come sempre, sul supporto di tutti i suoi fratelli. Nel frattempo, Crosby viene a conoscenza del piano dei genitori di vendere la propria casa. Sarah continua ad essere corteggiata da Carl, suscitando le geleosie di Hank, il quale cerca di comportarsi con lei nel modo migliore, sfruttando anche l'aiuto del dottor Pelikan. Drew affronta invece le reali ragioni per le quali Amy si \u00e8 trasferita da lui, convincendola ad aprirsi con i suoi genitori. La ragazza, ad un anno di distanza, non aveva ancora avuto occasione di parlare con qualcun altro del suo aborto.\nLa settimana verde.\nTrama.\nKristina, dopo aver ricevuto risultati incoraggianti dal periodico controllo post-tumorale, inizia col marito a pianificare i dettagli per la fondazione della nuova scuola, cercando di coinvolgere nel progetto un insegnante dell'attuale scuola di Max, il signor Knight. Sarah viene invitata da Carl ad accompagnarlo in un viaggio di lavoro in Africa. Inizialmente accetta l'invito, ma dopo che Hank, su suggerimento del suo terapista, gli dice quello che lui pensa al riguardo, cambia idea. Hank, cercando di essere onesto, l'aveva fatta riflettere su come Carl possa rappresentare una distrazione nell'obiettivo che si \u00e8 data per la sua vita.\nDrew cerca di riallacciare i rapporti con Natalie senza successo, mentre Crosby si sente in dovere di avere una conversazione con la madre riguardo alla decisione di vendere l'abitazione dei genitori. Julia, dopo aver cercato di respingerli, cede ai tentativi di Ed di riavvicinarsi a lei.\nLimbo.\nTrama.\nLa madre di Jasmine, Renee, insiste e ottiene che il battesimo di Aida si tenga al pi\u00f9 presto, nonostante Crosby tenti di spiegarle che potrebbe essere un periodo poco appropriato, a causa delle varie vicissitudini della famiglia Braverman. Renee si offre anche di ospitare il relativo ricevimento celebrativo, per non ostacolare i preparativi per la vendita dell'abitazione di Camille, la quale poi chieder\u00e0 di ospitare una cena per riunire tutta la famiglia prima del battesimo. A tale cena non sar\u00e0 presente Joel, al quale Crosby ha chiesto di non essere pi\u00f9 il padrino, come era stato precedentemente designato insieme a Julia, venendo rimpiazzato da Adam. Joel, tuttavia, convinto da Zeek, sar\u00e0 presente alla cerimonia religiosa. Intanto, Sarah vive un momento di incomprensione con Max e i suoi genitori.\nL'offerta.\nTrama.\nMax decide di partecipare ad un viaggio d'istruzione scolastico per la prima volta senza l'accompagnamento di uno dei genitori; se inizialmente questi sperano possa essere una buona esperienza per il figlio, Max si ritrover\u00e0 vittima degli scherzi dei compagni e dopo una crisi dovr\u00e0 essere raggiunto da loro. Sarah completa il servizio fotografico al quale stava lavorando, vivendo poi l'attesa di conoscere il responso del committente con Hank, il quale avr\u00e0 l'occasione di chiederle di essere meno ambigua nei suoi confronti. Drew soffre ancora l'aver visto Natalie andare a letto con il suo compagno di stanza, mentre tra Joel e Julia si creano nuovi attriti. Zeek e Camille ricevono una prima offerta per la loro abitazione, dopo un primo rifiuto viene loro offerta una cifra superiore a quella che speravano di ottenere.\nAvviso di frode.\nTrama.\nDopo l'incidente nel viaggio scolastico, Max \u00e8 determinato a non voler pi\u00f9 ritornare presso la sua scuola. Poich\u00e9 mancano poche settimane al termine delle lezioni, gli insegnanti non vogliono forzare il bambino, provocando risentimento nei genitori. Adam, per tirargli su il morale, ha l'idea di portarlo a fare surf, riuscendo nell'intento. Nel frattempo, Sarah ha occasione di reincontrare Mark, che gli comunica di stare per sposarsi, mentre Amber aiuta Drew a fare da babysitter a Sydney e Victor. Insieme riusciranno a risollevare l'umore dei due bambini data la situazione che stanno passando. Crosby accompagna il padre ad un viaggio alla ricerca di un pezzo per la macchina che sta restaurando, il viaggio lo far\u00e0 ragionare e decider\u00e0 infine di accettare l'offerta per la casa. Joel e Julia sembrano sempre pi\u00f9 distanti l'uno dall'altra. Quando hanno occasione di incontrarsi Joel le confesser\u00e0 che al momento non vuole cercare di tornare insieme. \nUna nuova scuola.\nTrama.\nMentre Adam e Crosby organizzano una costosa festa per la pubblicazione del loro primo disco, gli Ashes of Rome ricevono un'offerta di collaborazione da una nota boy-band, che vorrebbe dire un cospicuo aumento delle possibilit\u00e0 di successo del disco. Se Oliver Rome in un primo tempo \u00e8 incline a rifiutare, dopo aver incontrato il gruppo e le pressioni di Adam e Crosby, accetta. Julia, intanto, aiuta Adam e Kristina a presentare formale richiesta per l'autorizzazione ad aprire una nuova scuola, che vedr\u00e0 come preside il signor Knight. Dopo aver ottenuto l'autorizzazione, Julia, ormai rassegnata alla fine del proprio matrimonio, decide di iniziare ad avere nuove relazioni, finendo con l'andare a letto con il signor Knight. Zeek e Camille, invece, formalizzano la vendita della propria casa e si preparano al trasloco.\nSono ancora qui.\nTrama.\nMentre Adam e Kristina sono impegnati nel trovare quella che sar\u00e0 la sede della loro scuola, lei riceve brutte notizie dalla sorella di Gwen Chambers: la donna con cui aveva stretto amicizia durante la sua lotta al cancro \u00e8 ormai in fin di vita. A lei Kristina decider\u00e0 quindi di intitolare la scuola. Nel frattempo, Julia ha l'occasione di chiarire con il signor Knight che la loro notte di passione non si ripeter\u00e0. Joel aiuta Crosby a sistemare il pavimento della sua abitazione, avendo cos\u00ec occasione di riavvicinarsi ai Braverman e alla fine anche alla moglie. Hank accompagna Amber fuori citt\u00e0, presso l'ospedale al quale Ryan \u00e8 stato appena ricoverato dopo un incidente. Drew si chiarisce con Natalie e i due decideranno di provare ad essere fidanzati.\nUn premio inaspettato.\nTrama.\nAmber apprende presto che Ryan \u00e8 fuori pericolo; nell'occasione fa la conoscenza di sua madre e scopre che il ragazzo \u00e8 stato licenziato dall'esercito e far\u00e0 ritorno nella sua citt\u00e0 natale in Wyoming. Haddie ritorna a casa per le vecanze accompagnata dall'amica Lauren, che si riveler\u00e0 essere la sua compagna omosessuale. Haddie inizialmente aveva cercato di tenere la cosa nascosta ai genitori, ma la natura della loro relazione diventa presto evidente; entrambi dimostreranno di supportarla. Adam e Crosby aiutano i genitori a completare il trasloco, mentre Zeek regala a Drew la vecchia Pontiac che stava ristrutturando. Sarah decide di provare a ricominciare una relazione sentimentale con Hank."}
{"id": "4690961", "revid": "869733", "url": "https://it.wikipedia.org/wiki?curid=4690961", "title": "Episodi di NCIS - Unit\u00e0 anticrimine (undicesima stagione)", "text": "L'undicesima stagione della serie televisiva NCIS - Unit\u00e0 anticrimine \u00e8 stata trasmessa sul canale statunitense CBS a partire dal 24 settembre 2013 al 13 maggio 2014.\nIl doppio episodio \"La citt\u00e0 della mezzaluna (Crescent City)\" \u00e8 il backdoor pilot del secondo spin-off nella serie, \"\".\nIn Italia \u00e8 stata trasmessa in prima visione in chiaro da Rai 2 dal 9 marzo al 30 novembre 2014.\nNel mirino.\nTrama.\nDopo l'esplosione a un evento a Washington, il Segretario della Marina rimane ucciso. La squadra \u00e8 ancora sospesa dal servizio, ma Gibbs viene mandato in Iran per investigare sul caso della testa del marine piena di radiazioni, ma una volta sul posto Gibbs finisce in un'imboscata e viene salvato da Parsons, lo stesso agente che li aveva fatti sospendere. L'agente Fornell informa la squadra che gli attentati sono a opera di un gruppo terroristico il cui capo \u00e8 Parsa. Di Nozzo nel frattempo cerca di rintracciare Ziva con la quale si scambia SMS. Non riuscendo nell'intento, si rivolge ad Adam il contatto di Ziva conosciuto a Berlino. Le tracce di Ziva portano a una casa sicura dove per\u00f2 vengono ritrovati tre cadaveri, ma di Ziva nessuna traccia, soltanto la sua collana, segno che lei era stata l\u00ec.\nPassato, presente e futuro.\nTrama.\nTony \u00e8 sempre alla ricerca di Ziva e decide di partire per Tel Aviv, al suo arrivo viene contattato dal Mossad e inizia a collaborare con Adam e con il nuovo direttore del Mossad Orli Elbaz. Durante le ricerche Adam e Tony incontrano una vecchia amica d'infanzia di Ziva, la dottoressa Bashan. La dottoressa dice a Tony che Ziva le ha parlato molto di lui, l'ultima volta che si sono incontrate e ha capito che Ziva ama Tony. Intanto il nuovo Segretario della Marina e la squadra investigano su un gruppo terroristico, il cui obiettivo \u00e8 un certo Mendez. Tony scopre che la dottoressa Bashan gli ha mentito riguardo a Ziva e scopre che non ricever\u00e0 nessun aiuto da lei. Il tempo passa e Tony \u00e8 riuscito a trovare Ziva, ma nasconde questo fatto ai suoi ex compagni di squadra. I due cercano di chiarirsi, ma la posizione di Ziva \u00e8 irremovibile. Nonostante dichiari esplicitamente il suo amore, la donna \u00e8 decisa a cambiare vita, a causa di una conversazione avuta con la sua amica. Intanto la squadra riesce a capire che il vero attentatore \u00e8 lo stesso Mendez, che Gibbs uccide. Ziva e Tony si salutano nonostante l'insistenza di Tony per farla ritornare a casa con lui. Sul volo di ritorno Tony trova nel suo taschino il ciondolo di Ziva. \nVolare a bassa quota.\nTrama.\nDopo l'esplosione dell'appartamento di un tenente della marina in cui perde la vita un civile, la squadra inizia a ricercare le cause dell'incidente, scoprendo che il marine \u00e8 psicologicamente instabile ed in possesso di oltre 90\u00a0kg di esplosivo ed \u00e8 dotato di un brevetto aereo e di un biposto. L'ipotesi di un imminente attentato, fa scattare l'allarme antiterrorismo. In tutto questo McGee ha perso il suo distintivo a un concerto e deve presentarsi alla disciplinare. Una splendida intuizione di Tim e con l'aiuto di Abby, amica di un gruppo musicale molto seguito, risolver\u00e0 il problema.\nIl rifugio.\nTrama.\nDopo il ritrovamento di un cadavere di una donna che aveva assunto l'identit\u00e0 di un soldato deceduto, Gibbs e McGee si recano in Afghanistan in un rifugio per donne afghane collegato a Mike Franks.\nAnton e Marie.\nTrama.\nSulla scena di un crimine Di Nozzo rivede un sospettato collegato a un caso di 15 anni prima quando era ancora detective a Baltimora.\nAcqua e petrolio.\nTrama.\nIl team dell'NCIS si trova ancora una volta ad indagare insieme al CGIS dopo un'esplosione avvenuta su una piattaforma petrolifera.\nIl codice Jalaa.\nTrama.\nQuando \u00e8 sulla scena di un crimine Gibbs viene contattato da suo padre per delle faccende personali. Nel frattempo Di Nozzo e McGee, oltre a risolvere il caso, discutono su chi sia il capo durante l'assenza di Gibbs.\nAlibi.\nTrama.\nL'NCIS si occupa di un caso all'apparenza semplice, un caso di omicidio colposo per omissione di soccorso, ma il principale sospettato ha un alibi apparentemente inattaccabile.\nTest d'ingresso.\nTrama.\nUna riunione ad altissimo livello nella blindatissima sala delle videoconferenze viene intercettata. Viene chiesta la collaborazione dell'agente dell'NSA Ellie Bishop (Valentina Favazza), che pare inserirsi nella squadra di Gibbs. \nLa triade del diavolo.\nTrama.\nGibbs e la sua squadra indagano sull'omicidio di un militare, eseguito da un clown di strada. Il team scopre che un istruttore di arrampicata conosceva la vittima e che conduceva alcuni loschi traffici.\nIl contagio.\nTrama.\nAlcuni bambini, figli di militari statunitensi, vengono contagiati da uno strano virus che attacca l'apparato respiratorio. Grazie al team di Gibbs, riescono a debellare tale virus prima che causi gravi epidemie.\nAngelus.\nTrama.\nUn marine viene ucciso in un parco della citt\u00e0. Si scopre che \u00e8 stato un drone, simile a quelli usati dalla difesa statunitense. La squadra di Gibbs riesce a capire che dietro a quest'omicidio c'\u00e8 un'azione di terrorismo volta a colpire un'importante conferenza che si sta svolgendo nella capitale americana.\nPunto e a capo.\nTrama.\nPer fermare Parsa prima che abbandoni il paese, la squadra \u00e8 sulle tracce del suo collaboratore. McGee intanto, affronta le gravi conseguenze dell'attacco\nL'ultima mossa.\nTrama.\nLa squadra di Gibbs \u00e8 ancora alla ricerca del terrorista Parsa, che continua nella sua fuga. Bishop, grazie al suo intuito, riesce a capire dove Parsa si \u00e8 rifugiato e grazie al supporto di una squadra speciale dei marines, viene catturato e portato su una portaerei per essere interrogato da Gibbs. Nel frattempo Abby scopre delle foto sul portatile del terrorista che sono focalizzate sull'agente Bishop. Prima che sia troppo tardi, Gibbs interviene e con uno stratagemma uccide Parsa. Gibbs chiede a Bishop di fare parte permanentemente della squadra, promuovendola come agente dell'NCIS.\nA prova di proiettile.\nTrama.\nDopo aver scoperto un giubbotto anti-proiettile difettoso in un veicolo incidentato, il team indaga sulla provenienza di tali giubbotti destinati a personale militare ignaro dei rischi che corre indossandoli. McGee intanto incontra la fidanzata dopo la convalescenza.\nVestito per uccidere.\nTrama.\nMentre DiNozzo incontra suo padre appena arrivato in citt\u00e0 si accorge di un falso ufficiale, lo insegue ed \u00e8 costretto ad ucciderlo perch\u00e9 questi, in realt\u00e0 un detective privato, minacciava suo padre con la pistola, e finisce sotto inchiesta. Il padre di DiNozzo gli annuncia che si vuole risposare.\nCitazioni.\nIl titolo \u00e8 lo stesso di un famoso film di Brian de Palma, che a sua volta riprende un modo di dire che significa \"vestito in modo appariscente o molto elegante, comunque per far colpo\".\nLa stella del rock.\nTrama.\nAd un concerto di beneficenza una bomba esplode nel camerino di una vecchia star del rock: Gibbs e la sua squadra vengono incaricati di scoprire l'origine dell'attentato, mentre DiNozzo deve proteggere il musicista ospitandolo a casa sua.\nLa citt\u00e0 della mezzaluna (prima e seconda parte).\nTrama.\nUn comandante della marina in pensione, il mentore di e uno dei primi agenti del N.C.I.S. insieme a Mike Franks, \u00e8 stato ucciso. King va a Washington per chiedere aiuto alla direzione. Gibbs arrivato a New Orleans si confronta con i fantasmi del passato.\nPagina non trovata.\nTrama.\nDelilah, dopo essere tornata al suo lavoro, chiede aiuto a Gibbs in un caso controverso sulla morte di un ufficiale poco prima di sposarsi. Sar\u00e0 l'occasione per decidere sul futuro della sua relazione con McGee. Alla fine la donna si trasferisce per una promozione a Dubai promettendo a Tim di mantenere la relazione. \nTolleranza zero.\nTrama.\nUn ufficiale della Marina viene trovato morto su una strada dopo una rissa. L'N.C.I.S. deve accertare se l'omicidio \u00e8 dovuto alle confessioni di una collega che \u00e8 stata stuprata.\nSenza tetto.\nTrama.\nQuando un Marine fotografo scompare prima di fornire la sua testimonianza ad un processo dell'Esercito, il team indaga sia sull'omicidio di cui lui \u00e8 stato testimone sia sul pezzo (a cui stava lavorando) sui veterani militari senzatetto nell'area di Washington. Intanto Abby prova ad aiutare una donna senzatetto a riconnettersi con la sua famiglia.\nLa figlia dell'ammiraglio.\nTrama.\nVance affida un compito speciale a DiNozzo: riportare a casa la figlia di un Ammiraglio da Marsiglia, ma questo deve rivolgersi al team per chiedere aiuto quando si ritrova in una controversa scena del crimine.\nOnora tuo padre.\nTrama.\nMentre Gibbs torna a casa in seguito alla notizia della morte del padre, il team indaga su un incendio a bordo di una nave della Marina. Gibbs inizia a fabbricare una nuova barca, uguale ad un modellino che aveva costruito col padre, per la madre quando stava morendo, perch\u00e9 come diceva suo nonno \"chi ha una barca con il suo nome vivr\u00e0 in eterno\"."}
{"id": "4690963", "revid": "767487", "url": "https://it.wikipedia.org/wiki?curid=4690963", "title": "Disco magnetico", "text": "Un disco magnetico, in informatica, \u00e8 una tipologia di supporto di memorizzazione a memoria magnetica che si contraddistingue per avere forma fisica discoidale.\nAttualmente il disco magnetico \u00e8 ampiamente utilizzato come supporto di memoria di massa ma il suo utilizzo futuro \u00e8 seriamente minacciato dai supporti di memoria a stato solido. Tali supporti infatti stanno acquisendo quote di mercato sempre maggiori in precedenza detenute dal disco magnetico.\nStoria.\nIl disco magnetico \u00e8 stato inventato, negli anni Cinquanta del secolo scorso, da un gruppo di ricercatori dell'IBM guidato da Reynold B. Johnson. Per tale motivo Reynold B. Johnson \u00e8 considerato il padre del disco magnetico. I primi dischi magnetici disponibili in commercio sono stati i dischi fissi dell'IBM 350 Disk File, il blocco dell'IBM 350 Disk Storage Unit contenente i dischi magnetici. Annunciato il 4 settembre 1956, l'IBM 350 Disk Storage Unit \u00e8 infatti il primo modello di unit\u00e0 a disco magnetico disponibile in commercio. L'IBM 350 Disk File contiene 50 dischi fissi, caratterizzati da un diametro di 24 pollici, sui quali complessivamente \u00e8 possibile memorizzare fino a 5 milioni di caratteri a 6 bit (quindi 3,75 MB). I primi dischi magnetici removibili sono stati disponibili in commercio qualche anno dopo. I primi in assoluto sono stati i dischi rigidi dell'IBM 1316 Disk Pack, il blocco dell'IBM 1311 Disk Storage Drive contenente i dischi magnetici. Annunciato l'11 ottobre 1962, l'IBM 1311 Disk Storage Drive \u00e8 infatti il primo modello di unit\u00e0 a disco magnetico disponibile in commercio in grado di utilizzare dischi magnetici removibili. L'IBM 1316 Disk Pack contiene 6 dischi rigidi, caratterizzati da un diametro di 14 pollici, sui quali complessivamente \u00e8 possibile memorizzare fino a 2 milioni di caratteri a 6 bit (quindi 1,5 MB). Anche il disco flessibile \u00e8 stato inventato dall'IBM. La sua commercializzazione \u00e8 iniziata nel 1971. Inizialmente l'IBM ha commercializzato unit\u00e0 a disco flessibile in grado esclusivamente di leggere i dischi flessibili. Unit\u00e0 a disco flessibile in grado anche di scrivere i dischi flessibili erano utilizzati internamente all'IBM. Quindi inizialmente il disco flessibile \u00e8 stato utilizzato esclusivamente per la distribuzione di software agli utenti (similmente a quanto succede oggi con il CD-ROM o il DVD-ROM). Solo in seguito sono state commercializzate le prime unit\u00e0 a disco flessibile in grado anche di scrivere i dischi flessibili.\nDescrizione.\nAlmeno una faccia del disco magnetico (eventualmente entrambe le facce) sono ricoperte da uno strato di sostanza magnetizzabile. Tale strato, opportunamente magnetizzato, permette di scrivere le informazioni sul disco magnetico. Il disco magnetico \u00e8 sempre stato utilizzato come supporto digitale binario. La minima unit\u00e0 di informazione scrivibile su un supporto digitale binario \u00e8 chiamata \"bit\" e pu\u00f2 assumere solo due valori. Sono quindi necessari solo due valori di magnetizzazione per rappresentare le informazioni su un disco magnetico utilizzato come supporto digitale binario. Di norma per\u00f2, al fine di rendere pi\u00f9 semplice la scrittura e la lettura delle informazioni sul disco magnetico, non vengono utilizzati due valori di magnetizzazione ma due intervalli di valori di magnetizzazione. In tal modo si rende molto pi\u00f9 difficile il verificarsi di un errore di scrittura o lettura delle informazioni.\nTipologie.\nDue sono le tipologie principali di dischi magnetici:\nDisco rigido.\nIl disco rigido (anche chiamato \"hard disk\") \u00e8 un disco magnetico caratterizzato da una buona rigidit\u00e0 fisica. Il dispositivo destinato alla lettura delle informazioni contenute nel disco rigido, e di norma anche alla scrittura delle informazioni sul disco rigido, \u00e8 l'unit\u00e0 a disco rigido. Le unit\u00e0 a disco rigido prodotte attualmente non sono predisposte per la facile e immediata rimozione del disco rigido. In altri termini il disco rigido delle unit\u00e0 a disco rigido prodotte attualmente \u00e8 un supporto di memoria non removibile. Il disco rigido non removibile \u00e8 anche chiamato \"disco fisso\" o \"fixed disk\". In passato sono state prodotte unit\u00e0 a disco rigido predisposte per la facile e immediata rimozione del disco rigido. In tali unit\u00e0 a disco rigido, il disco rigido \u00e8 quindi un supporto di memoria removibile. All'interno dell'unit\u00e0 a disco rigido possono essere contenuti uno o pi\u00f9 dischi rigidi.\nDisco flessibile.\nIl disco flessibile (anche chiamato \"floppy disk\") \u00e8 un disco magnetico caratterizzato da una buona flessibilit\u00e0 fisica. Il dispositivo destinato alla lettura delle informazioni contenute nel disco flessibile, ed eventualmente anche alla scrittura delle informazioni sul disco flessibile, \u00e8 l'unit\u00e0 a disco flessibile. L'unit\u00e0 a disco flessibile, di norma, \u00e8 predisposta per la facile e immediata rimozione del disco flessibile. In altri termini il disco flessibile \u00e8 un supporto di memoria removibile."}
{"id": "4690964", "revid": "400518", "url": "https://it.wikipedia.org/wiki?curid=4690964", "title": "Quelli che....il calcio", "text": ""}
{"id": "4690967", "revid": "158234", "url": "https://it.wikipedia.org/wiki?curid=4690967", "title": "Supporto magnetico", "text": ""}
{"id": "4690968", "revid": "158234", "url": "https://it.wikipedia.org/wiki?curid=4690968", "title": "Bus di sistema", "text": ""}
{"id": "4690973", "revid": "31886", "url": "https://it.wikipedia.org/wiki?curid=4690973", "title": "Sinagoga di Cheltenham", "text": "La sinagoga di Cheltenham, costruita nel 1837-1839, \u00e8 una sinagoga situata nella cittadina termale di Cheltenham. In stile neoclassico \"Regency\", \u00e8 una delle pi\u00f9 antiche sinagoghe di tutta l'Inghilterra.\nStoria e descrizione.\nCheltenham, allora fiorente citt\u00e0 termale inglese, attrasse ai primi dell'Ottocento anche una piccola comunit\u00e0 ebraica che vi si stabil\u00ec nel 1823 e gi\u00e0 nel 1824 aveva il proprio cimitero in Elm Street (ancor oggi in uso).\nNel 1837 il progetto per la costruzione della sinagoga fu affidato ad un giovane architetto locale, William Hill Knight. La prima pietra fu posta il 25 luglio 1837. La cerimonia di inaugurazione avvenne il 14 maggio 1839.\nKnight si ispir\u00f2 ai dettami dello stile neoclassico \"Regency\". La facciata presenta lesene doriche e frontone. L'interno ha un soffitto a cassettoni con al centro una cupola schiacciata; un lucernaio, opera di Nicholas Adam, fornisce luce naturale alla sala. Il matroneo \u00e8 collocato su una piccola balconata sopra l'ingresso sulla cui fronte \u00e8 collocato l'orologio, particolare questo inusuale che la sinagoga di Cheltenham condivide con la sinagoga Montefiore di Ramsgate (1833), anch'essa in stile neoclassico \"Regency\".\nGli arredi (l'Arca sulla parete di fronte, i banchi lungo i lati, e la bimah al centro della sala) furono donati alla nuova sinagoga dalla congregazione Leadenhall Street di Londra, che era in quegli stessi anni impegnata nella costruzione di una pi\u00f9 ampia sinagoga con nuovi arredi. Risalente al 1761, \u00e8 il pi\u00f9 antico arredo ashkenazita del Regno Unito. Dell'arredo londinese facevano parte anche le due lapidi ora sulle pareti della sinagoga di Cheltenham: una, in inglese, \u00e8 una preghiera per la Regina Vittoria e la famiglia reale e l'altra, in ebraico , \u00e8 una preghiera per il servizio liturgico di Yom Kippur. Quando le lapidi sono state recentemente restaurate vi sono stati trovati i nomi dei Re che risalgono a Giorgio II, il che le fa datare gi\u00e0 al 1727.\nCon il declino della citt\u00e0 come centro termale anche la comunit\u00e0 ebraica vide ridotti i suoi membri, tanto che nel 1903 la sinagoga fu chiusa. Essa tuttavia riaprir\u00e0, nel 1939 con lo scoppio della seconda guerra mondiale, per il grande afflusso in citt\u00e0 di sfollati, rifugiati e membri delle forze armate (inglesi e poi anche americane). Da allora la sinagoga \u00e8 sempre rimasta aperta non solo al culto ma anche per le visite come monumento nazionale e uno dei migliori esempi di piccola sinagoga nella provincia inglese.\nL'archivio della sinagoga, ricco di importanti documenti, \u00e8 oggi conservato presso i Gloucestershire Archives."}
{"id": "4690974", "revid": "287204", "url": "https://it.wikipedia.org/wiki?curid=4690974", "title": "Associazione Calcio Venezia 1947-1948", "text": "Questa voce raccoglie le informazioni riguardanti l'Associazione Calcio Venezia nelle competizioni ufficiali della stagione 1947-1948."}
{"id": "4690977", "revid": "686936", "url": "https://it.wikipedia.org/wiki?curid=4690977", "title": "Teddy Bridgewater", "text": "Carriera universitaria.\nDopo aver giocato a football per la Northwestern High School di Miami, ai tempi della quale lanci\u00f2 per 6.712 yard e 70 touchdown nelle tre stagioni da titolare, Bridgewater fu convocato per giocare nell'U.S. Army All-American Bowl (ricevendo la menzione onorevole quale quarterback dell'evento con il miglior braccio) e venne classificato da Rivals.com come 2\u00ba miglior quarterback \"dual threat\" della nazione della sua classe di reclutamento. Nell'estate del 2010 registr\u00f2 l'interesse di numerose universit\u00e0 del Paese, prime tra tutte Florida, Georgia, LSU e Miami, scegliendo quest'ultima nel giugno dello stesso anno. Tuttavia le altre universit\u00e0 continuarono ugualmente a seguirlo e dopo l'esonero del capo allenatore di Miami Randy Shannon, Bridgewater, che nel frattempo aveva conosciuto l'assistente allenatore dei Cardinals Clint Hurtt, si disimpegn\u00f2 dall'accordo che aveva con Miami ed il 20 dicembre 2010 firm\u00f2 una lettera di intenti con l'Universit\u00e0 di Louisville.\n2011.\nCome freshman inizi\u00f2 la stagione con i gradi di riserva ma, gi\u00e0 a partire dalla quarta gara della stagione, fu nominato titolare nell'incontro che vedeva i Cardinals opposti ai Thundering Herd della Marshall University (divenendo il primo quarterback true freshman titolare di Louisville dai tempi di Stu Stram, che lo fu nel 1976) e lo rimase sino al termine della stagione. Bridgewater termin\u00f2 il suo primo anno collegiale con 191 completi su 296 passaggi per un totale di 2.129 yard, 14 touchdown e 12 intercetti messi a referto, numeri questi che rappresentarono nuovi record di Louisville per quanto riguarda un quarterback freshman, venendo nominato Rookie dell'anno della Big East Conference e Freshman All-American da Rivals.com, Scout.com, CBS Sports e Sporting News.\n2012.\nL'anno seguente, come sophomore, part\u00ec titolare 12 volte su 13, sedendo in panchina solo contro con gli Scarlet Knights della Rutgers University a causa di un infortunio ad un'anca e ad un braccio che non gli imped\u00ec comunque di entrare a partita in corso e guidare i Cardinals sul 17-14 (la partita termin\u00f2 poi 20-17 per Louisville) con un lancio da 20 yard per il wide receiver DeVante Parker. La vittoria consent\u00ec inoltre a Louisville di laurearsi campione della Big East Conference e di qualificarsi per le Bowl Championship Series. Approdati allo Sugar Bowl 2013, i Cardinals erano dati ampiamente per sfavoriti nei confronti dei pi\u00f9 quotati Gators dell'Universit\u00e0 della Florida (primi a livello nazionale nell'efficienza della difesa sui passaggi), ma grazie ad una prestazione maiuscola del proprio quarterback (a fine gara MVP dell'evento grazie ai 20 passaggi completati su 32 per 226 yard e 2 touchdown) riuscirono a far loro l'ambito Bowl. Bridgewater chiuse la stagione regolare mettendo a referto statistiche decisamente superiori a quelle fatte registrare nel 2011, pari a 267 completi su 387 per 3.452 yard, 25 touchdown e solo 7 intercetti. Egli lanci\u00f2 per pi\u00f9 di 300 yard in 6 incontri, incluse due performance da 400 yard contro Cincinnati Bearcats (416 yard e 2 touchdown in passaggi 24 completati su 41) e Syracuse Orange (26 completi su 49 per 424 yard e 3 touchdown), stabil\u00ec il nuovo primato personale di touchdown lanciati in una singola partita (5) contro i Temple Owls e venne nominato al termine della stagione Giocatore offensivo dell'anno della Big East Conference.\n2013.\nNel 2013 Bridgewater guid\u00f2 Louisville ad un altro anno ricco di successi, a partire dalla stagione regolare, chiusa con il record di 12-1. L'unica sconfitta arriv\u00f2 nella settimana 7 nel match che vedeva opposti i Cardinals agli UCF Knights, contro i quali Bridgewater lanci\u00f2 comunque per 341 yard e 2 touchdown senza alcun intercetto, oltre a fare registrare il maggior numero di completi in stagione relativo ad una singola gara (29). La sconfitta, a posteriori, imped\u00ec a Louisville di bissare il successo del titolo di conference (anche se Louisville in quest'ultima stagione era passata dalla Big East Conference alla American Athletic Conference) proprio a scapito di Central Florida. Ad ogni modo, nella settimana successiva, contro i South Florida Bulls, Bridgewater disput\u00f2 una grande gara lanciando 25 passaggi completati su 29 per 344 yard e 3 touchdown mettendo a referto la sua miglior percentuale di passaggi completati (86,2%) ed il suo passaggio pi\u00f9 lungo (69 yard) in stagione. Due settimane pi\u00f9 tardi, contro gli Houston Cougars, Bridgewater interruppe la sua striscia di 21 partite consecutive con almeno un passaggio da touchdown, facendo inoltre registrare il suo peggior passer rating stagionale (124,3). Ci\u00f2 nonostante a fine stagione le sue statistiche furono leggermente migliori di quelle della precedente stagione sotto tutte le principali voci: con una percentuale di passaggi completati pari a 71 Bridgewater fu il 2\u00ba miglior quarterback della NCAA e chiuse inoltre, a livello nazionale, al 5\u00ba posto in efficienza sui passaggi con un passer rating pari a 171,1 (seconda miglior prestazione di tutti i tempi a Louisville), al 10\u00ba in yard passate (3.970) ed al 12\u00ba in touchdown passati (13), numeri questi che gli valsero l'inserimento nel Second-team All-AAC. Al termine della stagione regolare i Cardinals ottennero l'invito per il Russell Athletic Bowl che li vedeva opposti e favoriti di 3 rispetto ai Miami Hurricanes. Bridgewater trascin\u00f2 i suoi alla vittoria con una prestazione da 35 passaggi completati su 45 per 447 yard e 3 touchdown che gli valse anche il premio di MVP del bowl.\nCarriera professionistica.\nPre-Draft.\nDichiaratosi eleggibile il 1\u00ba gennaio 2014, data in cui annunci\u00f2 la sua intenzione di saltare l'ultimo anno di college, per tutto il corso del 2013 e 2014 Bridgewater fu costantemente inserito tra i migliori prospetti eleggibili nel Draft NFL 2014, ed in particolare fu considerato assieme al defensive end Jadeveon Clowney come il candidato principale per la prima scelta assoluta. Tuttavia la sua prestazione negativa al Pro Day di Louisville (Mike Mayock, famoso analista di NFL.com, cos\u00ec si espresse sulla sua prova: \"Non ho mai visto un quarterback di livello top avere un pessimo Pro Day negli ultimi 10 anni, fino a [quando non ho visto] Teddy Bridgewater\"), oltre che la sua decisione di non lanciare e di non correre la \"40 yard dash\" durante la NFL Scouting Combine, provocarono un crollo repentino delle sue quotazioni, tanto che a poche settimane dal Draft alcuni analisti, come Mel Kiper di ESPN o lo stesso Mayock, si spinsero addirittura a pronosticarlo come scelta nel 2\u00ba giro del Draft. \nMinnesota Vikings.\n2014.\nL'8 maggio fu scelto come 32\u00ba assoluto dai Minnesota Vikings, che cedettero ai Seattle Seahawks le proprie scelte al 2\u00ba e 4\u00ba giro del Draft NFL 2014 per ottenere in cambio la posizione utile per selezionarlo. 12 giorni dopo firm\u00f2 il suo primo contratto da professionista, un quadriennale con opzione per il quinto anno a 6,85 milioni di dollari di cui 3,3 garantiti alla firma.\nDopo aver trascorso in panchina i primi due incontri della stagione regolare, Bridgewater debutt\u00f2 come professionista subentrando nella settimana 3 contro i New Orleans Saints al posto dell'infortunato Matt Cassel. Complet\u00f2 12 passaggi su 20 per 150 yard, non riuscendo per\u00f2 a guidare alla rimonta i suoi, che furono sconfitti per 9-20 dai padroni di casa. Con il veterano Cassel fuori per tutto il resto della stagione, Teddy disput\u00f2 la prima gara come titolare la domenica successiva, passando 317 yard e segnando un touchdown su corsa nella vittoria sugli Atlanta Falcons che gli valsero il premio di rookie della settimana, malgrado fosse stato costretto ad uscire anzitempo a causa di un infortunio di entit\u00e0 minore. Dal momento per\u00f2 che i Vikings avrebbero dovuto giocare solamente quattro giorni dopo nel \"Thursday Night Football\", il giocatore fu tenuto precauzionalmente a riposo, venendo confermato titolare per la gara del sesto turno contro i Lions. In tale incontro per\u00f2 il rookie ebbe meno fortuna, completando 23 passaggi su 37 per appena 188 yard e nessun touchdown e subendo tre intercetti nella sconfitta per 17-3. La settimana seguente replic\u00f2 tale prestazione deludente, completando 15 passaggi su 26 per 155 yard, un touchdown (passaggio da 4 yard per Cordarrelle Patterson) e 2 intercetti (ambedue per mano di Leodis McKelvin) nella sconfitta per 16-17 contro i Bills. Di l\u00ec tuttavia, guid\u00f2 la squadra a due vittorie consecutive contro Buccaneers e Redskins, passando in entrambi i casi un touchdown senza subire intercetti.\nDopo la settimana di pausa, nei due incontri divisionali consecutivi contro Packers e Bears, Minnesota torn\u00f2 alla sconfitta guidata da un Bridgewater capace di completare complessivamente il 60% dei propri passaggi per un totale di 368 yard, 3 touchdown e 2 intercetti. Nella settimana 13 i Vikings tornarono alla vittoria battendo 31-13 i Carolina Panthers, in un incontro in cui il quarterback pass\u00f2 138 yard e 2 touchdown per un passer rating di 120,7 che gli valsero per la seconda volta il premio di rookie della settimana. Sette giorni dopo Bridgewater fu decisivo quando nei tempi supplementari contro i Jets pass\u00f2 il touchdown della vittoria da 87 yard per Jarius Wright, in una gara che concluse con 309 yard passate, due TD e un intercetto. Negli incontri di settimana 15 e 16, contro Lions e Dolphins, i Vikings tornarono alla sconfitta con Bridgewater che complessivamente complet\u00f2 50 passaggi su 67 tentativi per 574 yard, 3 touchdown e 3 intercetti. In particolar modo nella gara contro Detroit, completando il 75.6% di passaggi, stabil\u00ec il nuovo record NFL per passaggi completati in almeno 40 tentativi da parte di un rookie quarterback mentre contro Miami stabil\u00ec il nuovo record NFL per il maggior numero di gare consecutive (4) con almeno il 70% di completi messi a segno da un rookie quarterback. Nell'ultima gara stagionale Bridgewater fu invece decisivo lanciando il passaggio da touchdown da 44 yard per Adam Thielen che fiss\u00f2 il punteggio sul 13-9 finale e permise ai Vikings di chiudere la stagione con un record di 7-9.\nLa sua prima stagione si chiuse con 2.919 yard passate, 14 touchdown e 12 intercetti per un passer rating di 85,2 in 13 presenze, tutte eccetto una disputate come titolare, terminando con la terza percentuale di completamento di tutti i tempi per un debuttante, dietro a Ben Roethlisberger e Robert Griffin III (64,4%). Come risultato di questa sua prima stagione, Bridgewater fu il quarterback inserito nell'All-Rookie Team stilato dalla Pro Football Writers Association e fu eletto Pepsi Rookie dell'anno della NFL. Bridgewater inoltre riscrisse tutti i principali record di franchigia per un rookie quarterback, arrivandone a stabilire ben 91.\n2015.\nEletto dai propri compagni, assieme ad Adrian Peterson, Everson Griffen e Chad Greenway, come uno dei 4 capitani della squadra alla vigilia dell'incontro di settimana 1, Bridgewater inizi\u00f2 la sua seconda stagione tra i professionisti completando il 71,9% dei suoi passaggi (23 su 32) per un totale di 231 yard, ma subendo un intercetto (per mano di Tramaine Brock) a fronte di nessun touchdown passato, nell'incontro del Monday Night Football in cui i Vikings furono sconfitti per 3-20 dai 49ers padroni di casa. La settimana successiva, mantenendo ancora un'elevata accuratezza sui passaggi (14 completi su 18 tentativi per una percentuale di 77,7 ed un totale di 153 yard), guid\u00f2 invece i Vikings alla vittoria per 26-16 sui Lions lanciando un passaggio da touchdown per 5 yard al tight end Kyle Rudolph e trasformandone un secondo con un tentativo di corsa da una yard.\nNella gara di settimana 3, vinta dai Vikings 31-14 contro i Chargers, Bridgewater fu protagonista di una prova sottotono, completando 13 passaggi su 24 tentativi e lanciando un passaggio intercettato dal cornerback Steve Williams.\nNella settimana 15, Bridgewater disput\u00f2 la miglior gara stagionale, completando 17 passaggi 20 tentativi per 231 yard e 4 quattro touchdown nella vittoria sui Bears. Sette giorni dopo, i Vikings batterono anche i Giants, ottenendo la prima qualificazione ai playoff dal 2012. Nell'ultima partita dell'anno, Minnesota vinse in trasferta a Green Bay, interrompendo il dominio dei Packers nella division e conquistando il primo titolo della NFC North dal 2009. Una settimana dopo, i Vikings furono eliminati perdendo per 10-9 in casa contro i Seahawks nella terza sfida pi\u00f9 fredda della storia dei playoff. A fine anno, Bridgewater fu convocato per il suo primo Pro Bowl al posto dell'infortunato Carson Palmer.\n2016.\nIl 30 agosto 2016, durante un allenamento, Bridgewater fu vittima di un grave infortunio, subendo la rottura completa del legamento crociato anteriore e venendo costretto a perdere l'intera stagione 2016.\n2017.\nDopo l'infortunio subito, Bridgewater torn\u00f2 per la prima volta nel roster attivo della squadra il 12 novembre 2017, dove fu la riserva di Case Keenum nella gara contro i Washington Redskins. Disput\u00f2 la sua prima partita quando entr\u00f2 in campo nei minuti finali della gara vinta contro i Cincinnati Bengals nella settimana 15, ricevendo l'acclamazione dello U.S. Bank Stadium.\nNew York Jets.\nIl 14 marzo 2018 Bridgewater firm\u00f2 un contratto di un anno con i New York Jets. Con essi disput\u00f2 tre gare di pre-stagione prima di venire scambiato.\nNew Orleans Saints.\nIl 29 agosto 2018, i Jets scambiarono Bridgewater con i New Orleans Saints per fungere da riserva di Drew Brees. Nell'ultimo turno, con la squadra gi\u00e0 certa del primo posto nel tabellone della NFC, disput\u00f2 la prima gara come titolare dopo tre stagioni completando 14 passaggi su 23 con un touchdown e un intercetto nella sconfitta contro i Carolina Panthers.\nNel secondo turno della stagione 2019, Bridgewater subentr\u00f2 all'infortunato Brees nel primo tempo, non riuscendo a guidare i Saints alla vittoria sui Rams. La settimana successiva part\u00ec come titolare guidando la squadra alla vittoria in casa dei Seahawks con 177 yard passate e 2 touchdown. Seguirono altre quattro vittorie, inclusa una contro i Buccaneers in cui pass\u00f2 oltre 300 yard e 4 touchdown, la sua migliore prova con la maglia dei Saints. Brees, ristabilitosi, torn\u00f2 a partire come titolare nella settimana 8, con Bridgewater che ebbe come titolare in stagione un record perfetto di 5-0.\nCarolina Panthers.\nIl 17 marzo 2020 Bridgewater firm\u00f2 un contratto triennale del valore di 63 milioni di dollari con i Carolina Panthers. Nominato quarterback titolare, la stagione part\u00ec con due sconfitte. La prima vittoria giunse nella settimana 3 contro i Los Angeles Chargers in cui pass\u00f2 235 yard e un touchdown. La settimana successiva segn\u00f2 il suo primo touchdown su corsa dal dicembre 2015 nella vittoria sugli Arizona Cardinals. Dopo avere perso la gara della settimana 11 per infortunio, Bridgewater torn\u00f2 in campo nel turno seguente ma i Panthers furono sconfitti in rimonta dai Vikings. La sua stagione si chiuse con i nuovi primati personali in passaggi completati (340), yard passate (3.733), touchdown (15) e yard corse (279), mentre i Panthers non si qualificarono per i playoff.\nDenver Broncos.\nIl 28 aprile 2021 Bridgewater fu scambiato con i Denver Broncos per una scelta del sesto giro del Draft NFL 2021. Super\u00f2 per il ruolo da titolare Drew Lock e debutt\u00f2 con la nuova maglia nel primo turno in trasferta contro i New York Giants, passando 264 yard e 2 touchdown nella vittoria per 27\u201313. Dopo avere vinto le prime tre partite, nella quarta Bridgewater sub\u00ec una commozione cerebrale e fu costretto a lasciare il campo alla fine del primo tempo.\nRecord.\nRecord NFL.\nNell'arco della sua carriera professionistica, Bridgewater ha stabilito o eguagliato i seguenti record di lega:\nRecord di franghigia.\nNell'arco della sua carriera professionistica, Bridgewater ha stabilito o eguagliato i seguenti record di franchigia dei Vikings:"}
{"id": "4690978", "revid": "648716", "url": "https://it.wikipedia.org/wiki?curid=4690978", "title": "Brett Hundley", "text": "Carriera universitaria.\nDopo aver giocato a football per la Phoebus High School di Hampton, Hundley decise di giocare per l'Universit\u00e0 della California a Los Angeles presso la cui squadra di football, i Bruins, pur se a disposizione non scese mai in campo.. Tuttavia l'anno seguente fu promosso a titolare dei Bruins, dando il la alla sua carriera sportiva universitaria con un touchdown su corsa da 72 yard nella gara di apertura che vide UCLA aver ragione di Rice per 49-24. Seguirono quindi ben 3 gare da pi\u00f9 di 300 yard di fila contro Nebraska (305), Houston (320) ed Oregon State (372). Un record per Bruins, cui si aggiunse il secondo miglior risultato di tutti i tempi per un freshman dell'universit\u00e0 losangelina, quando Hundle sempre nel match contro Oregon State totalizz\u00f2 404 yard di total offense. A fine stagione stabil\u00ec il record di total offense stagionale dei Bruins, arrivando a totalizzare 4095 nel Pacific-12 Football Championship Game perso contro Stanford, cui si aggiunse quello di yard passate (3745) nell'Holiday Bowl perso contro Baylor.\nCarriera professionistica.\nGreen Bay Packers.\nDurante il corso del 2013 Hundley fu inserito tra i migliori prospetti eleggibili nel Draft NFL 2014, venendo pronosticato per una potenziale chiamata al primo giro. Dopo avere deciso di rimandare di un anno l'appuntamento col draft, il 2 maggio 2015 fu scelto dai Green Bay Packers nel corso del quinto giro (147\u00ba assoluto). Dopo non essere mai sceso in campo nella sua prima stagione, debutt\u00f2 subentrando ad Aaron Rodgers nel decimo turno del 2016, completando un passaggio su 4 tentativi contro i Tennessee Titans. La sua annata si chiuse con 4 presenze.\nNel sesto turno della stagione 2017 contro i Minnesota Vikings, Rodgers si frattur\u00f2 una clavicola nel primo tempo in uno scontro con Anthony Barr, cos\u00ec Hundley pot\u00e9 giocare per la prima volta la maggior parte di una partita, in cui pass\u00f2 il primo touchdown in carriera ma sub\u00ec anche tre intercetti nella sconfitta per 23-10. Sette giorni dopo disput\u00f2 la sua prima gara come titolare ma pass\u00f2 solamente 87 yard e sub\u00ec un intercetto nella sconfitta interna contro i New Orleans Saints. La prima vittoria come professionista per Hundley giunse nel decimo turno in casa dei Chicago Bears dove pass\u00f2 212 yard e un touchdown nel 23-16 finale. Nella settimana 12 disput\u00f2 la sua miglior prova stagionale con 245 yard passate e 3 touchdown ma Green Bay fu sconfitta all'ultimo secondo di gara dai Pittsburgh Steelers. \nNella settimana 14 i Packers vinsero la seconda gara consecutiva ai supplementari, con Hundley che port\u00f2 la squadra a rimontare 14 punti di svantaggio contro i Cleveland Browns, terminando con 265 yard passate e 3 touchdown. Nella settimana successiva Aaron Rodgers, ristabilitosi, torn\u00f2 ad essere nominato quarterback titolare ma Hundley ebbe comunque il merito di tenere la squadra in corsa nella caccia ai playoff fino a quel momento. Rodgers disput\u00f2 per\u00f2 solamente quella partita, persa coi Panthers prima di tornare in lista infortunati, cos\u00ec Hundley disput\u00f2 le ultime due gare della stagione, perse entrambe da Green Bay. La sua annata si chiuse con 1.836 yard passate, 9 touchdown e 11 intercetti subiti in 9 gare giocate come titolare.\nSeattle Seahawks.\nIl 29 agosto 2018 Hundley fu scambiato con i Seattle Seahawks per una scelta del sesto giro del draft 2019.\nArizona Cardinals.\nIl 14 marzo 2019, Hundley firm\u00f2 un contratto di un anno con gli Arizona Cardinals del valore di 1,88 milioni di dollari."}
{"id": "4690979", "revid": "1543377", "url": "https://it.wikipedia.org/wiki?curid=4690979", "title": "Tajh Boyd", "text": "Carriera universitaria.\nDopo aver giocato a football per la Chandler Arizona High School, ai tempi della quale fu convocato per giocare nell'U.S. Army All-American Bowl (venendo eletto Co-MVP dell'evento per aver messo a referto 7 completi su 9 per 179 yard e 3 touchdown) oltre che classificato da ESPN.com e SuperPrep come 5\u00ba miglior quarterback della nazione e da Rivals.com come 4\u00ba miglior quarterback, Boyd decise di giocare per la Clemson University.\nDopo avere passato come \"redshirt\" il 2009 (poteva allenarsi ma non disputare incontri ufficiali), Boyd fu promosso riserva di Kyle Parker l'anno seguente, al termine del quale aveva lanciato 33 completi su 63 passaggi per 4 touchdown e 3 intercetti. Nel 2011 complet\u00f2 la sua scalata al posto da titolare scendendo in campo in tutte e 14 le gare, guidando Clemson all'ACC Championship Game, dove con una prestazione da MVP (20 completi su 29 per 240 yard e 3 touchdown senza intercetti pi\u00f9 28 yard corse per un touchdown su 11 portate) consent\u00ec ai Tigers di laurearsi campioni di conference sconfiggendo 10-38 i Virginia Tech Hokies. All'Orange Bowl mise a referto 24 completi su 46 per 250 yard e 2 touchdown che non furono tuttavia sufficienti ai Tigers per evitare una pesante sconfitta per 70-33 contro i West Virginia Mountaneers. Il 2011 fu comunque molto positivo per Boyd che pass\u00f2 298 completi su 499 per 3828 yard e 33 touchdown e corse per 218 yard e 5 touchdown, fu per la prima volta inserito nel First-team All-ACC, fu uno dei 16 finalisti del Maxwell Award e fu menzionato come possibile candidato al prestigioso Heisman Trophy.\nNel 2012 Boyd stabil\u00ec un altro record, questa volta relativo alla ACC, quando nel match contro North Carolina State pass\u00f2 5 touchdown e corse per altri 3, mettendo inoltre a referto 529 yard complessive. Quindi, nel dicembre 2012 guid\u00f2 i Tigers alla vittoria per 25-24 contro LSU nel Chick-fil-A Bowl, al termine del quale, grazie ad una prestazione da 36 completi su 50 passaggi per 346 yard e 2 touchdown, fu eletto anche MVP del match. A fine stagione Boyd miglior\u00f2 sensibilmente le sue statistiche rispetto l'annata precedente, facendo registrare un totale di 287 completi su 427 passaggi per 3896 yard e 36 touchdown pi\u00f9 altre 514 yard e 10 touchdown su corsa. Egli inoltre fu eletto Giocatore dell'anno e Giocatore offensivo dell'anno della ACC ed inserito sia nel First-team All-American che nel First-team All-ACC (l'ultimo Tiger ad essere eletto per due anni di fila All-ACC fu Steve Fuller nel 1977-1978).\nNel 2013 Boyd guid\u00f2 i Tigers ad un record di 11-2, collezionando 283 passaggi completi su 413 per 3.851 yard, 34 touchdown ed 11 intercetti. Egli inoltre il 14 novembre 2013 stabil\u00ec il nuovo record di tutti i tempi nella ACC di touchdown passati. Il suo ultimo incontro di football con la maglia dei Tigers fu l'Orange Bowl 2014, nel quale condusse Clemson alla vittoria per 40-35 su Ohio State, completando 31 passaggi su 40 per 378 yard e 5 touchdown e correndo per 127 yard ed un touchdown, stabilendo cos\u00ec il nuovo record dell'Orange Bowl per yard complessive totalizzate in una singola edizione. Boyd chiuse cos\u00ec la sua carriera universitaria stabilendo il record ACC di 133 touchdown passati, ed i record atenei in touchdown passati, yard passate (11.904), completi su passaggio (901), completi in media a partita (19,2), tentativi di passaggio (1.404), percentuale di completi (64,1), yard offensive totali (13.069), giocate offensive totali (1.907), partite con almeno 200 yard passate (35), partite con almeno 200 yard passate (18), partite con almeno 200 yard offensive totali (36), partite con almeno 300 yard offensive totali (22), partite da titolare come quarterback (40), snap totali giocati da un quarterback (2.963) e vittorie ottenute da un quarterback titolare (32).\nCarriera professionistica.\nNew York Jets.\nDurante il corso del 2013 Boyd fu inserito tra i migliori prospetti eleggibili nel Draft NFL 2014, venendo pronosticato per una chiamata al primo giro. Fu invece scelto dai New York Jets nel corso del sesto giro come 213\u00ba assoluto. Il 15 maggio firm\u00f2 con i Jets il suo primo contratto professionistico, un quadriennale a 2,29 milioni di dollari, di cui 78.680 garantiti alla firma.\nIl 30 agosto 2014 Boyd venne svincolato dai Jets dopo aver giocato solamente nelle gare amichevoli della pre-stagione, durante le quali complet\u00f2 8 passaggi su 17 tentavivi per 98 yard, un touchdown e nessun intercetto, per un passer rating pari ad 84.9.\nPittsburgh Steelers.\nDopo aver trascorso il 2014 nella Fall Experimental Football League (FXFL), prima in forza ai Florida Blacktips durante la pre-stagione e quindi in forza ai Boston Brawlers durante la stagione regolare, Boyd venne ingaggiato dai Pittsburgh Steelers il 6 marzo 2015."}
{"id": "4690981", "revid": "1543377", "url": "https://it.wikipedia.org/wiki?curid=4690981", "title": "Marcus Mariota", "text": "Carriera universitaria.\nOregon Ducks.\nDopo aver giocato a football per la St. Louis High School, ai tempi della quale fu classificato da Rivals.com come 6\u00ba miglior prospetto dello stato delle Hawaii e come 12\u00ba miglior quarterback della nazione, Mariota decise di giocare per l'Universit\u00e0 dell'Oregon nonostante le varie proposte ricevute dall'Universit\u00e0 delle Hawaii a M\u0101noa, dall'Universit\u00e0 di Memphis, dalla University of Utah, dalla Oregon State University, dall'Universit\u00e0 di Washington, dall'Universit\u00e0 dell'Arizona, dall'Universit\u00e0 di Notre Dame, da UCLA e da USC.\nStagione 2012.\n\"Redshirt\" nel 2011 (poteva allenarsi ma non disputare incontri ufficiali), Mariota fu promosso quarterback titolare gi\u00e0 nel 2012 quando Darron Thomas decise di rendersi eleggibile per il Draft NFL 2012, guidando i Ducks alla vittoria nel Fiesta Bowl al termine del quale venne anche eletto MVP grazie ad una prestazione da 12 completi su 24 per 166 yard e 2 touchdown su passaggio e da 62 yard e 1 touchdown su corsa. Mariota termin\u00f2 la stagione con 230 completi su 336 passaggi per 2677 yard e 32 touchdown e una percentuale di passaggi completati del 68,45, di poco inferiore al 68,5 % fatto registrare da Sam Bradford nel 2007 che rappresenta il record NCAA relativo ad un \"freshman\".\nStagione 2013.\nNel 2013 Mariota apr\u00ec la stagione guidando subito i Ducks ad una netta vittoria per 66-3 sui Nicholls State Colonels con 12 passaggi completati su 21 per 234 yard ed un touchdown e con 113 yard corse e 2 touchdown. La settimana seguente corse 122 yard ed un touchdown (da 71 yard) per una media di 30,5 yard a portata. Inoltre lanci\u00f2 14 passaggi completati su 28 per 199 yard e 2 touchdown che consentirono ai Ducks di battere 59-10 i Virginia Cavaliers.\nNella settimana 3 per i Ducks arriv\u00f2 contro i Tennessee Volunteers la terza vittoria consecutiva in stagione grazie ad una prestazione da 23 passaggi completati su 33 per 456 yard e 4 touchdown di Mariota, che divenne il primo quarterback dei Ducks a lanciare almeno 400 yard in una singola partita dal 2005. Altre due vittorie arrivarono nelle due settimane successive contro i California Golden Bears ed i Colorado Buffaloes in cui pass\u00f2 rispettivamente per 114 yard e 2 touchdown e per 355 yard e 5 touchdown, facendo registrare contro Colorado anche il nuovo passaggio da touchdown pi\u00f9 lungo in carriera (75 yard).\nNella settimana 6, Mariota termin\u00f2 con 24 passaggi completati su 31 per 366 yard e 3 touchdown, correndo per 88 yard ed un touchdown e guidando Oregon alla sesta vittoria in stagione contro i Washington Huskies per 45-24. Fu questa la sesta partita consecutiva senza neanche un intercetto lanciato, diventando uno dei favoriti per la vittoria del prestigioso Heisman Trophy.\nMariota sub\u00ec una parziale rottura del legamento mediale collaterale contro UCLA il 26 ottobre ma continu\u00f2 a giocare per tutto il resto della stagione. Dopo un inizio con un record di 8-0 per i Ducks, il quarterback apparve nella copertina del 4 novembre 2013 di \"Sports Illustrated\" venendo proclamato il favorito numero uno per l'Heisman, prima che Oregon (numero 2 del tabellone) perdesse contro Stanford (numero 6) il 7 novembre. Malgrado la squadra avesse terminato con un record di 11-2 e nei primi dieci del tabellone, la stagione fu considerata in un certo modo una delusione dal momento che i Ducks non raggiunsero un Bowl BCS per la prima volta dal 2008. Ad ogni modo, Oregon conquist\u00f2 l'Alamo Bowl 2013 battendo Texas 30-7, in cui Marcus fu premiato come miglior giocatore offensivo della gara, in cui corse 133 yard su 15 tentativi e termin\u00f2 con 386 yard totali. La sua annata termin\u00f2 con 4.380 yard guadagnate complessivamente in attacco, diventando il primo giocatore di Oregon a superare le 4.000 yard in una stagione.\nStagione 2014.\nConsiderato da diversi analisti a inizio stagione il favorito per la vittoria dell'Heisman Trophy, nel 2014 Mariota tra touchdown passati e segnati su corsa, disput\u00f2 dieci diverse gare con almeno quattro TD (contro le tre dell'anno precedente) e per quattro volte ne segn\u00f2 almeno cinque. Inoltre pass\u00f2 almeno due touchdown in ogni partita, almeno tre in sette partite e almeno quattro in tre gare. Fu premiato per tre volte come giocatore offensivo della settimana della Pac-12 e a dicembre come giocatore offensivo dell'anno della conference. Le sue prestazioni furono cos\u00ec convincenti che alcuni tifosi dei Tennessee Titans iniziarono una campagna chiamata 'Suck For The Duck' chiedendo alla squadra di perdere le restanti partite per potere scegliere Marcus nel Draft. Oregon chiuse al secondo posto nel ranking NCAA, vincendo il titolo della Pac-12 (di cui fu premiato miglior giocatore della finale), ottenendo la possibilit\u00e0 di disputare il Rose Bowl e la qualificazione per i primi playoff della storia del college football.\nL'8 dicembre, Mariota fu annunciato come uno dei tre finalisti dell'Heisman Trophy, assieme al running back di Wisconsin Melvin Gordon e al wide receiver di Alabama Amari Cooper, vincendo con il 90,9% dei voti disponibili, la terza percentuale pi\u00f9 alta di tutti i tempi. Fu il primo giocatore della storia dei Ducks e il primo di nascita hawaiana ad aggiudicarsi questo riconoscimento. Fu premiato inoltre con il Walter Camp Award e il Maxwell Award, altri due premi destinati al miglior giocatore dell'anno, e con il Davey O'Brien Award, assegnato al miglior quarterback della nazione.\nIl 1\u00ba gennaio 2015 nel Rose Bowl, Mariota e i Ducks affrontarono i Florida State Seminoles di Jameis Winston, campioni in carica e imbattuti da 29 partite. In quello che fu solamente il terzo scontro nei playoff tra vincitori dell'Heisman Trophy, Oregon si qualific\u00f2 per la finale di campionato vincendo per 59-20, col quarterback che pass\u00f2 338 yard, 2 touchdown, segn\u00f2 un TD su corsa e sub\u00ec il suo terzo intercetto stagionale. La corsa dei Ducks al primo titolo di campioni nazionali si interruppe a un passo dal successo in finale contro Ohio State in una gara in cui il gioco sulle corse dei Buckeyes tenne Mariota fuori dal campo di gioco per la maggior parte del tempo. La sua prova si concluse completando 24 passaggi su 37 per 333 yard, due touchdown e un intercetto, senza mai trovare un ritmo adeguato.\nCollege\nIndividuale\n1 - Leader NCAA \n2 - Leader della Pac-12 \n3 - Leader NCAA (QB)\n4 - Leader della Pac-12 (QB)\nCarriera professionistica.\nTennessee Titans.\nStagione 2015.\nDurante il corso del 2013 Mariota fu inserito tra i migliori prospetti eleggibili nel Draft NFL 2014, venendo pronosticato per una chiamata al primo giro, tuttavia il 3 dicembre 2013 annunci\u00f2 che sarebbe rimasto ancora un anno in forza agli Oregon Ducks rimandando cos\u00ec l'appuntamento con il Draft NFL. Il 14 gennaio 2015, Mariota annunci\u00f2 la sua intenzione di rinunciare all'ultimo anno di college e rendersi eleggibile per il Draft NFL 2015. Il 30 aprile 2015 fu scelto dai Tennessee Titans come secondo assoluto.\nMariota debutt\u00f2 come professionista il 13 settembre 2015 contro il giocatore scelto prima di lui nel draft, Jameis Winston, e i suoi Tampa Bay Buccaneers. Marcus pass\u00f2 209 yard e 4 touchdown nella vittoria per 42-14, stabilendo diversi primati per una gara di debutto: fu il primo giocatore della storia a terminare con un passer rating perfetto di 158,3, il primo a passare 4 touchdown nel primo tempo e quei quattro TD pareggiarono il record dell'Hall of Famer Fran Tarkenton. Per questa prova fu premiato come miglior giocatore offensivo della AFC della settimana e come rookie della settimana. Con due TD passati nel terzo turno contro i Colts, Mariota arriv\u00f2 a quota otto, pareggiando il record NFL nelle prime tre gare in carriera stabilito da Mark Rypien nel . Quattro giorni dopo, fu premiato come rookie offensivo del mese.\nNel sesto turno contro i Miami Dolphins, Mariota sub\u00ec un infortunio al legamento mediale collaterale che gli imped\u00ec di essere in campo nelle due gare successive. Torn\u00f2 in campo nella settimana 9 contro i Saints, nella prima partita dopo il licenziamento dell'allenatore Ken Whisenhunt. Grazie a un passaggio da touchdown per Anthony Fasano nei tempi supplementari, port\u00f2 i Titans ad interrompere una striscia di sei sconfitte consecutive, terminando con 28 passaggi completati su 39 tentativi, per 371 yard e 4 touchdown. Divenne cos\u00ec il primo quarterback rookie della storia della NFL ad avere disputato due gare con quattro passaggi da touchdown e nessun intercetto subito. Per la seconda volta fu premiato come giocatore offensivo della AFC della settimana e per la prima come quarterback della settimana.\nNella settimana 13 contro i Jaguars, Mariota segn\u00f2 il touchdown del sorpasso con una corsa da 87 yard a met\u00e0 del quarto periodo di gioco, guadagnando la prima vittoria in carriera in casa e interrompendo una striscia di 11 risultati negativi tra le mura amiche per Tennessee. La sua gara termin\u00f2 con 368 yard passate, 3 TD e un intercetto. Sette giorni dopo, Mariota ricevette il primo passaggio in carriera, che trasform\u00f2 in touchdown da 41 yard, l'unica nota positiva di una sconfitta per 30-8 contro i Jets. Nel primo tempo del quindicesimo turno contro i Patriots, Mariota sub\u00ec una lesione al legamento mediale collaterale che lo costrinse a chiudere la sua stagione con due gare di anticipo. La sua annata da rookie si concluse cos\u00ec con 2.818 yard passate, 19 touchdown e 10 intercetti per un passer rating di 91,5 in 12 presenze.\nStagione 2016.\nNella settimana 10 contro i Green Bay Packers, Mariota guid\u00f2 i Titans alla vittoria per 47-25 passando 295 yard e 4 touchdown che gli valsero i premi di miglior giocatore offensivo della AFC della settimana e di quarterback della settimana. Alla fine del mese, Mariota fu premiato come miglior giocatore offensivo della AFC di novembre, in cui pass\u00f2 1.124 yard e 11 touchdown a fronte di due soli intercetti, con Tennessee che ebbe un record di 2-2. La sua stagione si chiuse nel penultimo turno, mentre i Titans con 8 vittorie e 6 sconfitte erano ancora in corsa per un posto nei playoff, quando si ruppe il perone destro contro i Jacksonville Jaguars. Mariota termin\u00f2 cos\u00ec la sua seconda annata con 3.426 yard passate, 26 touchdown e 9 intercetti subiti.\nStagione 2017.\nI Titans iniziarono la stagione con un record di 2-2 con Mariota che fu costretto a lasciare del gara del quarto turno contro i Texans per un infortunio al tendine del ginocchio che gli fece saltare anche la partita successiva. Torn\u00f2 in campo nel Monday Night Football della settimana 6 vinto contro i Colts. Nel decimo turno pass\u00f2 al running back DeMarco Murray il touchdown della vittoria a 36 secondi dal termine consentendo ai Titans di battere i Cincinnati Bengals e salire a un record di 6-3. Nell'ultimo turno della stagione regolare, con in palio un posto nei playoff, Mariota e i Titans batterono i Jacksonville Jaguars vincitori della division per 15-10. riportando la squadra alla \"post-season\" per la prima volta dal . La sua annata si chiuse con 3.232 yard passate, 13 touchdown passati e altri 5 segnati su corsa. I suoi 5 drive vincenti furono il miglior risultato della NFL mentre i 15 intercetti subiti furono invece il terzo peggior risultato della lega.\nPer la prima gara di playoff in carriera, Mariota e i Titans viaggiarono a Kansas City per affrontare i Chiefs vincitori della AFC West division. In svantaggio per 21-3 alla fine del primo tempo, Tennessee riusc\u00ec a rimontare e a vincere 22-21 nel secondo. In quella partita, Mariota divenne il secondo giocatore della storia della NFL a passare un touchdown a se stesso dopo che il pallone era stato ribattuto da un difensore sul suo lancio. Brad Johnson vi era riuscito nel ma Mariota fu il primo quarterback a farlo nei playoff. La stagione di Tennessee si chiuse nel turno successivo contro i New England Patriots campioni in carica perdendo per 35-14, in una gara in cui Mariota pass\u00f2 254 yard e 2 touchdown ma sub\u00ec anche 7 sack.\nStagione 2018.\nNel quarto turno della stagione 2018, Mariota guid\u00f2 i Titans a rimontare uno svantaggio di 14 punti contro i Philadelphia Eagles campioni in carica fino alla vittoria nei supplementari. La sua prestazione si concluse con 30 passaggi completati su 43, con 2 touchdown passati e uno segnato su corsa, venendo premiato come giocatore offensivo della AFC della settimana.\nNella settimana 10 Mariota guid\u00f2 i Titans alla prima vittoria sui Patriots dal 2002 con 228 yard passate, 2 touchdown e nessun intercetto subito. Nel penultimo turno si infortun\u00f2 nella vittoria contro i Washington Redskins non potendo cos\u00ec essere in campo nell'ultima decisiva partita in cui i Titans si giocavano la qualificazione ai playoff. La squadra usc\u00ec cos\u00ec sconfitta dai Colts e il quarterback termin\u00f2 la stagione con un minimo in carriera di 11 touchdown passati.\nStagione 2019.\nNel sesto turno contro i Denver Broncos, Mariota fu sostituito per scelta tecnica da Ryan Tannehill dopo avere subito 2 intercetti. Quest'ultimo fu poi nominato titolare per la gara della settimana 7 portando i Titans fino alla finale della American Football Conference..\nLas Vegas Raiders.\nIl 16 marzo 2020 Mariota firm\u00f2 con i Las Vegas Raiders per fungere da riserva di Derek Carr."}
{"id": "4690982", "revid": "124123", "url": "https://it.wikipedia.org/wiki?curid=4690982", "title": "Stephen Morris (giocatore di football americano)", "text": "Carriera universitaria.\nDopo aver giocato a football per la Monsignor Pace High School a Miami Gardens, Morris decise di giocare per l'Universit\u00e0 di Miami a partire dalla stagione 2010.\nNel primo anno, come \"true freshman\" prese parte a 6 incontri di cui 4 come titolare, lanciando 82 completi su 153 passaggi per un totale di 1240 yard, 7 touchdown e 9 intercetti, mentre l'anno seguente prese parte a 5 incontri partendo titolare una sola volta (per la sospensione di una giornata del titolare Jacory Harris) e totalizzando 26 completi su 37 passaggi per 283 yard e 2 intercetti.\nNel 2012, quindi, promosso titolare Morris fece subito intravedere il suo ottimo potenziale il 29 settembre quando nel match vinto da Miami per 44-37 contro North Carolina State, stabil\u00ec il nuovo record di yard lanciate in una singola gara della Atlantic Coast Conference (ACC) con 556 yard, cui fecero da contorno 5 passaggi da touchdown di cui in particolare l'ultimo, un lancio chirurgico da ben 62 yard. Nelle ultime 4 gare dell'anno fu 4\u00ba a livello nazionale in passer rating, lanciando per 1131 yard, 11 touchdown e nessun intercetto. Morris quell'anno guid\u00f2 gli Hurricanes ad un record di 7-5 (5-3 nell'ambito della ACC) e chiuse la stagione con 245 completi su 421 passaggi per 3345 yard, 21 touchdown e 7 intercetti.\nCarriera professionistica.\nJacksonville Jaguars.\nDurante il corso del 2013 Morris fu inserito tra i migliori prospetti eleggibili nel Draft NFL 2014, venendo in alcuni casi pronosticato persino per una chiamata al primo giro. Ci\u00f2 nonostante non fu selezionato durante il Draft, ma nel medesimo giorno fu comunque ingaggiato dai Jacksonville Jaguars come \"undrafted free agent\"."}
{"id": "4690983", "revid": "686936", "url": "https://it.wikipedia.org/wiki?curid=4690983", "title": "A.J. McCarron", "text": "Carriera universitaria.\nDopo aver giocato a football per la Saint Paul's Episcopal School della sua citt\u00e0 natale, Mobile, ai tempi della quale fu convocato per giocare nell'U.S. Army All-American Bowl, McCarron decise di giocare per l'Universit\u00e0 dell'Alabama.\n2010.\n\"Redshirt\" nel 2009 (poteva allenarsi ma non disputare incontri ufficiali), mentre Alabama andava a conquistare il BCS Championship 2010 ai danni dei Texas Longhorns, l'anno seguente McCarron prese parte a 9 incontri, mettendo a referto il primo passaggio da touchdown nell'incontro d'apertura della stagione contro San Jose State, quando nel secondo quarto mand\u00f2 a segno Julio Jones con un passaggio da 29 yard. Durante la sua prima stagione ha messo a referto un totale di 329 yard passate e 3 touchdown.\n2011.\nNel 2011, dopo un'intensa competizione in primavera con il collega Phillip Sims, McCarron divenne il quarterback co-titolare dei Crimson Tide nel match di apertura della stagione contro Kent State, in seguito al quale divenne poi il titolare di fatto. Nella sua prima uscita come titolare guid\u00f2 subito Alabama ad una netta vittoria per 48-7 con una prestazione da 226 yard lanciate, 1 touchdown e 2 intercetti. La prima gara in trasferta venne la settimana seguente, quanto i Crimson Tide volarono in Pennsylvania per affrontare i Penn State Nittany Lions che sconfissero, grazie ad una prestazione da 163 yard lanciate e nessun turnover da parte di McCarron, in quella che fu l'ultima sconfitta dei Nittany Lions con alla guida il loro leggendario capo-allenatore Joe Paterno. Alla fine McCarron aveva guidato Alabama ad un record stagionale di 11-1, incluso il 7-1 di conference, con l'unica sconfitta stagionale che avvenne per mano degli LSU Tigers, che all'overtime ebbero ragione dei Crimson Tide per 6-9. La rivincita arriv\u00f2 il 9 gennaio 2012, quando, con una prestazione da 234 yard e nessun intercetto che gli valse il titolo di Offensive MVP, McCarron guid\u00f2 Alabama ad una vittoria per 21-0 ed al BCS National Championship. McCarron chiuse quindi la stagione con un totale di 2634 yard lanciate per 16 touchdown e 5 intercetti.\n2012.\nIl 2012 fu un'altra annata trionfale per i Crimson Tide e McCarron, che nelle prime 5 partite della stagione regolare pass\u00f2 per 999 yard, 12 touchdown e nessun intercetto. Nel contempo l'ottimo inizio di stagione, che vide inoltre un'altra vittoria ai danni di LSU, pose McCarron in evidenza per un posto tra i finalisti del prestigiosissimo Heisman Trophy. Alla decima giornata arriv\u00f2 il primo intercetto stagionale per McCarron e di pari passo la prima sconfitta per Alabama per 29-24 contro i Texas A&amp;M dell'eventuale vincitore dell'Heisman Trophy Johnny Manziel. Nella medesima gara McCarron mise inoltre a referto un secondo intercetto quando mancavano meno di due minuti al termine. Nelle rimanenti 3 gare arrivarono quindi altrettante vittorie e soprattutto il titolo di conference nel SEC Championship Game vinto da Alabama contro Georgia per 32-28 cui fece seguito l'accesso al 2013 BCS National Championship. Nel frattempo, il 12 dicembre McCarron annunci\u00f2 che non si sarebbe reso selezionabile al Draft NFL 2013 e che quindi sarebbe rimasto ancora un anno in Alabama per terminare la sua carriera universitaria. Il 7 gennaio 2013 arriv\u00f2 il giorno del BCS National Championship Game, in cui i Crimson Tide si trovarono a fronteggiare i Fighting Irish dell'Universit\u00e0 di Notre Dame, guidati dalla loro difesa, che aveva nel finalista dell'Heisman Trophy Manti Te'o il leader carismatico, ad un record di 12-0 nella stagione regolare. Ci\u00f2 nonostante Alabama si impose con un netto 42\u201314 grazie anche alle 264 yard per 4 touchdown passati da McCarron che divenne cos\u00ec il primo quarterback nell'era BCS a vincere per due anni di fila il titolo di campione nazionale.\n2013.\nNel 2013 Alabama si conferm\u00f2 nuovamente una delle migliori squadre del panorama collegiale nazionale, guidata da un McCarron che tuttavia fatic\u00f2 non poco nella gara di apertura stagionale (limitato da un'unghia del piede incarnita) in cui complet\u00f2 solamente 10 tentativi di passaggio su 23 per 110 yard, un touchdown ed un intercetto ed un passer rating di appena 89,3, sufficienti comunque ai Crimson Tide per battere 35-10 i Virginia Tech Hokies. La settimana seguente fu protagonista del duello a distanza con la stella dei Texas A&amp;M Aggies Johnny Manziel, nel quale riusc\u00ec a non sfigurare con una prestazione da 20 tentativi di passaggio completati su 29 per 334 yard e 4 touchdown che consentirono ai Crimson Tide di cogliere il secondo successo stagionale per 49-42. Da quel momento in poi per i Crimson Tide arrivarono solo vittorie in scioltezza grazie anche al proprio quarterback capace di viaggiare su numeri leggermente inferiori a quelli del 2012 ma comunque molto buoni tanto che dalla settimana 5 alla settimana 9 inanell\u00f2 5 incontri senza intercetti, per 1159 yard passate e 11 touchdown. I Crimson Tide arrivarono cos\u00ec all'ultima gara stagionale, in casa degli Auburn Tigers, con 11 vittorie su 11 all'attivo, ma non poterono evitare la prima sconfitta della stagione regolare, contro un avversario capace di far sua la partita grazie ad un field goal sbagliato da Bama e ritornato in touchdown per 109 yard, definito dai media \"Immaculate Deflection\" (in relazione all'episodio della Immaculate Reception accaduto decenni prima in NFL). McCarron, che fino a quel momento aveva guidato Alabama a ben 36 vittorie consecutive, disput\u00f2 comunque una solida prova mettendo a referto 17 completi su 29 per 277 yard e 3 touchdown, l'ultimo dei quali fu un passaggio da ben 99 yard per il proprio wide receiver Amari Cooper, chiudendo cos\u00ec l'annata con 207 passaggi completati su 306 per 2676 yard, 26 touchdown ed un passer rating pari a 165,9, che consentirono ad Alabama di ottenere un posto nella finale per prestigioso Sugar Bowl, perso 45-31 contro gli Oklahoma Sooners. In quella partita McCarron, che tocc\u00f2 il massimo stagionale di 387 yard passate con 19 passaggi completati su 30 per due touchdown, lanci\u00f2 anche 2 intercetti oltre a commettere un fumble nel minuto finale ritornato in touchdown da Oklahoma. Al termine dell'incontro egli si assunse la totale responsabilit\u00e0 della sconfitta, dicendo: \"Addossatela a me. Ho commesso due turnover che (Oklahoma) ha chiuso segnando 14 punti, e noi abbiamo perso di 14 punti. \u00c8 il football. Succede. Vorrei non fosse accaduto, ma incasso sicuramente la sconfitta e mi assumo sicuramente la colpa, perch\u00e9 molta di essa \u00e8 probabilmente colpa mia\". Con quest'ultima gara McCarron ritocc\u00f2 il proprio record ateneo di yard passate in carriera stabilito il 9 novembre contro LSU e stabil\u00ec il nuovo record di yard passate in una singola stagione da un quarterback dell'Universit\u00e0 di Alabama, portandoli rispettivamente a 9.019 e 3.063 yard.\nAl termine della stagione regolare, nel mese di dicembre McCarron vinse il Johnny Unitas Golden Arm Award, premio universitario destinato al miglior senior quarterback del college, fu inserito nuovamente nel Second-team All-SEC e nel Third-team All-American dall'Associated Press e per la prima volta nel First-team All-American dalla Walter Camp Football Foundation, giunse secondo nelle votazioni dell'Heisman Trophy e fu premiato col Maxwell Award come giocatore universitario dell'anno.\nCarriera professionistica.\nCincinnati Bengals.\nDurante il corso del 2013 McCarron fu inserito tra i migliori prospetti eleggibili nel Draft NFL 2014, venendo pronosticato per una chiamata al primo giro. Fu invece scelto nel corso del quinto giro come 164\u00ba assoluto dai Cincinnati Bengals. Il 22 maggio 2014 McCarron firm\u00f2 con i Bengals il suo primo contratto da professionista, un quadriennale da 2,4 milioni di dollari di cui 181.652 garantiti alla firma. Nella sua prima stagione fu la riserva di Andy Dalton, non scendendo mai in campo. Debutt\u00f2 nel finale della gara della gara della settimana 9 della stagione 2015 contro i Browns, senza tentare alcun passaggio. Nel quattordicesimo turno, Dalton si infortun\u00f2 a un pollice nel primo quarto, cos\u00ec McCarron ebbe per la prima volta la possibilit\u00e0 di disputare quasi tutta la partita. In quella gara pass\u00f2 il primo touchdown in carriera ad A.J. Green, concludendo con 280 yard passate, 2 TD e 2 intercetti subiti nella sconfitta per 20-33 contro gli Steelers.\nCon Dalton fuori gioco per il resto della stagione, nella settimana 15 McCarron disput\u00f2 la prima gara in carriera come titolare, completando 15 passaggi su 21 tentativi per 196 yard e un touchdown nella vittoria per 24-14 sui San Francisco 49ers. Fu il primo quarterback ad avere giocato al college ad Alabama a portare la sua squadra alla vittoria dal . Dopo una sconfitta con gli Steelers, nell'ultimo turno della stagione regolare, McCarron super\u00f2 una partenza lenta passando due touchdown nella vittoria sui Ravens, la dodicesima stagionale di Cincinnati, pareggiando il record di franchigia del 1981 e 1988. La sua stagione regolare si chiuse con 854 yard passate, 6 touchdown passati e 2 intercetti subiti. Nel primo turno di playoff in casa contro gli Steelers, McCarron pass\u00f2 212 yard, un touchdown e un intercetto, subendo tre fumble, nella sconfitta per 18-16. Nel 2016 invece gioc\u00f2 solamente uno scampolo di partita.\nBuffalo Bills.\nIl 14 marzo 2018 McCarron firm\u00f2 un contratto biennale con i Buffalo Bills. Avrebbe dovuto competere per il ruolo di quarterback titolare con Nathan Peterman e il \"rookie\" Josh Allen ma sub\u00ec una frattura a una scapola nella pre-stagione contro i Cleveland Browns, costringendolo a uno stop di 4-6 settimane.\nOakland Raiders.\nIl 1\u00ba settembre 2018, McCarron fu scambiato con gli Oakland Raiders per una scelta del quinto giro. In quella stagione disput\u00f2 due gare in cui entr\u00f2 in sostituzione di Derek Carr. Il 14 marzo 2019 fu svincolato.\nHouston Texans.\nIl 19 marzo 2019, McCarron firm\u00f2 con gli Houston Texans un contratto annuale del valore di tre milioni di dollari. Con la squadra gi\u00e0 sicura del titolo di division part\u00ec come titolare nell'ultimo turno della stagione regolare al posto di Deshaun Watson nella sconfitta contro i Tennessee Titans.\nIl 16 marzo 2020, McCarron firm\u00f2 un rinnovo annuale con i Texans del valore di 4 milioni di dollari.\nAtlanta Falcons.\nIl 30 aprile 2021 McCarron firm\u00f2 con gli Atlanta Falcons. Nella seconda gara di pre-stagione si infortun\u00f2 al legamento crociato anteriore, perdendo tutta l'annata."}
{"id": "4690984", "revid": "1318658", "url": "https://it.wikipedia.org/wiki?curid=4690984", "title": "Derek Carr", "text": "Carriera universitaria.\nDopo aver giocato a football per la Clements High School a Sugar Land, ai tempi della quale fu eletto \"Giocatore dell'anno delle Scuole Private della Nazione\", Carr decise di giocare per la Fresno State University a partire dalla stagione 2009.\nNel primo anno, come \"freshman\", dopo essersi diplomato in anticipo per poter prender parte agli allenamenti primaverili con la squadra, disput\u00f2 5 incontri, lanciando 10 completi su 14 passaggi per un totale di 112 yard, 7 touchdown e 9 intercetti, mentre l'anno seguente fu \"redshirt\" e non prese parte a nessuna partita.\nNel 2011, quindi, promosso titolare e capitano dell'attacco, Carr fece registrare il suo miglior passer rating (219,7) annuale gi\u00e0 alla terza gara della stagione regolare, quando mise a referto 11 completi su 25 passaggi per 235 yard, 2 touchdown e nessun intercetto guidando i Bulldogs ad una vittoria per 27-22 contro North Dakota. La settimana seguente contro gli Idaho Vandals, Carr guid\u00f2 i Bulldogs alla seconda vittoria consecutiva mettendo a referto un altro suo primato personale di stagione, relativo ai touchdown passati (5) ed alle yard lanciate in una singola partita (371). Carr chiuse la prima stagione da titolare con 279 completi su 446 passaggi per 3544 yard, 26 touchdown e 9 intercetti e venne inserito dal Phil Steele nel Second team All-WAC.\nNel 2012 promosso capitano della squadra, nuovamente alla terza giornata ritocc\u00f2 il precedente passer rating, facendo segnare un coefficiente di 257,7 nel match vinto dai Bulldogs 69-14 contro i Colorado Buffaloes. Carr super\u00f2 inoltre quota 200 in altri tre incontri: nel primo match dell'anno contro i Weber State Wildcats, contro gli Hawaii Warriors e contro gli Air Force Falcons. In tutti e tre i casi arrivarono per i Bulldogs tre vittorie ed in particolare contro i Falcons Carr fece registrare l'87,5% di completi lanciando per 452 yard 4 touchdown e nessun intercetto. Carr chiuse il 2012 con 4104 yard passate che rappresentarono il nuovo record relativo ad una singola stagione della Mountain West e l'8\u00ba miglior risultato su base nazionale che gli valse l'inserimento da parte di \"Sports Illustrated\" nel 2012 All-America honorable mention team oltre che il premio come Giocatore offensivo dell'anno della Mountain West.\nIl 2013 fu nuovamente una stagione positiva per Carr, che risult\u00f2 il miglior giocatore offensivo degli Stati Uniti in \"total offense\" (5.199 yard), yard su passaggio totali (5.082), yard su passaggio a partita (390,9), touchdown passati (50), maggior numero di completi a partita (34,85), touchdown complessivi (passati e segnati) (52), punti complessivi (passati e segnati) (302) e punti complessivi (passati e segnati) a partita (24,2). Egli fu inoltre solo il quarto quarterback nella storia della FBS a lanciare per almeno 5.000 yard e 50 touchdown, stabilendo inoltre i nuovi record dell'istituto di Fresno State in yard, touchdown e passaggi lanciati. Per queste sue prestazioni fu nuovamente inserito nel First-team All-MW e per la prima volta nel Second-team All-American, oltre ad essere insignito del Sammy Baugh Award che premia il miglior passatore del panorama collegiale.\nCarriera professionistica.\nOakland/Las Vegas Raiders.\nDurante il corso del 2013 Carr fu inserito tra i migliori prospetti eleggibili nel Draft NFL 2014, venendo pronosticato anche per una chiamata al primo giro. Fu poi scelto nel corso del secondo giro come 36\u00ba assoluto dagli Oakland Raiders, con i quali il 21 maggio firm\u00f2 il suo primo contratto da professionista, un quadriennale da 5,37 milioni di dollari.\nStagione 2014.\nInizialmente, era previsto che Carr iniziasse la stagione dietro il veterano Matt Schaub, ma dopo un'ottima pre-stagione, in particolare nella gara vinta contro i Seattle Seahawks campioni in carica e complice un problema al gomito per Schaub, fu nominato titolare per la prima gara della stagione. L'allenatore Dennis Allen precis\u00f2 inoltre che la scelta di Carr sarebbe stata definitiva di l\u00ec in avanti. Nel debutto professionistico in casa dei New York Jets, Carr complet\u00f2 20 passaggi su 32, per 151 yard e 2 passaggi da touchdown, ma la sua squadra fu sconfitta per 19-14. Seguirono altre due sconfitte prima che nella settimana 4, giocata a Londra contro i Miami Dolphins, si infortunasse non facendo pi\u00f9 ritorno in campo.\nDopo la settimana di pausa e il licenziamento dell'allenatore Dennis Allen, nella settimana 6, i Raiders misero in seria difficolt\u00e0 i San Diego Chargers, una delle squadre pi\u00f9 in forma della lega in quel momento, cedendo solo nel finale di gara. Carr pass\u00f2 282 yard e un nuovo primato personale di 4 touchdown, con un intercetto. La sua prima vittoria giunse solo nella settimana 12 battendo i Chiefs rivali di division che venivano da una striscia di cinque vittorie consecutive. La sua gara si concluse con 174 yard passate e il passaggio da touchdown del definitivo sorpasso per James Jones a un minuto e 49 secondi dal termine.\nDopo un pesantissimo 52-0 subito in trasferta coi Rams, i Raiders vinsero la seconda gara della stagione battendo i San Francisco 49ers con Carr che gioc\u00f2 una delle migliori prestazioni dell'anno, passando 254 yard e tre touchdown contro i rivali della Bay Area, venendo premiato come miglior rookie della settimana. Nel penultimo turno giunse la terza vittoria contro i Bills in cui termin\u00f2 la gara con 214 yard passate e 2 TD. La sua prima annata si chiuse con 3.270 yard passate, 21 touchdown e 12 intercetti con un passer rating di 76,6.\nStagione 2015.\nDopo una sconfitta coi Bengals all'esordio, Carr pass\u00f2 un touchdown da 12 yard a Seth Roberts a 26 secondi dal termine, dando ai Raiders la vittoria per 37-33 sui Baltimore Ravens. La sua prova si concluse con 351 yard passate, un nuovo primato personale, e 3 touchdown. Sette giorni dopo la squadra interruppe una striscia di 11 sconfitte in trasferta con una vittoria sui Browns in cui pass\u00f2 314 yard e 2 TD. Dopo due sconfitte e la settimana di pausa, la vittoria torn\u00f2 per Oakland nel settimo turno contro i Chargers in una gara in cui Carr pass\u00f2 tre touchdown, di cui uno da 52 yard al rookie Amari Cooper.\nNell'ottavo turno, Carr pass\u00f2 333 yard e 4 touchdown nella vittoria sui Jets che port\u00f2 Oakland su un record di 4-3. Era dal 2011 che la squadra non aveva un bilancio positivo a quel punto della stagione. Seguirono tuttavia tre sconfitte consecutive fino alla settimana 12 in casa dei Titans in cui il quarterback pass\u00f2 il TD del sorpasso a 72 secondi dal termine a Seth Roberts. La sua gara termin\u00f2 con 330 yard e 3 touchdown.\nDopo una sconfitta contro i Chiefs nella settimana 13 in cui sub\u00ec tre intercetti (con 2 TD), Carr si riprese da un brutto primo tempo nella settimana 14 guidando i Raiders a battere in trasferta i Broncos, in quel momento la squadra col miglior record della AFC. La sua annata termin\u00f2 con 3.987 yard passate, 32 touchdown e 13 intercetti, venendo convocato per il suo primo Pro Bowl al posto dell'infortunato Aaron Rodgers. I Raiders chiusero con un record di 7-9 al terzo posto della division.\nStagione 2016.\nNell'ottavo turno, contro i Tampa Bay Buccaneers, Carr pass\u00f2 513 yard, un nuovo primato di franchigia, e quattro touchdown, guidando i Raiders alla vittoria per 30\u201324 e venendo premiato come quarterback della settimana e come giocatore offensivo della AFC della settimana. Sette giorni dopo, con la vittoria sui Denver Broncos campioni in carica, port\u00f2 Oakland da sola in testa alla AFC West division.\nIl 21 novembre, nella vittoria per 27\u201320 sugli Houston Texans a Citt\u00e0 del Messico, pass\u00f2 295 yard e 3 touchdown, superando le 10.000 yard passate in carriera. La settimana successiva, superando i Carolina Panthers per 35-32, i Raiders si assicurarono la prima stagione con un record vincente dal 2002. Il 18 dicembre la squadra si assicur\u00f2 la partecipazione ai playoff battendo i Chargers.\nLa grande stagione a livello personale e di squadra di Carr si chiuse il 24 dicembre quando si ruppe il perone nella sfida del penultimo turno contro gli Indianapolis Colts. L'annata termin\u00f2 con 3.933 yard passate, 28 touchdown e 6 intercetti, venendo convocato per il secondo Pro Bowl consecutivo, a cui non pot\u00e9 prendere parte.\nStagione 2017.\nIl 22 giugno 2017, Carr firm\u00f2 con i Raiders un rinnovo quinquennale del valore di 125 milioni di dollari, superando Andrew Luck come giocatore pi\u00f9 pagato della lega in termini di salario annuale. I Raiders vinsero le prime due gare ma poi persero le due successive, nella seconda delle quali Carr si infortun\u00f2 alla schiena, venendo costretto a saltare la partita del quinto turno. Torn\u00f2 in campo la settimana successiva senza essere al meglio e i Raiders furono sconfitti dai Los Angeles Chargers. La squadra interruppe una striscia di quattro sconfitte consecutive quattro giorni dopo, battendo i Chiefs leader della division in rimonta, dove Carr pass\u00f2 un massimo stagionale di 417 yard, con 3 touchdown e nessun intercetto, venendo premiato come quarterback della settimana. I Raiders conclusero la stagione con un bilancio di 6-10 al terzo posto della division mentre Carr pass\u00f2 3.496 yard, 22 touchdown e sub\u00ec 13 intercetti, venendo convocato per il terzo Pro Bowl consecutivo in sostituzione di Tom Brady, impegnato nel Super Bowl LII.\nStagione 2018.\nCarr inizi\u00f2 la stagione 2018 con un nuovo capo-allenatore, Jon Gruden. Nella settimana 4 contro i Cleveland Browns pass\u00f2 437 yard, 4 touchdown e 2 intercetti nella vittoria per 45\u201342 ai tempi supplementari. Nell'undicesimo turno i Raiders interruppero una striscia di cinque sconfitte battendo gli Arizona Cardinals con Carr che guid\u00f2 il drive decisivo che port\u00f2 al field goal della vittoria nel finale del quarto periodo. La sua stagione termin\u00f2 con un primato personale di 4.049 yard passate, con 19 TD e 10 intercetti subiti mentre i Raiders chiusero un'altra annate deludente scendendo a 4 vittorie e 12 sconfitte.\nStagione 2019.\nLa stagione 2019 fu ultima dei Raiders ad Oakland. Nel secondo turno Carr super\u00f2 Ken Stabler come leader di tutti i tempi della franchigia per yard passate in carriera. Nella settimana 17, nell'ultima partita disputata al RingCentral Coliseum, divenne il secondo quarterback della storia dopo Peyton Manning a completare 300 passaggi in tutte le prime sei stagioni in carriera. La sua annata si chiuse con i nuovi primati personali in yard passate (4.054), yard medie a passaggio (7,9) e passer rating (100,8). I Raiders si trovarono a un certo punto della stagione su un record di 6-4 e sembravano in buona posizione per un posto nei playoff ma collassarono nel finale terminando con un bilancio di 7-9 al terzo posto della division.\nStagione 2020.\nNel 2020 i Raiders si trasferirono a Las Vegas. Carr apr\u00ec la nuova era della franchigia con 239 yard e un touchdown nella vittoria sui Carolina Panthers. Sette giorni dopo nella prima gara all'Allegiant Stadium pass\u00f2 282 yard e 3 touchdown nella vittoria sui New Orleans Saints. Nella settimana 5 i Raiders vinsero la prima partita all'Arrowhead Stadium dal 2012 infliggendo la prima sconfitta stagione ai Chiefs campioni in carica. Carr concluse quella gara con 347 yard passate, 3 touchdown e il primo intercetto stagionale, venendo premiato come quarterback della settimana. La sua stagione si chiuse con 4.103 yard passate, 27 touchdown e 9 intercetti, mentre i Raiders rimasero ancora fuori dai playoff.\nStagione 2021.\nA settembre Carr fu premiato come miglior giocatore offensivo del mese della AFC in cui mantenne una media di oltre 400 yard passate a partita, con 6 touchdown e 2 intercetti, portando i Raiders a un record di 3-0, la loro miglior partenza dal 2002. Nel settimo turno contro i Philadelphia Eagles, Carr fece registrare una percentuale di passaggi completati del 91,2%, la seconda migliore della storia nelle gare NFL. Carr concluse la stagione regolare con 4804 yard passate, classificandosi quinto nella lega, 23 touchdown e 14 intercetti e portando i Raiders ad un bilancio di 10 vittorie e 7 sconfitte che valse alla franchigia il secondo posto nella division ed il passaggio ai playoff. \nNella sua prima partita in carriera nei playoff, contro i Cincinnati Bengals, Carr pass\u00f2 310 yard e un touchdown, ma sub\u00ec un fumble e lanci\u00f2 un intercetto, da parte di Germaine Pratt, che portarono alla sconfitta finale dei Raiders per 26-19 e l'eliminazione.\nStatistiche.\nRecord con i Raiders.\nDerek Carr detiene il record come giocatore dei Raiders per numero di passaggi con 31700 yard guadagnate e 193 touchdown."}
{"id": "4690985", "revid": "686936", "url": "https://it.wikipedia.org/wiki?curid=4690985", "title": "David Fales", "text": "Carriera universitaria.\nNevada e Monterey Peninsula.\nDopo aver giocato a football per la Palma High School della sua citt\u00e0 natale, Salinas, Fales decise di giocare per i Wolf Pack dell'Universit\u00e0 del Nevada-Reno presso i quali fu \"redshirt\" (poteva allenarsi ma non disputare incontri ufficiali) nello stesso periodo in cui la squadra era guidata in campo dalla futura stella dei San Francisco 49ers Colin Kaepernick. Non soddisfatto di quello che il coaching staff pretendeva da lui (Fales pensava che al momento della firma con Nevada che l'attacco sarebbe stato impostato maggiormente sui passaggi mentre gli venne richiesto di curare anche il gioco di corse) decise quindi di cambiare aria e di trasferirsi al Monterey Peninsula College il cui capo-allenatore, Mike Rasmussen, conosceva gi\u00e0 da tempo. In due anni con il junior college californiano, Fales mise a referto il 61,8% di completi per 4635 yard e 37 touchdown, guidando il suo college al 2011 Coast Conference co-championship e ad un'apparizione al Sierra Central Credit Union Bowl, oltre che a guadagnarsi due nomine nel First-team All-Coast Conference.\nSan Jose State.\nNel dicembre 2011 Fales firm\u00f2 una lettera di intenti con la San Jose State University e nel contempo ricevette anche una borsa di studio dalla Indiana State University. Nominato il 23 agosto 2012 quarterback titolare dal capo-allenatore Mike MacIntyre, debutt\u00f2 con la maglia di San Jose State il 31 agosto nella gara persa 20-17 contro gli Stanford Cardinal. Dopo aver chiuso in svantaggio per 17-3 il primo tempo, nel 3\u00ba quarto gli Spartans pareggiarono grazie ad un passaggio da 21 yard di Foles, che mand\u00f2 a segno il proprio wide receiver Noel Grigsby. Tuttavia ad 1'10\" dal termine dell'incontro, Fales (che sub\u00ec durante l'incontro 3 sack per una perdita totale di 17 yard) lanci\u00f2 un'intercetto che permise ai Cardinal (che ad inizio 4\u00ba quarto si erano intanto portati in vantaggio con un field goal) di far scorrere il tempo e portare cos\u00ec a casa la prima vittoria della stagione.\nNelle seguenti due partite, Fales lanci\u00f2 4 passaggi da touchdown senza alcun intercetto nelle vittorie casalinghe contro UC Davis Aggies e Colorado State Rams, striscia positiva che continu\u00f2 anche nella settimana 4, quando gli Spartans ebbero ragione dei San Diego State Aztecs per 38-34. Fales, che lanci\u00f2 21 completi su 31 passaggi per 4 touchdown ed 1 intercetto, diede una grande dimostrazione di freddezza e di carattere quando a 50\" dal termine dell'incontro orchestr\u00f2 un drive da 65 yard e lanci\u00f2 il decisivo passaggio da 14 yard nelle mani di Chandler Jones. La settimana seguente, contro i Navy Midshipmen, Fales fece segnare il top di stagione relativo alla percentuale di completi (85,3%) ma non lanci\u00f2 alcun touchdown (n\u00e9 intercetto). Ci\u00f2 nonostante San Jose State port\u00f2 a casa la 4\u00aa vittoria consecutiva in 5 partite, numeri che gli Spartans non facevano registrare dal 2006.\nLa striscia positiva era tuttavia destinata ad interrompersi la settimana seguente contro gli Utah State Aggies che il 13 ottobre sconfissero 49-27 gli Spartans nonostante un'altra buona prova di Fales, che lanci\u00f2 38 completi su 50 per 3 touchdown e 0 intercetti ma nel contempo sub\u00ec ben 13 sack (nuovo record ateneo per Utah State) per una perdita totale di 102 yard. Fu quella l'ultima sconfitta della stagione regolare per gli Spartans, che da quel momento in avanti vinsero le rimanenti 6 partite in programma guidati da un Fales in grande spolvero, capace di lanciare completi sempre sopra una percentuale del 65,9, di mettere a referto 19 touchdown, 6 intercetti ed un passer rating sempre superiore al 158,4 con un picco stagionale fatto registrare contro i New Mexico State Aggies pari a 257,7. Fales chiuse la stagione regolare con 3798 yard lanciate per 31 touchdown e 9 intercetti e, con una percentuale di completi pari a 72,1 risult\u00f2 essere il pi\u00f9 accurato passatore ed il 3\u00ba in efficienza a livello nazionale tra i quarterback titolari della Football Bowl Subdivision. Il 27 dicembre San Jose disput\u00f2 il primo Bowl a partire dal New Mexico Bowl del 2006 e, guidata da un Foles capace con 33 completi su 43 passaggi per 395 yard e 2 touchdown di aggiudicarsi il titolo di MVP, riusc\u00ec a sconfiggere 29-20 i Bowling Green Falcons nel Military Bowl.\nIl 2013 inizi\u00f2 per San Jose State nel migliore dei modi, con una vittoria per 24 contro Sacramento State Hornets, contro cui Fales lanci\u00f2 16 passaggi completi su 32 per 225 yard e 2 touchdown. La settimana seguente, nella gara persa 34-13 contro gli Stanford Cardinal, Fales lanci\u00f2 29 passaggi completati su 43 per 216 yard, un touchdown ed un intercetto, subendo dalla difesa avversaria ben 4 sack per una perdita complessiva di 39 yard. Nella gara di settimana 3 il signal caller di SJSU complet\u00f2 22 passaggi su 35 per ben 439 yard, 3 touchdown e 2 intercetti che non furono per\u00f2 sufficienti all'ateneo californiano per tornare alla vittoria contro i Minnesota Golden Gophers, capaci di imporsi per 43-24.\nAncora una sconfitta arriv\u00f2 poi in settimana 4, con Fales che disput\u00f2 una delle peggiori gare stagionali, lanciando per 314 yard e 2 intercetti, nonostante l'offensive line di San Jose State, a differenza della passata stagione, concesse alla difesa di Utah State un solo sack. La settimana seguente SJSU torn\u00f2 alla vittoria (37-27 contro gli Hawaii Warriors) trascinata da un Fales in gran spolvero, capace di guidare una rimonta di 31 punti consecutivi dopo che la sua squadra era partita da un 14-3 per i Warriors nel primo quarto. In tale partita egli lanci\u00f2 16 passaggi completi su 35 per 318 yard, 2 intercetti e 3 touchdown da 61, 35 e 27 yard. Un'altra ottima partita Fales la disput\u00f2 la settimana seguente, quando complet\u00f2 28 passaggi su 35 per 431 yard e 3 touchdown da 83, 77 e 62 yard, nella gara che valse a San Jose State la vittoria contro i Colorado State Rams per 34-27.\nAltre due vittorie giunsero nelle settimane seguenti, contro i Wyoming Cowboys e gli UNLV Rebels, nelle quali Fales lanci\u00f2 in entrambi i casi per oltre 300 yard, statistiche che unite a quelle delle 3 gare precedenti permisero al quarterback di SJSU di stabilire un record della Mountain West Conference di 5 gare consecutive con oltre 300 yard passate. In seguito arrivarono 3 sconfitte di fila contro San Diego State, Nevada e Navy, contro cui Fales pass\u00f2 complessivamente oltre 1000 yard, 9 touchdown e 3 intercetti. L'ultimo incontro della stagione e della sua carriera collegiale fu forse la migliore prestazione stagionale del quarterback californiano, che guid\u00f2 San Jose State ad una vittoria per 62-52 contro Fresno State, classificata dall'Associated Press come 16\u00aa miglior squadra della stagione 2013 a livello nazionale. Contro la squadra guidata da Derek Carr, Fales complet\u00f2 37 passaggi su 45 per un record personale di 547 yard e 6 touchdown, senza lanciare neanche un intercetto e raggiungendo un passer rating di 228,3, numeri questi che gli valsero la nomina a Giocatore Offensivo della Settimana a livello nazionale da parte di Walter Camp National Football Foundation, CBSSports.com, College Football Perofrmance Awards, The Kickoff e CollegeSportsMadness.com.\nFales chiuse cos\u00ec la sua parentesi a San Jose State stabilendo il nuovo record di passaggi completati in carriera (639), yard offensive totali (8.250 yard), yard totali su passaggio (8.382) e touchdown (66), oltre a stabilire anche il record ateneo per il maggior numero di yard passate in una singola stagione (4.193).\nCarriera professionistica.\nChicago Bears.\nDurante il corso del 2013 Fales fu considerato come una possibile scelta al primo giro del Draft NFL 2014. Tuttavia dopo un 2013 non all'altezza della precedente stagione, le sue quotazioni scesero e il 10 maggio 2014, nell'ultima giornata del Draft, Fales venne scelto dai Chicago Bears nel corso del sesto giro come 183\u00ba assoluto. Il 13 dicembre, a tre gare dal termine della stagione, fu promosso per la prima volta nel roster attivo della squadra."}
{"id": "4691000", "revid": "1964823", "url": "https://it.wikipedia.org/wiki?curid=4691000", "title": "Cristiano Camillucci", "text": "Carriera.\nMuove i suoi primi passi nel settore giovanile della , per poi trasferirsi nei dilettanti del Cesi. Nel 2001 compie il grande salto tra i professionisti e viene tesserato dal Sansovino.\nNel 2004 passa ai marchigiani dalla dove rimane per tre stagioni.\nNel 2007 si trasferisce alla Sangiovannese, dove rimane solo per met\u00e0 campionato visto che a gennaio 2008 viene ingaggiato dall'. Conquista la promozione in Serie B con il club marchigiano, vincendo la finale play-off contro il Taranto. Rimane con il club dorico anche nelle due successive stagioni in cadetteria.\nIn seguito milita in Lega Pro Prima Divisione, per una stagione all', e per una stagione al , disputando con entrambe le formazioni i play-off validi per raggiungere la Serie B.\nNel 2012 passa all' in Serie B dove sfiora la promozione in massima serie, sfumata in finale play-off contro il Livorno.\nIl 14 gennaio 2014 firma con l'A.C. Cuneo 1905. Il 9 luglio 2014, viene ingaggiato dall' e torna ad indossare la maglia dei Dorici, con cui \u00e8 stato protagonista tra il 2008 e il 2010.\nIl 21 ottobre 2015 firma per la Sangiovannese squadra partecipante al campionato di Serie D.\nNella formazione toscana disputa un campionato di ottimo livello, collezionando 26 presenze da titolare, a cui aggiungere quelle di Coppa Italia, che hanno visto la compagine di San Giovanni Valdarno arrivare sino alle semifinali perse con la Unicusano Fondi, vincitrice poi del titolo nazionale."}
{"id": "4691001", "revid": "63727", "url": "https://it.wikipedia.org/wiki?curid=4691001", "title": "BMW Serie 4", "text": "Serie 4 \u00e8 la denominazione assunta da una serie di autovetture di segmento D, prodotte dalla casa automobilistica tedesca BMW a partire dal 2013 e disponibili nelle varianti coup\u00e9, cabriolet e Fastback.\nPresentazione.\nLa \"Serie 4\" nacque per sostituire le precedenti Serie 3 Coup\u00e9 e Cabriolet: al momento di progettare l'erede di questi modelli, i responsabili del progetto decisero di uniformare la denominazione del futuro modello agli ormai consolidati standard utilizzati da tutti gli altri modelli della gamma. Tali standard prevedono una cifra dispari per le Fastback e le station wagon, mentre per le coup\u00e9 e le cabriolet basate sulla stessa meccanica si prevede invece una cifra pari corrispondente a quella della Fastback con cui si condivide la stessa base meccanica pi\u00f9 uno. Cos\u00ec, se la coup\u00e9 su base Serie 5 prende il nome di Serie 6, la nuova coup\u00e9 nata sfruttando la meccanica della Serie 3 prende il nome \"Serie 4\". In maniera analoga, le pi\u00f9 compatte Serie 1 Coup\u00e9 e Cabriolet verranno sostituite in seguito dalla Serie 2.\nLa prime generazione della \"Serie 4\" viene lanciata sul mercato nell'ottobre del 2013, inizialmente nella sola variante di carrozzeria coup\u00e9 e viene indicata dalla sigla F32. Successivamente le verranno affiancate la variante cabriolet (F33) e l'inedita \"Gran Coup\u00e9\", ossia una Fastback a quattro porte con linea da coup\u00e9 dalle dimensioni simili alla contemporanea edizione della \"Serie 3\". Il restyling di mezza et\u00e0 \u00e8 avvenuto nel marzo del 2017.\nA partire dall'ottobre 2020, viene prodotta la seconda generazione, anch'essa proposta inizialmente solo come coup\u00e9 e indicata in questo caso dalla sigla G22. Tale modello viene anticipato dalla \"Concept 4\" del 2019, che ne prefigura le caratteristiche stilistiche."}
{"id": "4691002", "revid": "124929734", "url": "https://it.wikipedia.org/wiki?curid=4691002", "title": "BMW E53", "text": "Con la sigla BMW E53 si intende la prima generazione della BMW X5, autovettura SUV di fascia alta prodotta dalla Casa automobilistica tedesca BMW a partire dal 1999.\nProfilo.\nGenesi e debutto.\nGli anni novanta sono stati il decennio che ha fatto registrare una tendenza della clientela, inizialmente meno marcata ma via via sempre pi\u00f9 sostenuta, ad orientarsi verso vetture polivalenti che unissero la praticit\u00e0 di utilizzo di una station wagon e la possibilit\u00e0 di spostarsi anche in terreni accidentati come un fuoristrada, ma anche l'eleganza di una berlina. Questo genere di vetture, di solito di fascia alta, aveva trovato il suo primo e forse pi\u00f9 famoso esponente nella Range Rover, il primo SUV europeo introdotto gi\u00e0 nel 1970. Negli Stati Uniti questo genere di vetture era apprezzato anche negli anni precedenti, ma fu proprio negli anni settanta che cominci\u00f2 a diffondersi rapidamente grazie a modelli come il Chevrolet K5 Blazer o il Ford Bronco, solo per citare i pi\u00f9 famosi. Nel decennio seguente l'offerta si moltiplic\u00f2, in particolare proprio oltreoceano dove per i SUV il mercato era pi\u00f9 ricettivo. Tra la fine degli anni ottanta e l'inizio degli anni novanta, per\u00f2, tale tendenza cominci\u00f2 a diffondersi anche nel Vecchio Continente grazie al successo di modelli come la Jeep Grand Cherokee e l'inossidabile Range Rover, giunta a quel punto dopo oltre vent'anni di carriera senza grosse modifiche rispetto al modello originario. Fu proprio in quegli anni che due dei tre marchi premium tedeschi (BMW e Mercedes-Benz), valutati i possibili sbocchi commerciali che i SUV potevano offrire anche nel mercato europeo, oltre che in quello nordamericano, avviarono due progetti relativi alla realizzazione dei rispettivi SUV di grossa taglia, SUV il cui assemblaggio sarebbe avvenuto proprio negli Stati Uniti, quasi a rimarcare l'importanza strategica dei due principali mercati nordamericani (USA e Canada). Dal progetto della Casa della Stella a tre punte sarebbe nata la prima generazione della Mercedes-Benz Classe M, ma questa \u00e8 un'altra storia. Per quanto riguarda invece la BMW, vale la pena di citare il fatto che il 31 gennaio del 1994 la Casa di Monaco rilev\u00f2 il 100% del pacchetto azionario del Gruppo Rover per una cifra pari ad 800 milioni di sterline (corrispondenti a circa 2\u00a0000 miliardi di lire dell'epoca). L'evento, che colse di sorpresa tutto il mondo automobilistico compresa la stampa specializzata, suscit\u00f2 perplessit\u00e0 poich\u00e9 si ritenevano difficoltose le sinergie tra i due marchi. Ma il primo passo compiuto dalla BMW dopo l'acquisizione della Rover fu proprio quello di sfruttare il know-how del gruppo inglese nel campo dei SUV per concretizzare il progetto \"E53\" della stessa BMW, progetto volto alla realizzazione del suo primo SUV. Nel contempo la Casa di Monaco decise di rinfrescare il best seller Range Rover, dando cos\u00ec vita in seguito alla seconda serie del SUV inglese. Da questo modello la BMW riprese alcune componenti che miscel\u00f2 con la base meccanica della berlina E39 per dare vita al pianale adatto per il suo inedito SUV.\nPer quanto riguarda il disegno del corpo vettura, tale lavoro fu affidato a Chris Bangle, il controverso e tanto discusso Responsabile del Design BMW. Egli punt\u00f2 molto sul talento creativo del collega Chris Chapman ed insieme diedero vita ad un disegno che effettivamente riscosse successo presso i piani alti del quartier generale della Casa dell'Elica: nel 1996 il disegno della carrozzeria fu approvato e congelato dai vertici BMW.\nLa scelta del sito di produzione del SUV non pose problemi, poich\u00e9 gi\u00e0 la Casa tedesca disponeva negli USA di uno stabilimento dove gi\u00e0 dalla met\u00e0 degli anni novanta veniva assemblata la roadster Z3 (ma lo stabilimento era attivo gi\u00e0 dall'8 settembre 1994). Piuttosto fu pi\u00f9 impegnativa l'opera di ingrandimento dell'impianto per far spazio anche alle linee di montaggio del nuovo SUV. Vennero perci\u00f2 stanziati 650 milioni di dollari per raddoppiare la superficie dello stabilimento di Spartanburg (Carolina del Sud).\nA met\u00e0 del 1998 i primi prototipi vennero sorpresi sulle strade americane per i consueti test su strada, mentre a fine anno vennero diffuse le prime foto ufficiali.\nLa presentazione al pubblico si ebbe nel gennaio del 1999 al Salone di Detroit: nacque cos\u00ec la \"X5\", dove la lettera \"X\" indicava la presenza della trazione integrale permanente e la cifra 5 indicava la parentela tecnica con la Serie 5 di quegli anni. Da l\u00ec in poi, e specialmente con l'ampliamento della gamma di SUV BMW negli anni successivi, si cominci\u00f2 a parlare di Serie X. Per il primo anno di commercializzazione la \"X5\" fu presente solo nei listini nordamericani, mentre a partire dalla primavera del 2000 cominci\u00f2 ad essere commercializzata anche in Europa.\nDesign esterno ed interno.\nIl lavoro svolto dal team di designer BMW diretto da Chris Bangle fu finalizzato a conferire al primo SUV della BMW un'impronta tipica delle vetture della Casa bavarese prodotte all'epoca. Si cerc\u00f2 insomma di conferire un indiscutibile family feeling anche a questo modello inedito. Il corpo vettura era circa 15 centimetri pi\u00f9 corto di quello della contemporanea Serie 5 E39 Touring, ma era pi\u00f9 largo e pi\u00f9 alto di una Serie 7 E38. Il frontale mostrava i caratteri tipici della Casa dell'Elica, con ad esempio i gruppi ottici a proiettori sdoppiati coperti da un'unica parabola in vetro: tali gruppi ottici ricordavano nel disegno sia quelli della Serie 3 E46 lanciata l'anno prima, sia quelli della pi\u00f9 anziana \"Serie 5 E39\" risalente al 1995. Un altro irrinunciabile stilema nel frontale era la calandra a doppio rene, mentre massiccio era lo scudo paraurti, solo parzialmente verniciato in tinta con la carrozzeria, in modo da conferire un aspetto da off-road alla vettura. La vista laterale vede spiccare la bombature sui passaruota che si uniscono tra loro mediante una terza bombatura nella zona centrale inferiore. Nel complesso la fiancata era abbastanza sobria e si discostava dai SUV prodotti fino a quel momento dalla concorrenza per una caratterizzazione leggermente pi\u00f9 sportiva, visibile anche nella zona posteriore, dove era possibile notare l'inclinazione del montante C e la presenza di un piccolo spoiler sul tetto. Le sinergie con il marchio Land Rover hanno lasciato il segno ad esempio nell'adozione del portellone del vano bagagli con lunotto apribile separatamente, una soluzione mutuata dalla Range Rover. I gruppi ottici posteriori erano a forma di L, una soluzione introdotta oltre dieci anni prima con il lancio della Serie 5 E34 e che verr\u00e0 riproposta nella gamma BMW fino ancora per molti anni, sebbene rivista e ridisegnata.\nL'abitacolo, pi\u00f9 largo e spazioso rispetto a quello della Serie 5 con cui condivideva la base meccanica, ne riprendeva comunque diverse impostazioni, ma proponeva anche soluzioni differenti, come ad esempio il disegno della console centrale. Era degna di nota anche la capacit\u00e0 del bagagliaio, che in configurazione standard disponeva di 465 litri di volumetria, ma che grazie al divano abbattibile e frazionabile (1/3 - 2/3) salivano a ben 1.550 di capacit\u00e0.\nStruttura, meccanica e motori.\nLa \"X5\" nasceva come gi\u00e0 detto sulla base meccanica della Serie 5 E39, sebbene rivista ed adattata alla nuova tipologia di vettura. La struttura era quindi del tipo a scocca portante, a differenza di molti modelli concorrenti, tra cui la stessa Classe M W163, che ancora nascevano su un telaio separato.\nL'avantreno della \"E53\" era fissato su un telaietto ausiliario e prevedeva uno schema MacPherson a doppio snodo ed un retrotreno di tipo multilink, anch'esso montato su telaio ausiliario e derivato dal retrotreno della contemporanea Serie 7. In alternativa, a richiesta era possibile ordinare la vettura con le sospensioni pneumatiche. L'impianto frenante era a doppio circuito idraulico con freni a disco autoventilanti sulle quattro ruote (da 332 mm di diametro anteriormente e da 324 mm posteriormente). Lo sterzo era a cremagliera ed era servoassistito.\nAl suo debutto la \"E53\" fu proposta per il mercato europeo in due motorizzazioni, entrambe a benzina:\nDue le varianti di cambio previste: in abbinamento alla motorizzazione minore viene montato un cambio manuale a 5 marce, mentre per la versione con motore V8 era previsto un cambio automatico a 5 rapporti. Entrambi i tipi di cambio erano prodotti dalla ZF. La trazione era integrale permanente distribuita tra i due assi mediante un differenziale centrale che ripartiva la coppia motrice al 62% sul retrotreno e al 38% sull'avantreno, in modo da conferire un comportamento stradale simile a quello delle normali berline e station wagon. Per quanto riguarda la trazione, la X5 fece tesoro di alcuni ritrovati tecnologici della Range Rover, come l'Hill-Descent Control, ossia il freno elettronico che rallenta la vettura in discesa, e l'Off-Road Management System.\nNell'aprile del 2003 subisce un restyling\nEvoluzione.\nNel 2000, la BMW realizz\u00f2 una versione ad alte prestazioni in unico esemplare dell'E53. Denominata Le Mans, era dotata di un propulsore V12 da 700\u00a0CV derivato dalla BMW V12 LMR.\nFino ai primi mesi del 2001 la gamma della \"E53\" rimase ristretta alle due versioni descritte: le prestazioni erano brillanti in entrambi i casi, ma le velocit\u00e0 massime erano limitate elettronicamente a livelli piuttosto contenuti (201\u00a0km/h per la \"3.0i\" ad esempio). Era tuttavia possibile innalzare tale limite grazie ad un pacchetto sportivo opzionale che prevedeva un assetto ribassato, cerchi da 19 pollici e pneumatici pi\u00f9 performanti con codice di velocit\u00e0 superiore.\nNell'aprile del 2001 la gamma si ampli\u00f2 con l'arrivo della \"X5 3.0d\", spinta da un motore turbodiesel common rail da 2926\u00a0cm\u00b3, in grado di erogare una potenza massima di 184\u00a0CV. Nel 2002 arriv\u00f2 la nuova versione di punta, spinta da un V8 da 4619\u00a0cm\u00b3 con potenza massima di 347\u00a0CV.\nSul finire dell'anno la casa bavarese present\u00f2 una concept car basata sulla E53. Denominata X Coup\u00e9 e presentata al North American International Auto Show di Detroit, si poneva come un ibrido tra un SUV e una coup\u00e9 sportiva. Come propulsore era equipaggiata di un propulsore 3.0 sei cilindri turbo diesel derivato dalla BMW 530d e gestito da un cambio Steptronic automatico a cinque rapporti. Per compensare le alte prestazioni, nella sezione posteriore del mezzo fu aggiunto uno spoiler a configurazione elettronica che entrava in funzione quando si raggiungevano i 100\u00a0km/h. La velocit\u00e0 massima era di 200\u00a0km/h. Essendo concepita per la guida fuoristrada, la X Coup\u00e9 venne dotata dei sistemi di controllo della guida off-road tipici dei modelli x, quali l'All Season Traction (AST), il Dynamic Stability Control (DSC-X) e l'Hill Descent Control (HDC).\nNel 2002 il designer Franco Sbarro present\u00f2 una versione speciale del modello X5. Denominato XX5 e costruito in due esemplari presentava la sezione anteriore modificata con un nuovo design.\nNella seconda met\u00e0 del 2003 arriv\u00f2 il restyling di met\u00e0 carriera per la \"E53\": il frontale venne ridisegnato in pi\u00f9 punti (gruppi ottici, cofano motore, paraurti, ecc), pur conservando le impostazioni generali. Comparvero anche nuovi faretti fendinebbia sul paraurti anteriore, ripresi da quelli della Serie 3 E46 restyling. Meccanicamente debutt\u00f2 la prima generazione del sistema di trazione integrale \"xDrive\", che verr\u00e0 montato per anni anche nei futuri modelli della Casa bavarese, SUV e non solo. La gamma motori vide l'arrivo del nuovo V8 da 320\u00a0CV, sempre da 4398\u00a0cm\u00b3 ma con prestazioni sensibilmente migliorate. Sul fronte diesel, l'unit\u00e0 da 3 litri sub\u00ec un incremento di potenza e pass\u00f2 da 184 a 218 CV. Scomparve dal listino la \"4.6is\", che per\u00f2 nell'aprile del 2004 venne sostituita dalla \"4.8is\", il cui V8 da 4799\u00a0cm\u00b3 era in grado di erogare fino a 360\u00a0CV di potenza massima. Dal punto di vista della sicurezza, la X5 sub\u00ec delle migliorie che portarono i risultati dei crash-test EuroNCAP da 4 a 5 stelle.\nA quel punto la gamma sub\u00ec solo aggiornamenti di dettaglio, per arrivare al settembre del 2006 quando la gamma della \"E53\" spar\u00ec dai listini per lasciare il posto alla serie successiva, la E70.\nRiepilogo caratteristiche.\nDi seguito vengono riepilogate le caratteristiche delle varie versioni previste per la gamma della \"E53\" in Europa:"}
{"id": "4691003", "revid": "1781005", "url": "https://it.wikipedia.org/wiki?curid=4691003", "title": "BMW E70", "text": "Con la sigla BMW E70 si intende la seconda generazione della BMW X5, autovettura SUV di fascia alta prodotta dalla Casa automobilistica tedesca BMW a partire dal 2006.\nProfilo e storia.\nDebutto.\nLa seconda generazione della \"X5\" fu presentata in anteprima mondiale al Salone di Parigi nell'autunno del 2006. Nonostante la location europea per il suo debutto, la \"E70\" cominci\u00f2 la sua carriera allo stesso modo della sua progenitrice, ossia per i primi mesi fu commercializzata solo ed esclusivamente nei mercati nordamericani, in particolare negli USA, dove veniva anche assemblata. Infatti fu mantenuto il sito produttivo di Spartanburg nella Carolina del Sud. Per i mercati nordamericani, la X5 seconda serie fu disponibile con un 6 cilindri in linea da 2996 cm\u00b3 oppure con un V8 da 4799 cm\u00b3.\nDesign esterno ed interno.\nLa \"E70\" fu l'ultima \"X5\" disegnata dall'\u00e9quipe diretta da Chris Bangle: di l\u00ec a pochi anni il discusso designer statunitense avrebbe lasciato la BMW per dedicarsi ad altre attivit\u00e0 nel campo del design. Pur mantenendo intatte le principali impostazioni del corpo vettura allo scopo di identificare e riconoscere al volo il nuovo SUV BMW come una X5, la \"E70\" presentava anche molte differenze, anche di notevole rilevanza. Innanzitutto il corpo vettura era pi\u00f9 lungo di circa 20 cm, e tale soluzione fu applicata non tanto per l'esigenza di avere un abitacolo pi\u00f9 ampio ed abitabile, quanto per quella di dare la possibilit\u00e0 di montare una terza fila di due sedili e poter quindi ospitare fino a sette persone. Questa caratteristica avrebbe infatti permesso di fronteggiare ad armi pari una delle rivali pi\u00f9 temibili che la \"E70\" avrebbe dovuto fronteggiare, vale a dire l'Audi Q7, con cui la Casa di Ingolstadt debutt\u00f2 in tale tipologia di vetture e che tra le frecce al suo arco aveva proprio il fatto di essere omologata per sette posti. Proprio questo suo maggior sviluppo in lunghezza, la \"E70\" presentava un corpo vettura pi\u00f9 imponente, sensazione data anche dalla maggior larghezza (circa 9 cm in pi\u00f9), mentre in altezza la \"E70\" \u00e8 13 mm pi\u00f9 bassa rispetto alla sua antenata. \nMa le differenze non finivano qui: il frontale, tipicamente BMW, sfoggiava i nuovi fari sempre a doppi proiettori circolari carenati, ma con una forma pi\u00f9 \"a goccia\" e sistemati in modo tale che venissero quasi ad avvolgere l'angolo tra il cofano motore e la calandra. La calandra a doppio rene era pi\u00f9 sviluppata ma dal punto di vista del design non presentava altre grandi differenze rispetto a quella precedente, e cos\u00ec pure il paraurti che pure era stato ridisegnato da cima a fondo ma aveva conservato le impostazioni generali di quello del modello precedente (verniciatura solo nella parte superiore, fendinebbia tondi nella zona in tinta, ecc). La vista laterale permette di scorgere l'aumento della misura del passo di oltre 11 cm, una soluzione che ha contribuito alla gi\u00e0 menzionata possibilit\u00e0 di montare tre file di sedili in luogo di due. dalla fiancata spariva la bombatura di congiunzione tra le altre due bombature in corrispondenza dei passaruota. Questi ultimi, quindi, erano rimasti, ma separati l'uno dall'altro. La coda era caratterizzata dai nuovi fari, sempre da disegno \"ad L\" ma notevolmente modernizzati e che fasciavano di pi\u00f9 l'angolo tra coda e fiancata. Era ancora presente lo spoiler sul tetto, a rimarcare la vocazione sportiveggiante di questo SUV, ma anche ad ottimizzare il Cx della vettura, ora pari a 0.33.\nL'abitacolo era pi\u00f9 ampio e il posto guida, pur ridisegnato da cima a fondo, mostrava il classico family feeling BMW, specie nella console centrale, dove le bocchette di aerazione e lo schermo erano stati invertiti di posizione, e nel tunnel della trasmissione, dove si trovava l'ormai consueta manopola del sistema iDrive, che in questo caso debuttava sulla \"X5\", mentre era stata eliminata la leva del freno a mano, sostituita dal pulsante che azionava un comando elettromeccanico. La leva del cambio automatico a gestione elettronica era di nuovo disegno. Posteriormente i sedili non erano sacrificati e godevano di numerose comodit\u00e0. Anche il bagagliaio era cresciuto in capacit\u00e0 e nella \"E70\" arrivava a 620 litri ampliabili a 1750 litri abbattendo la seconda fila di sedili (ed anche la terza, in caso di presenza di quest'ultima, facendo essa parte del listino optional). Il divano abbattibile era di tipo frazionabile, come oramai consuetudine in tutte le vetture caratterizzate da un alto livello di praticit\u00e0, ed era inoltre provvisto di sistema di carico passante.\nStruttura, meccanica e motori.\nPur essendo aumentata generosamente di dimensioni, la \"E70\" ha conservato grosso modo gli stessi valori di massa a vuoto, merito dell'utilizzo di materiali leggeri, come l'alluminio e la plastica (rispettivamente per componenti come cofano e parafanghi). A fronte di ci\u00f2 i progettisti avevano lavorato molto per aumentare la rigidezza torsionale, salita da 23.500 a 27.000 Nm/grado. A tale risultato contribu\u00ec l'applicazione di nuove barre di rinforzo.\nSul fronte della meccanica telaistica, la novit\u00e0 pi\u00f9 rilevante era costituita dal nuovo avantreno a quadrilateri trasversali che sostituiva la pi\u00f9 economica e meno raffinata soluzione di tipo MacPherson. Il retrotreno conserv\u00f2 la soluzione a bracci multipli anche se adattata alla carreggiata pi\u00f9 larga. Completavano il quadro le molle elicoidali, gli ammortizzatori idraulici e le barre antirollio. A richiesta poteva essere montata la gestione attiva di ammortizzatori e barre. L'impianto frenante era a quattro dischi autoventilanti di maggiori dimensioni rispetto a quelli montati sulla \"E53\". Lo sterzo era a cremagliera con servoassistenza idraulica e possibilit\u00e0 di integrare il tutto con il dispositivo Active Steering che varia la demoltiplicazione dello sterzo in funzione della velocit\u00e0 della vettura.\nAl suo debutto nel mercato europeo la \"X5 E70\" era disponibile in due varianti motoristiche a benzina pi\u00f9 una a gasolio:\nTutte le motorizzazioni erano previste in abbinamento ad un cambio automatico a 6 rapporti. La trazione integrale di cui ogni versione disponeva di serie era gi\u00e0 del tipo xDrive, cio\u00e8 un sistema di trazione integrale \"intelligente\" che gestiva la ripartizione automatica della coppia motrice su ognuna delle quattro ruote. Tale sistema aveva debuttato nel 2003 su alcuni modelli BMW e tra questi le ultime \"X5 E53\" post-restyling.\nEvoluzione.\nLa \"E70\" cominci\u00f2 la sua carriera in Europa a partire dalla primavera del 2007 e venne proposta in quattro livelli di allestimento (base, \"Eletta\", \"Attiva\" e \"Futura\"). L'unica a disporre di un unico allestimento assai completo fu la \"4.8is\".\nEntro la fine dell'anno la gamma venne ampliata con l'arrivo della \"X5 3.0sd\", che si differenziava dall'altro modello a gasolio per la maggior potenza del suo 3 litri data dalla doppia sovralimentazione e che quindi raggiungeva fino a 286 CV.\nNel 2008 vi fu un cambio di denominazione per tutta la gamma, che a quel punto adott\u00f2 la sigla \"xDrive\" come parte integrante della denominazione stessa per meglio rimarcare la presenza dell'omonimo sistema di trazione integrale. Cos\u00ec, per esempio, la \"X5 3.0d\" divenne \"X5 xDrive30d\", mentre la \"X5 4.8i\" divenne \"X5 xDrive48i\", e cos\u00ec via. Un altro cambio di denominazione vi fu nella versione di punta a gasolio che venne ridenominata \"X5 xDrive35d\", dove la cifra \"35\" in luogo della teorica sigla \"30sd\" voleva meglio puntare l'indice sulle elevate prestazioni del 3 litri bi-turbodiesel.\nNell'aprile del 2009 al Salone di New York venne presentata una versione per certi versi rivoluzionaria, in ogni caso destinata a divenire la top di gamma della \"X5 E70\": questa versione fu la \"X5 M\", dove la lettera \"M\" indicava l'intervento della M GmbH (il reparto sportivo della BMW) per rendere pi\u00f9 sportivo il comportamento della vettura e regalarle prestazioni brucianti. In questo caso venne montato il motore V8 biturbo da 4.4 litri della X6, la cui potenza massima fu per\u00f2 portata da 408 a ben 555 CV, ossia 147 CV in pi\u00f9 rispetto all'unit\u00e0 di origine e fino a ben 200 CV in pi\u00f9 rispetto a quella che fino a quel momento era la pi\u00f9 potente delle X5 E70. Naturalmente alle maggiori prestazioni venne adattata anche l'intera meccanica telaistica, con sospensioni specifiche ed un impianto frenante maggiorato. Anzi, nel caso della \"X5 M\" si tratt\u00f2 del pi\u00f9 grosso impianto frenante mai montato su una BMW di serie, con dischi freno da ben 395 mm di diametro sull'avantreno e 385 mm al retrotreno. L'unica altra BMW dotata di tale impianto frenante era la X6 M, praticamente la stessa vettura, ma con carrozzeria pi\u00f9 profilata e simile ad una berlina-coup\u00e9. Tra le altre novit\u00e0 presenti sulla \"X5 M\", va ricordata anche l'installazione di un cambio automatico MSport a 6 rapporti. Esternamente la \"X5 M\" si riconosceva per i paraurti dal disegno pi\u00f9 aggressivo e per i grossi cerchi da 20 pollici dal disegno specifico. La commercializzazione di questo modello fu avviata nel settembre del 2009.\nA met\u00e0 del 2010 la \"E70\" usufru\u00ec del restyling di met\u00e0 carriera: esternamente gli aggiornamenti furono solo di dettaglio e riguardarono principalmente i fari posteriori dotati di una fila di luci a led ed i paraurti ridisegnati e con una pi\u00f9 ampia superficie verniciata in tinta con la carrozzeria. La stampa di quel periodo parlava di paraurti integralmente in tinta, ma in realt\u00e0 una porzione inferiore dei paraurti era ancora in plastica nera, cos\u00ec come gli archi passaruota. Dal punto di vista della gamma motori, invece, le novit\u00e0 furono pi\u00f9 corpose ed anche pi\u00f9 numerose: la \"xDrive30i\" venne sostituita dalla \"xDrive 35i\", con motore 3 litri turbo da 306 CV; la \"xDrive48is\" lasci\u00f2 il posto alla \"xDrive50i\", con il nuovo V8 da 4.4 litri da 408 CV. Era lo stesso V8 della versione \"M\", ma nella variante \"civile\". E poi, ancora, il 3 litri turbodiesel pass\u00f2 da 235 a 245 CV di potenza massima, mentre la variante con doppia sovralimentazione vide la propria potenza salire da 286 a 306 CV, facendo di questo motore il primo 3 litri a gasolio da oltre 100 CV/litro. La \"X5\" equipaggiata con quest'ultimo motore venne battezzata \"X5 xDrive40d\". Tra le altre novit\u00e0 introdotte con il restyling, va segnalato anche l'arrivo del nuovo cambio automatico Steptronic ad 8 rapporti a gestione elettronica, mentre il sistema DPC (\"Dynamic Performance Control\") che funge da differenziale elettronico per la ripartizione della coppia e che prima era un accessorio a pagamento, ora \u00e8 di serie.\nNel 2011 non vi sono state novit\u00e0 di sorta, mentre nel 2012, quando la gamma della \"E70\" pareva destinata al pensionamento, una novit\u00e0 assai significativa and\u00f2 ad aggiornare la gamma del grosso SUV bavarese. Questa novit\u00e0 era data dall'arrivo della \"X5 M50d\", una potentissima versione a gasolio equipaggiata con l'unit\u00e0 N57S, ossia un motore che passer\u00e0 alla storia per essere in assoluto il primo dotato di tripla sovralimentazione. La base di partenza era sempre il noto 3 litri turbodiesel common rail, ma grazie all'ausilio di ben tre turbocompressori, la potenza massima raggiunse la notevole quota di ben 381 CV, ossia quasi 130 CV/litro, un risultato fino a poco tempo prima impensabile per un motore diesel.\nNell'agosto del 2013, per\u00f2, la gamma della \"E70\", ormai vecchia di sette anni, ha completato il suo ciclo vitale ed \u00e8 stata tolta dai listini per lasciare il posto alla terza generazione della \"X5\", la F15.\nRiepilogo caratteristiche.\nDi seguito vengono mostrate le caratteristiche relative alle varie versioni previste per la gamma \"E70\" in Europa:"}
{"id": "4691004", "revid": "63727", "url": "https://it.wikipedia.org/wiki?curid=4691004", "title": "BMW F15", "text": "La sigla BMW F15 identifica la terza generazione della X5, un'autovettura di tipo SUV di segmento E prodotta dal 2013 al 2018 dalla casa automobilistica tedesca BMW.\nProfilo.\nDebutto.\nLa terza generazione del grosso SUV della casa dell'elica viene svelata il 30 maggio del 2013 con la diffusione in rete delle prime foto ufficiali. La vettura ha fatto il suo ingresso nel listino tedesco a partire al luglio dello stesso anno, mentre nel listino italiano \u00e8 entrata a partire dal mese di settembre. Sempre a settembre, e pi\u00f9 precisamente tra il 12 settembre ed il 22, si \u00e8 avuta la presentazione della vettura al Salone di Francoforte.\nDesign esterno ed interno.\n In generale l'impostazione del corpo vettura della \"F15\" riprende quella del modello precedente, la E70, ma con aggiornamenti stilistici volti ad attualizzarne l'aspetto. Il frontale \u00e8 reso pi\u00f9 massiccio dalla soluzione dei fari anteriori che si allungano verso il centro fino a toccare la calandra, una soluzione gi\u00e0 sperimentata nella serie 3 F30 e nella sua variante coup\u00e9, la Serie 4. Proprio la calandra risulta di dimensioni sensibilmente superiori rispetto a quella della precedente X5. Anche lo stesso paraurti anteriore, pur visibilmente aggiornato, sembra richiamare gli schemi del modello uscente per via di soluzioni stilistiche come i faretti fendinebbia posti appena sotto i gruppi ottici e le prese d'aria sottostanti divise in due da un listello orizzontale. Poche ed appena accennate le novit\u00e0 stilistiche rivelate dalla vista laterale: la pi\u00f9 evidente di queste \u00e8 il cosiddetto \"Air Breather\", una presa d'aria posta appena dietro il passaruota anteriore che ha una funzione aerodinamica e che ha debuttato quasi in contemporanea sulla \"Serie 4\". A tale proposito vale la pena citare il valore del Cx, pari a 0.31, un valore notevole per un SUV di grossa taglia. Altre differenze rispetto alla \"E70\" si ritrovano negli indicatori di direzione migrati dal parafango verso la calotta dello specchietto retrovisore. Inoltre la modanatura che nella \"E70\" stava nella zona inferiore delle portiere, nella \"F15\" \u00e8 semplicemente scomparsa. La parte posteriore \u00e8 caratterizzata in dal disegno dei gruppi ottici, sempre ad \"L\", ma con un taglio pi\u00f9 moderno. Leggermente ridisegnato anche il paraurti, specie nella parte inferiore.\nGli interni propongono grosso modo l'impostazione dei modelli BMW lanciati negli anni immediatamente precedenti e rispetto agli interni della precedente X5 risultano stilisticamente molto pi\u00f9 moderni. Tra le nuove soluzioni adottate vi sono lo schermo del sistema multimediale montato sopra la plancia anzich\u00e9 essere integrato all'interno di essa, o anche il disegno stesso della plancia a strati disposti ad effetto tridimensionale. Nel complesso l'abitabilit\u00e0 della \"X5 F15\" \u00e8 aumentata ed il vano bagagli vanta una volumetria di 650 litri, espandibili 1.870 abbattendo lo schienale posteriore. A richiesta, per\u00f2, l'ampio bagagliaio pu\u00f2 essere utilizzato come alloggiamento per una terza fila di due sedili, esattamente come nella \"E70\". In questo modo si perpetua la rivalit\u00e0 con le altre SUV tedesche di fascia di mercato analoga, ma cos\u00ec facendo la capacit\u00e0 del bagagliaio con tutti i sette posti in posizione si riduce a 230 litri, comunque pi\u00f9 dei 200 litri che offriva la \"E70\".\nStruttura e motori.\nLa struttura della X5 terza serie ha fatto largo uso di materiali leggeri: per le zone che richiedono pi\u00f9 robustezza sono stati impiegati acciai ad alta resistenza di ultima generazione, pi\u00f9 resistenti ma anche pi\u00f9 leggeri rispetto agli acciai tradizionali. I pannelli laterali della carrozzeria sono in materiale termoplastico ed il cofano motore \u00e8 in lega di alluminio, mentre per altri componenti come ad esempio il cruscotto \u00e8 stata utilizzata una lega in magnesio. In realt\u00e0 il risparmio di peso non \u00e8 stato eccezionale, poich\u00e9 si parla mediamente di 90\u00a0kg su un corpo vettura di oltre due tonnellate a secco. Niente a che vedere, ad esempio, con i ben 420\u00a0kg in meno ottenuti dalla contemporanea rivale Range Rover nel suo passaggio dalla terza alla quarta generazione. In ogni caso \u00e8 apprezzabile lo sforzo dei progettisti BMW in tale direzione.\nAl suo debutto la \"X5 F15\" \u00e8 stata proposta in tre motorizzazioni, una a benzina e due a gasolio:\nPer tutte e tre le versioni \u00e8 previsto un cambio automatico Steptronic ad 8 rapporti.\nEvoluzione.\nLa produzione avviene nello stabilimento BMW di Greer, nella Carolina del Sud (USA). Per la vettura le ordinazioni si sono aperte dal mese di luglio del 2013, ma l'avvio della commercializzazione \u00e8 avvenuto a novembre.\nTra la fine del 2013 e la primavera del 2014 si ha il primo passo evolutivo nella gamma della terza generazione dell'X5: in quel periodo entrarono gradualmente in gamma alcune versioni particolarmente significative. In pratica, la gamma raddoppia con l'arrivo di altre due motorizzazioni a gasolio e un'altra a benzina. Quest'ultima \u00e8 rappresentata dalla versione \"xDrive35i\", spinta dal 3 litri turbo con potenza di 306 CV. Quanto ai diesel, si ha invece l'arrivo della \"xDrive40d\", equipaggiata con un 3 litri a doppia sovralimentazione in grado di erogare fino a 313 CV di potenza massima. La novit\u00e0 pi\u00f9 particolare \u00e8 rappresentata invece dalla seconda motorizzazione diesel, un 2 litri a gasolio, anch'esso con doppia sovralimentazione e con potenza massima di 218 CV. Si tratta del primo motore a 4 cilindri montato su una X5, ma non solo: per la prima volta su una X5, tale motorizzazione pu\u00f2 essere scelta anche con la sola trazione sull'asse posteriore.\nAll'inizio del 2015 viene introdotta la versione di punta che, come nella precedente gamma \"E70\", \u00e8 rappresentata dalla \"X5 M\", equipaggiata con lo stesso motore della precedente versione, ma con potenza salita da 555 a 575 CV. Alla fine dello stesso anno si \u00e8 avuto un aggiornamento specifico per il mercato italiano, vale a dire una \"X5 xDrive30d\" con motore depotenziato a 249 CV. Tale motorizzazione, che va ad affiancare la normale variante da 258 CV senza per\u00f2 sostituirla, \u00e8 stata pensata per ovviare al regime fiscale presente nel nostro Paese, che impone una sovrattassa per le autovetture con oltre 250 CV di potenza massima. Contemporaneamente fa il suo debutto la prima X5 a propulsione ibrida: spinta da un 2 litri con turbocompressore twin-scroll in grado di erogare 245 CV, al quale si abbina anche un motore elettrico da 113 CV, la vettura \u00e8 in grado di sprigionare una potenza massima combinata di 313 CV. Nell'estate dello stesso anno, la versione a gasolio di base vede l'arrivo di un nuovo motore, sempre da 2 litri ma con potenza di 231 CV anzich\u00e9 218.\nNella tarda primavera del 2018, la terza generazione della \"X5\" viene tolta di produzione per lasciar posto alla quarta generazione, identificata con la sigla G05 e svelata a giugno.\nRiepilogo caratteristiche.\nDi seguito vengono riepilogate le caratteristiche della versioni previste per la gamma della \"X5 F15\":"}
{"id": "4691005", "revid": "6923", "url": "https://it.wikipedia.org/wiki?curid=4691005", "title": "Peugeot 308 (2013)", "text": "La Peugeot 308 (nome in codice \"T9\") del 2013 \u00e8 la seconda serie della 308, un'autovettura prodotta a partire dal 2013 dalla casa automobilistica francese Peugeot. Nel marzo 2014 si aggiudica il riconoscimento europeo di Auto dell'anno.\nProfilo e storia.\nDebutto.\nLa \"308\" seconda serie fu svelata al pubblico durante l'estate del 2013 ma \u00e8 settembre del 2013 il mese del debutto vero e proprio della vettura, che avviene il 12 settembre al Salone di Francoforte; il 21 settembre entra ufficialmente in commercio nel mercato europeo.\nLa 308 seconda serie \u00e8 la prima Peugeot a conservare la stessa denominazione da una generazione all'altra: la logica fino a quel momento adottata dalla casa di Sochaux per i suoi modelli vorrebbe che questo nuovo modello si chiamasse \"309\". Ma in realt\u00e0, con la crescita e lo sviluppo di nuovi mercati emergenti (Cina, India, ecc), venne stabilito un nuovo criterio per la nomenclatura dei modelli Peugeot. Dal 2012 i modelli commercializzati in Europa ed in altri mercati gi\u00e0 affermati manterranno il suffisso \"08\" anche nel passaggio da una serie all'altra. Lo stesso criterio viene adottato per i mercati emergenti, ma i modelli, oltre ad essere differenti (anche strutturalmente) e ripensati per le esigenze di tali mercati, avranno una denominazione terminante in \"01\". Il primo modello ad adottare tale criterio \u00e8 stata la 301 del 2012 (da non confondere con la 301 di ottant'anni prima), che a dispetto della sigla viene prodotta sulla base della 208 europea, ma viene commercializzata in alcuni Paesi in via di sviluppo. La \"308\" \u00e8 stata la seconda vettura della casa del leone ad seguire tale criterio e, come gi\u00e0 detto, la prima a mantenere invariata la propria denominazione rispetto al modello che l'ha preceduta. In realt\u00e0, un altro motivo per cui non si \u00e8 seguito il vecchio criterio di denominazione dei modelli Peugeot sta nel fatto che in passato \u00e8 esistito un altro modello denominato 309.\nDesign esterno ed interno.\nLa seconda generazione della 308 si presenta con uno stile meno di rottura rispetto a quello della precedente. I designer Peugeot e il designer francese Bertrand Rapatel (interiore) sotto la direzione di Gilles Vidal, hanno disegnato un corpo vettura sempre a due volumi, di stile meno audace e pi\u00f9 sobrio. Tra le caratteristiche generali del corpo vettura della 308, va segnalato come sia rimasta pressappoco agli stessi livelli di ingombro della precedente generazione, mentre la maggior parte della concorrenza, invece, tende a crescere di dimensioni. Ad essere precisi, la nuova generazione della 308 \u00e8 leggermente pi\u00f9 corta, pi\u00f9 stretta e pi\u00f9 bassa della precedente. Nonostante ci\u00f2, la vettura presenta un passo allungato di 1.2 cm. \nIl frontale della 308 \u00e8 caratterizzato dalla presenza di tutti quegli stilemi che dal 2010 sono entrati a far parte del nuovo corso stilistico Peugeot, ma rivisitati in chiave pi\u00f9 moderna e per certi versi inedita. Sul cofano motore \u00e8 presente il logo del leone (come sulle vetture contemporanee del marchio di Sochaux), mentre la calandra trapezoidale \u00e8 di dimensioni pi\u00f9 contenute rispetto a quella, per esempio, proposta dalla 508, ma alla quale fa eco una presa d'aria di maggior dimensioni situata al centro del paraurti. Quest'ultima presa d'aria \u00e8 fiancheggiata da una coppia di alloggiamenti per i fendinebbia dove trovano posto anche le luci diurne a led. La vettura \u00e8 la prima in casa Peugeot ad adottare, in alcuni allestimenti, la soluzione full-led. La vista laterale evidenzia le due nervature che alleggeriscono la fiancata, ma anche l'adozione della tecnologia a led per gli indicatori di direzione posti sulle calotte degli specchietti retrovisori esterni. Un'altra caratteristica \u00e8 il disegno della linea di cintura, piuttosto alta e pronunciata rispetto al resto della fiancata. Questa, assieme alla nervatura superiore che unisce le maniglie porta, arriva ai fari posteriori dal disegno a \"forma di C\" e dalla trama interna a LED dal caratteristico stile ad \"artiglio di leone\", come nella \"sorella minore\" 208, divenuto stilema peculiare di tutte le vetture dell'azienda francese.\nSempre dalla sorella minore 208, la nuova 308 riprende l'impostazione del cruscotto, sistemato in posizione rialzata, sopra la linea del volante, e di forma esagonale allungata con i due strumenti principali posti alle sue estremit\u00e0. Il posto guida propone una delle principali novit\u00e0, vale a dire la console centrale spoglia, dotata di pochi pulsanti poich\u00e9 sono tutti contenuti nell'unit\u00e0 i-Cockpit, praticamente un sistema multifunzione gestibile attraverso il display touch screen. Il volume del bagagliaio, pari a 420 litri a filo del lunotto, \u00e8 incrementabile fino a 1.228 litri con l'abbattimento dello schienale posteriore.\nStruttura e motori.\nLa vettura \u00e8 basata sul pianale modulare \"EMP2\", primo modello a marchio Peugeot ad utilizzarlo, debuttato nella seconda serie della Citro\u00ebn C4 Picasso. Con quest'ultima, dunque, la 308 condivide la struttura di base, ma le novit\u00e0 stanno anche nella ricerca nel contenimento del peso, ricerca che si \u00e8 tradotta nell'utilizzo di materiali pi\u00f9 leggeri e che sta alla base del contenimento degli ingombri esterni. Uno degli esempi in tal senso \u00e8 dato dal portellone posteriore realizzato in materiale termoplastico. Un altro esempio \u00e8 dato proprio dalla piattaforma EMP2 che permette un risparmio di peso di 140 kg sulla precedente piattaforma.Al suo debutto la \"308\" viene proposta in cinque motorizzazioni, tre a benzina e due a gasolio:\nDue sono le varianti di cambio previste di serie: la 1.2 e la 1.6 HDi da 92 CV montano un cambio manuale a 5 marce, mentre le altre motorizzazioni sono abbinate ad un cambio a 6 marce, sempre manuale.\nEvoluzione.\nAl Salone di Francoforte, in occasione della presentazione, la \"308\" \u00e8 stata proposta anche in veste di concept sportiva con carrozzeria bicolore. Tale concept, denominata \"308-R\", \u00e8 equipaggiata con il 1.6 turbo da 270 CV previsto per la RCZ-R.\n308 SW.\nAl Salone di Ginevra del 2014 \u00e8 stata invece presentata la \"308 SW\", nuova interpretazione in chiave giardinetta della seconda generazione della \"308\". In questa nuova station wagon, il passo \u00e8 stato allungato di 11\u00a0cm, a tutto vantaggio dell'abitabilit\u00e0 per i passeggeri posteriori. Ma anche la zona posteriore \u00e8 stata ovviamente ridisegnata per ottenere un pi\u00f9 ampio bagagliaio, la cui capacit\u00e0 nella SW passa a 610 litri (contro i 420 della berlina), ma che abbattendo il divanetto posteriore raggiunge 1.660 litri. Ci\u00f2 ha comportato un aumento negli ingombri della nuova giardinetta rispetto alla vecchia: la nuova \"308 SW\" supera in lunghezza la vecchia di 8.5\u00a0cm, e questo nonostante come gi\u00e0 detto la nuova versione berlina sia 2\u00a0cm pi\u00f9 corta rispetto alla vecchia. La gamma motori della \"SW\" ricalca quasi per intero quella della berlina, se si eccettua il 1.2 VTi di base, assente nella giardinetta. Questo motore, in occasione dell'ampliamento della gamma, \u00e8 stato eliminato da alcuni mercati, tra cui quello italiano, ma ha continuato ad essere disponibile ad esempio in madrepatria. Analoga sorte \u00e8 toccata anche al pi\u00f9 potente 1.6 THP da 156 CV.\nIl lancio della \"SW\" \u00e8 stato anche l'occasione per introdurre alcuni nuovi motori: in conformit\u00e0 con la tendenza al downsizing, il 1.6 THP da 125 CV \u00e8 stato sostituito da due motorizzazioni, vale a dire il tre cilindri 1.2 nei due livelli di potenza di 110 e 130 CV. Contemporaneamente, il 1.6 HDi da 115 CV \u00e8 stato affiancato dal 1.6 BlueHDi con potenza massima innalzata a 120 CV. Al top della gamma va ad inserirsi il 2 litri BlueHDi da 150 CV, motore gi\u00e0 montato sulla seconda generazione della C4 Picasso, che con la 308 seconda serie condivide tra l'altro anche la base meccanica ed il pianale modulare.\n308 GT.\nNell'autunno del 2014 fa il suo debutto la \"308 GT\" che, a differenza delle precedenti \"GT\" Peugeot di segmento C, \u00e8 stata resa disponibile sia con motore a benzina che con motore a gasolio. Nel primo caso la vettura monta un 1.6 THP da 205 CV, mentre nel secondo \u00e8 equipaggiata con un 2 litri turbodiesel da 180 CV, con tecnologia analoga all'unit\u00e0 da 150 CV. La \"308 GT\" di seconda generazione \u00e8 stata proposta inoltre sia con carrozzeria berlina che con carrozzeria \"SW\". Le \"GT\" a benzina monta un cambio manuale a 6 marce, mentre quella a gasolio monta un automatico sequenziale a 6 rapporti.\nLa primavera del 2015 ha portato con s\u00e9 un'ulteriore novit\u00e0, rappresentata dalla \"308 BlueHDi 100\", versione depotenziata della gi\u00e0 presente \"BlueHDi 120\". Il suo propulsore \u00e8 stato appunto depotenziato da 120 a 100 CV.\n308 GTi.\nAlla fine dell'estate dello stesso anno, invece, all'estremit\u00e0 opposta della gamma esordisce la \"308 GTi\": il nuovo modello, stavolta, \u00e8 stato proposto in due livelli di potenza, ossia 250 e 270 CV. Quest'ultima \u00e8 la motorizzazione che fino a quel momento era stata montata sulla RCZ-R e che con l'uscita di produzione della coup\u00e9 francese \u00e8 stata trasferita sotto il cofano della 308.\nLa versione \"GTi 250\" si distingue dalle altre versioni della media del leone per i fari Full LED, un differenziale elettronico autobloccante, cerchi in lega da 18 pollici a 5 razze sdoppiate, sistema di apertura senza chiavi \"keyless\",tecnologia start e stop, assetto ribassato di 11 millimetri, telecamera di retromarcia a colori e doppio scarico cromato, minigonne laterali, spoiler e finto estrattore d'aria posteriore, frontale con paraurti dotato di prese d'aria maggiorate e calandra con al centro il logo del leone anzich\u00e9 presente sul cofano come sulle versioni normali. La versione da 270 CV aggiunge rispetto a quella da 250 CV freni maggiorati Alcon con diametro da 380 millimetri all'anteriore, sedili avvolgenti in pelle alcantara, un differenziale a slittamento limitato Torsen e cerchi in lega leggera da 19 pollici.\nRestyling 2017.\nA maggio 2017 viene annunciato un restyling della media francese. Meccanicamente vi sono novit\u00e0 motoristiche, con introduzione di una nuova unit\u00e0 diesel da 1.5 BlueHDi disponibili con potenza di 130 CV, che va ad affiancare ed in seguito a sostituire il 1.6 BlueHDi da 120 CV, dotato del catalizzatore SCR. Sempre presente in gamma anche l'altro 1.6 BlueHDi, quello da 99 CV. La versione 1.5 BlueHDi da 130 CV pu\u00f2 essere equipaggiata con il cambio automatico EAT8 a 8 rapporti della Aisin, che ora \u00e8 di serie sulle motorizzazioni 2.0; sul fronte benzina sono disponibili il 1.2 PureTech da 110 e 130 dotato ora di un filtro antiparticolato, per rientrare nelle normative antiquinamento Euro 6c. La versione Gt a benzina monta ora un 1.6 puretech che eroga 225 cv abbinato al cambio automatico a convertitore di coppia ad 8 marce eat8. Esteticamente vi sono variazioni estetiche all'anteriore con nuovo cofano motore, nuova calandra e paraurti con le luci diurne a LED che ora sono di serie su tutte le versioni. All'interno vi \u00e8 un nuovo sistema di infotelematica nella console centrale con nuove funzionalit\u00e0, quali Apple CarPlay e Android Auto. Inoltre la vettura viene dotata di inediti dispositivi per l'assistenza e la sicurezza alla guida come il cruise control adattivo.\nGli ultimi anni di carriera.\nNell'ottobre del 2017 la versione \"GT\" a benzina pass\u00f2 da 205 a 225 CV ed usufru\u00ec del nuovo cambio automatico ad 8 rapporti, mentre la 1.2 a benzina da 110 CV vide l'arrivo di un nuovo cambio a 6 marce. Ma anche sul fronte diesel vi furono alcune significative novit\u00e0: mentre il 2 litri a gasolio pi\u00f9 potente scese da 181 a 177 CV, ai gi\u00e0 collaudati 1.6 BlueHDi da 99 e 120 CV si affianc\u00f2 il nuovo 1.5 BlueHDi con potenza massima di 130 CV. Esso fu proposto assieme ai 1.6 BlueHDi solo per alcuni mesi: tra il febbraio e il marzo 2018, infatti, i 1.6 BlueHDi sono stati cancellati dal listino e solo la variante meno potente \u00e8 stata sostituita grazie all'arrivo di un 1.5 BlueHDi depotenziato a 102 CV. Nell'estate del 2018 la GTi scompare dai listini e viene gradualmente sostituita da una nuova \"GTi\", che vede un leggero depotenziamento del suo motore, il quale scende a 263 CV, ma guadagna 10 Nm in pi\u00f9 per quanto riguarda il valore di coppia massima. Dopodich\u00e9 non vi furono pi\u00f9 aggiornamenti degni di nota: la produzione della \"308\" di seconda generazione cessa nell'aprile del 2021, sia come berlina che come SW.\nRiepilogo caratteristiche.\nDi seguito vengono riepilogate le caratteristiche relative alle varie versioni previste per la gamma della seconda serie della \"308\"."}
{"id": "4691006", "revid": "122516800", "url": "https://it.wikipedia.org/wiki?curid=4691006", "title": "Peugeot 308 (2007)", "text": "La Peugeot 308 \u00e8 un'autovettura berlina 2 volumi di segmento C di cui la sua prima generazione venne prodotta dal 2007 al 2014 dalla casa automobilistica francese Peugeot.\nProfilo e storia.\nDebutto.\n\u00c8 stata lanciata nel settembre 2007 sul mercato subito dopo il Salone dell'auto di Francoforte, in cui \u00e8 stata presentata, e si propone come la sostituta della 307, in listino dal 2001. La 308 viene prodotta presso gli stabilimenti PSA di Sochaux e Mulhouse in Francia mentre dal 2010 l'auto viene assemblata anche a Kaluga in Russia presso il nuovo impianto \"PCMA Rus\" realizzato in collaborazione con la Mitsubishi.\nLinea ed interni.\nIl design della 308 \u00e8 simile a quello delle \"sorelle\" 407 e 207, con il frontale caratterizzato dall'ampia calandra e dai fari a goccia. Le dimensioni, rispetto alla progenitrice, sono pi\u00f9 generose (428\u00a0cm di lunghezza contro i 421 della 307). Il frontale mantiene quindi il family-feeling con gli altri modelli della gamma e risulta caratterizzato da un rigonfiamento sulla punta del muso. La fiancata si presenta elaborata e la coda \u00e8 forse la parte pi\u00f9 inedita dal punto di vista stilistico, grazie ai fari posteriori che partono dalla coda e finiscono per abbracciare una piccola parte del parafango posteriore. La coda \u00e8 pi\u00f9 sporgente.\nIl bagagliaio, che con la vettura in configurazione a cinque posti non pu\u00f2 fornire pi\u00f9 di 348 litri di capienza massima, a schienale posteriore abbattuto vede la capacit\u00e0 salire a ben 1398 litri.\nMotori e meccanica.\nLa 308 condivide il pianale con la precedente 307, opportunamente modificato, Nuove barre anti-intrusione nella zona frontale aumentano la sicurezza passiva del veicolo. Ci\u00f2 ha contribuito all'incremento della rigidit\u00e0 torsionale, aumentata di circa il 10%.\nLe carreggiate sono state maggiorate di 32\u00a0mm anteriormente e di 10\u00a0mm posteriormente. In generale, poi, il baricentro della vettura risulta leggermente pi\u00f9 basso, grazie anche alla leggera riduzione dell'altezza del corpo vettura, scesa di 12\u00a0mm rispetto al modello progenitore, dal quale per\u00f2 mantiene la scelta volumetrica ad abitacolo \"alto\". La geometria delle sospensioni prevede un avantreno a ruote indipendenti di tipo MacPherson, mentre il retrotreno \u00e8 a ruote interconnesse, con barra di torsione e barra antirollio integrata.\nL'impianto frenante \u00e8 a doppio circuito idraulico, con freni a disco sulle quattro ruote: quelli anteriori sono autoventilanti da 283\u00a0mm e quelli posteriori sono pieni e del diametro di 249\u00a0mm. Lo sterzo \u00e8 a cremagliera con servosterzo elettrico ad incidenza variabile.\nLa 308 ha debuttato nell'autunno del 2007 con i seguenti motori:\nLe motorizzazioni elencate potevano essere abbinate ad un cambio manuale a 5 marce o a 6 marce: quest'ultima variante di cambio era inizialmente prevista solo per il motore 2.0 HDi.\nEvoluzione.\nInizialmente la 308 \u00e8 stata lanciata solo con carrozzeria a 5 porte, ma nel febbraio 2008 viene introdotta anche la versione a 3 porte, meccanicamente analoga alla prima, che viene per\u00f2 quasi subito ritirata dal mercato a causa dello scarso successo.\nInoltre, al momento del lancio, della 308 \u00e8 stato presentato anche il prototipo definitivo della versione giardinetta, denominato \"Prologue\".\nNel maggio del 2008 ha fatto il suo debutto la versione station wagon definitiva. Sempre nel 2008, ed in particolare al Salone di Ginevra viene presentata la \"308 GT\", dotata del 1.6 Prince ad iniezione diretta di benzina sovralimentato da un turbocompressore ed in grado di erogare 174\u00a0CV. Questo modello \u00e8 stato lanciato subito dopo la presentazione. Nello stesso anno, poi, il 1.6 HDi da 109\u00a0CV viene accoppiato con un cambio a 6 marce al posto del precedente a 5 marce.\nNel 2009, la versione a tre porte della \"308\", viene tolta dal listino italiano, ma viene mantenuta in altri mercati fino alla fine del 2010, mentre il 2.0 HDi viene rivisitato per ottemperare alla normativa Euro 5 e passa cos\u00ec da 136 a 140\u00a0CV. Ma la novit\u00e0 pi\u00f9 grande di quell'anno sta nel lancio della versione \"CC\", avvenuto in primavera e con il quale la casa del leone intende proseguire la tradizione oramai consolidata delle coup\u00e9-cabriolet con tetto rigido ripiegabile.\nNel 2010, la gamma motori subisce diverse nuove rivisitazioni: sul fronte benzina, il \"1.4 VTi\" passa da 95 a 98\u00a0CV, mentre il 1.6 THP da 150\u00a0CV sale a quota 156. E poi ancora la \"308 GT\" viene tolta di produzione, sostituita dalla \"308 GTi\", mossa da un 1.6 turbo portato a ben 200\u00a0CV. L'unico motore immutato come prestazioni \u00e8 il 1.6 aspirato, che per\u00f2 vede ridurre le sue emissioni inquinanti. Sul fronte dei diesel, invece, le novit\u00e0 si fanno pi\u00f9 leggere: i due 1.6 HDi passano rispettivamente a 92 e 112\u00a0CV e si adeguano alle norme di inquinamento Euro 5.\nRestyling 2011.\nNel 2011 al Salone di Ginevra viene presentato il restyling della 308: viene ridisegnato il frontale riprendendo le linee della Peugeot 508. Il paraurti anteriore, anch'esso ridisegnato, sfoggia ora delle prese d'aria laterali dal disegno simile a quello precedente, ma con luci diurne a led integrate. Posteriormente e lateralmente gli aggiornamenti sono pi\u00f9 di dettaglio. Dal punto di vista dei motori, invece, una significativa novit\u00e0 \u00e8 rappresentata dall'arrivo del motore 1.6 e-HDi con sistema Start&amp;Stop integrato e con potenza di 112\u00a0CV. Tale motore va a sostituire il normale 1.6 HDi da 109\u00a0CV presente in gamma fino a quel momento. Inoltre, il 2 litri turbodiesel da 140 CV viene sostituito dal pi\u00f9 moderno 2 litri da 163 CV. Infine, sul fronte dei motori a benzina, arriva anche il 1.6 turbo da 200 CV.\nNella tarda primavera del 2013 \u00e8 stata svelata la seconda generazione della \"308\", che manterr\u00e0 la stessa denominazione in virt\u00f9 di una nuova politica di denominazione adottata dalla casa francese per le proprie vetture. Durante l'estate la \"308\" prima serie in versione berlina viene eliminata dalla maggior parte dei listini europei. Nell'autunno seguente viene soppiantata dal nuovo modello, mentre la \"SW\" le resistette ancora qualche mese.\n308 SW.\nQuesta versione, che va a sostituire la corrispondente versione familiare della \"307\", viene introdotta nel maggio del 2008 e nasce sul pianale allungato di 10 cm della berlina, della quale riprende il frontale, mentre la parte posteriore ricorda da vicino quella della pi\u00f9 piccola 207 SW, soprattutto grazie al particolare disegno \"a falce\" dei gruppi ottici. Rispetto alla \"307 SW\", la \"308 SW\" \u00e8 pi\u00f9 lunga di 7\u00a0cm, a vantaggio dell'abitabilit\u00e0 interna. Per quanto riguarda lo spazio interno, ed pi\u00f9 in particolare la volumetria del bagagliaio, si parte da una capacit\u00e0 di 526 litri con tutti i sedili presenti, per arrivare a 1887 litri se si abbatte tutto l'abbattibile lasciando operativi solo i due sedili anteriori.\nNella configurazione \"5+2\" di fatto il bagagliaio si annulla. I sedili si possono ribaltare e anche spingere in avanti pur non scomparendo mai del tutto nel piano di carico. Le motorizzazioni sono le stesse delle corrispondente versione berlina, cos\u00ec come analoga \u00e8 la dotazione, decisamente completa. Anche l'evoluzione dei motori nel corso degli anni ricalca quanto gi\u00e0 visto nel caso della berlina. Unica eccezione \u00e8 l'assenza di una versione \"GTi\" da 200\u00a0CV nella gamma SW.\nAlla fine del 2013 vengono diffuse le foto ufficiali della nuova \"308 SW\", che sar\u00e0 presentata a Ginevra l'anno seguente e che sostituir\u00e0 la prima generazione a partire dal mese di maggio.\n308 CC.\nNel mese di ottobre del 2008, al Salone di Parigi, viene presentata la \"308 CC\", erede della corrispondente versione della \"307 CC\". La \"308 CC\" viene posta in vendita dal mese di marzo 2009. La \"308 CC\" propone per la prima volta su una Peugeot il sistema Airwave, che consente di viaggiare in configurazione aperta anche durante la stagione fredda; consiste in un getto d'aria calda che provvede al riscaldamento del collo. Altri aggiornamenti riguardano la sicurezza, con un nuovo airbag per la testa, mentre dietro ai sedili posteriori \u00e8 stato montato un roll-bar ad estrazione automatica in caso di ribaltamento; con questi accorgimenti la versione CC \u00e8 stata sottoposta al test EuroNCAP nel 2008, raggiungendo le 5 stelle come la versione a tetto rigido. Esteticamente, oltre alla configurazione con tetto ripiegabile, la \"308 CC\" offre una coda dal disegno pi\u00f9 dinamico, contraddistinta dal paraurti con finto estrattore d'aria. Meccanicamente la \"308 CC\" viene inizialmente offerta con due motori, ossia il 1.6 THP da 150\u00a0CV ed il 2 litri HDi da 140\u00a0CV, entrambi omologati Euro 5. Poco tempo dopo, si aggiunge anche il 1.6 HDi da 112\u00a0CV. Pertanto, nel caso della \"CC\", il 1.6 HDi entra nella gamma direttamente in versione Euro 5.Nel 2010, il 1.6 THP viene portato a 156\u00a0CV, come peraltro anche la berlina e la SW. Infine, nel Giugno del 2011, viene presentata la 308 CC restyling, con motori, nella versione e-Hdi, Start &amp; Stop di ultima generazione. Esteticamente, viene rinnovato il frontale, aggiungendo i led diurni, nonch\u00e9 modificando la griglia d'aria, paraurti, fari e luci fendinebbia.\nDa quel momento in poi cominci\u00f2 la parabola discendente della coup\u00e9-cabriolet francese: nel 2013 scomparve dai listini la versione THP da 200 CV. Ma questo modello ha continuato a rimanere in listino per oltre un anno dopo l'arrivo della seconda generazione della \"308\". La sua produzione ha cessato alla fine del 2014, ma per i primi mesi dell'anno seguente ha continuato ad essere presente in alcuni listini europei allo scopo di smaltire le scorte giacenti in stock.\nRiepilogo caratteristiche.\nDi seguito vengono mostrate le caratteristiche delle versioni previste per la gamma \"308\". I prezzi riportati si riferiscono al livello di allestimento pi\u00f9 economico previsto per ogni motorizzazione, ed al momento del debutto in Italia.\nModelli derivati.\nDella \"308\" \u00e8 stata prodotta anche una versione denominata \"RCZ\", sul mercato a partire dal 2010, che prefigura una variante coup\u00e9 con carrozzeria bassa.\nSulla base della \"308\" \u00e8 stato realizzato inoltre un crossover, denominata 3008 che ha fatto il suo debutto nel giugno 2009. Poco dopo sarebbe stata introdotta una monovolume di taglia media commercializzata come Peugeot 5008.\nSi tratta della prima monovolume media della casa del leone, se si esclude il modello Partner, che \u00e8 una multispazio (o ludospace, come viene a volte chiamato questo genere di vetture). Invece, il 24 gennaio del 2010 \u00e8 stata presentata la Peugeot 408 che, a dispetto del nome, non \u00e8 l'erede della 407, ma una 308 a tre volumi costruita in Cina dalla Dongfeng, joint-venture tra il Gruppo PSA ed il costruttore cinese Dongfeng Motor Corporation. Tale berlina sar\u00e0 destinata appunto proprio ai mercati emergenti come la Cina.\nAttivit\u00e0 sportiva.\nLa 308 \u00e8 stata iscritta a partire dal 2008 al campionato svedese STCC. Era dotata di un propulsore PSA EW10 2.0 litri potenziato gestito da un cambio Hewland EGT a sei rapporti. L'impianto frenante era realizzato dalla AP e il serbatoio \u00e8 stato ingrandito per alloggiare 60 litri di carburante. Il pi\u00f9 notevole risultato fu la vittoria nell'edizione del 2009."}
{"id": "4691007", "revid": "124706429", "url": "https://it.wikipedia.org/wiki?curid=4691007", "title": "Rivignano Teor", "text": "Rivignano Teor (\"Rivignan Te\u00f4r\" in friulano) \u00e8 un comune italiano sparso di abitanti del Friuli-Venezia Giulia. Istituito il 1\u00ba gennaio 2014 dalla fusione dei comuni di Rivignano e Teor, il capoluogo si trova nel centro di Rivignano, con il territorio che \u00e8 attraversato dal corso del fiume Stella che rappresenta l'elemento identitario dell'intero territorio per l'alto profilo naturalistico, antropomorfologico nonch\u00e9 storico.\nStoria.\nL'istituzione del comune \u00e8 stata sancita dalla legge regionale n. 1 del 7 febbraio 2013, promulgata in seguito all'esito del referendum del 2 dicembre 2012 durante il quale il 95,1% dei votanti di Rivignano e il 73,0% dei votanti di Teor si \u00e8 espresso favorevolmente alla fusione dei due enti.\nAl momento dell'istituzione, gli ex sindaci di Rivignano e Teor hanno assunto rispettivamente la carica di commissario e vicecommissario prefettizio fino alle elezioni comunali del 25 maggio 2014 che hanno portato all'elezione del primo sindaco del comune.\nSociet\u00e0.\nLingue e dialetti.\nA Rivignano Teor, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Rivignano Teor rientra fra le varianti appartenenti al friulano centro-orientale."}
{"id": "4691008", "revid": "767487", "url": "https://it.wikipedia.org/wiki?curid=4691008", "title": "Herengracht (Amsterdam)", "text": "Lo Herengracht (\"Canale dei signori\") \u00e8 un canale (in olandese: \"gracht\") e via di Amsterdam, che si snoda da sud a nord nella parte occidentale del centro cittadino e che va a formare - insieme al Keizersgracht e al Prinsengracht - la cosiddetta \"cerchia dei canali\" (\"Grachtengordel\"). Fu realizzato tra il 1585 e la seconda met\u00e0 del XVII secolo.\nDescrizione.\nLo Herengracht si trova ad est del Keizersgracht. ed inizia a sud in corrispondenza all'incirca di Waterlooplein.\nLo Herengracht \u00e8 conosciuto come il canale su cui si affacciano per lo pi\u00f9 edifici patrizi eleganti cfr. (anche se trovano posto pure alcuni magazzini). Molti di questi sono circondati da giardini, che possono raggiungere la lunghezza di 50 metri.\nIn particolare, nella zona soprannominata \"Gouden Bocht\" (\"Curva d'Oro\"), situata all'angolo tra lo Herengracht, Koningsplein e Vijzelstraat, si affacciano dimore risalenti al XVII-XVIII secolo, appartenute un tempo ai ricchi mercanti, costruttori di navi, politici, ecc. e ora sede di banche o istituzioni. Quasi tutti gli edifici di questa zona presentano una facciata in arenaria, materiale all'epoca molto costoso.\nParticolarit\u00e0 architettonica \u00e8 l'abbondanza dello stile Luigi XIV, in cui dominano le finestre decorate.\nStoria.\nLa costruzione di questo canale fu concepita nella seconda met\u00e0 del XV secolo quale realizzazione di un'area prevalentemente residenziale e come ampliamento del Singel, il canale quattrocentesco che segnava i confini della citt\u00e0.\nLa costruzione inizi\u00f2 nel 1585 e termin\u00f2 dopo il 1660.\nEdifici d'interesse lungo lo Herengracht.\nCasa Bartolotti.\nAl nr. 172 di Herengracht, si trova la Huis Bartolotti (\"Casa Bartolotti\"), una residenza costruita nel 1617 su progetto di Hendrick de Keyser il Vecchio per il mercante Willem van den Heuvel, che utilizz\u00f2 i soldi ricevuti in eredit\u00e0 dallo zio, Giovanni Bartolotti (da cui il nome). Parte dell'edificio \u00e8 occupato dal Theatermuseum, il museo del teatro.\nWitte Huis.\nAl nr. 168 di Herengracht, si trova la cosiddetta \"Witte Huis\" (\"Casa Bianca\"), un edificio in stile neoclassico, costruito nel 1638 su progetto di Philips Vingboons e che ora rappresenta l'ingresso al Theatermuseum, il museo del teatro.\nCromhouthuizen.\nAi nr. 364-370 di Herengracht, si trovano le cosiddette Cromhouthuizen (\"Case di Cromhout\"), quattro edifici costruiti nel 1660 per il ricco commerciante Jacob Cromhout su progetto di Philips Vingboons.\nBijbels Museum.\nDue delle Cromhouthuizen, segnatamente quelle ai nr. 366-368, ospitano il Bijbels Museum, il museo della Bibbia, museo fondato nel 1860 dal reverendo Leendert Schouten e trasferito qui nel 1975.\nMuseo Willet-Holthuysen.\nAl nr. 406 di Herengracht, si trova il Museo Willet-Holthuysen (\"Museum Willet-Holhuysen\"), una casa museo situata in un edificio costruito nel 1687.\nNr. 104.\nIl nr. 104 di Herengracht \u00e8 la residenza dell'ambasciatore russo.\nNel 1716, vi pernott\u00f2 lo zar Pietro dopo una notte di baldoria.\nNr. 581.\nIl nr. 581 di Herengracht, un edificio del 1670, ospita il Consolato generale italiano.\nNr. 507.\nL'abitazione al nr. 507 di Herengracht ospitatava un tempo il sindaco di Amsterdam.\nNel 1696, nel corso di alcuni tumulti, fu saccheggiata come rappresaglia per la tassa sulle sepolture introdotta dall'allora primo cittadino Jacob Boreel.\nNr. 81.\nAl nr. 81 si trova una delle case pi\u00f9 antiche del canale, risalente al 1590.\nKattenKabinet.\nAl nr. 497 di Herengracht \u00e8 ospitato il KattenKabinet un museo dedicato al gatto nell'arte, inaugurato nel 1984 per volere del finanziere B. Meijer.\nLo Herengracht nell'arte.\nLo Herengracht \u00e8 raffigurato nei seguenti dipinti:"}
{"id": "4691009", "revid": "1305772", "url": "https://it.wikipedia.org/wiki?curid=4691009", "title": "Herengracht", "text": ""}
{"id": "4691012", "revid": "1442080", "url": "https://it.wikipedia.org/wiki?curid=4691012", "title": "Legg Mason Tennis Classic 1997 - Qualificazioni singolare", "text": "Le qualificazioni del singolare del Legg Mason Tennis Classic 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Legg Mason Tennis Classic 1997 prevedevano 28 partecipanti di cui 7 sono entrati nel tabellone principale."}
{"id": "4691013", "revid": "729019", "url": "https://it.wikipedia.org/wiki?curid=4691013", "title": "Legg Mason Tennis Classic 1997 - Qualificazioni doppio", "text": "Le qualificazioni del doppio del Legg Mason Tennis Classic 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Legg Mason Tennis Classic 1997 prevedevano 8 coppie partecipanti di cui 2 sono entrate nel tabellone principale."}
{"id": "4691016", "revid": "228587", "url": "https://it.wikipedia.org/wiki?curid=4691016", "title": "Countrywide Classic 1997 - Qualificazioni singolare", "text": "Le qualificazioni del singolare del Countrywide Classic 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Countrywide Classic 1997 prevedevano 32 partecipanti di cui 4 sono entrati nel tabellone principale."}
{"id": "4691017", "revid": "729019", "url": "https://it.wikipedia.org/wiki?curid=4691017", "title": "Countrywide Classic 1997 - Qualificazioni doppio", "text": "Le qualificazioni del doppio del Countrywide Classic 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Countrywide Classic 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4691018", "revid": "1442080", "url": "https://it.wikipedia.org/wiki?curid=4691018", "title": "Croatia Open Umag 1997 - Qualificazioni singolare", "text": "Le qualificazioni del singolare del Croatia Open Umag 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Croatia Open Umag 1997 prevedevano 21 partecipanti di cui 4 sono entrati nel tabellone principale."}
{"id": "4691019", "revid": "594360", "url": "https://it.wikipedia.org/wiki?curid=4691019", "title": "Hyolyn", "text": "Biografia.\nHyolyn nasce l'11 dicembre 1990 a Incheon, in Corea del Sud. Nel marzo 2011, partecipando al programma \"Strong Heart\", ha raccontato di essere nata prematuramente: durante la gestazione, infatti, il suo stomaco si riemp\u00ec d'acqua e la bile, non potendo passare attraverso l'intestino, le danneggi\u00f2 il fegato causandole un'atresia biliare. La bambina fu pertanto sottoposta a un'operazione chirurgica della durata di dieci ore. Un anno dopo, tuttavia, le venne diagnosticata un'intussuscezione e fu sottoposta a enterectomia.\nHyolyn fece l'audizione per la JYP Entertainment due volte, e fu accettata al secondo tentativo classificandosi prima. Fu stabilito che avrebbe debuttato in un gruppo insieme a Jieun delle Secret e a Yuji delle EXID, ma il progett\u00f2 non and\u00f2 in porto. Hyolyn allora lasci\u00f2 la JYPE passando alla Starship Entertainment, presentando all'audizione una cover di \"Hurt\" di Christina Aguilera.\nCarriera.\nSistar.\nNel giugno 2010, Hyolyn debutt\u00f2 come membro delle SISTAR presentando il loro primo singolo, \"Push Push\". Un secondo singolo, \"Shady Girl\", venne pubblicato il 25 agosto 2010, realizzato in collaborazione con Kim Heechul, mentre a dicembre dello stesso anno, usc\u00ec il terzo \"How Dare You\": il brano omonimo si classific\u00f2 al primo posto su varie classifiche musicali come MelOn, Mnet, Soribada, Bugs, Monkey3 e Daum Music, e fece vincere al gruppo il premio \"Music Bank\".\nAgli inizi del 2011, Hyolyn e Bora formarono la sotto-unit\u00e0 Sistar19 con il singolo \"Ma Boy\", mentre ad agosto l'intero gruppo pubblic\u00f2 il primo album \"So Cool\". Ad aprile 2012 usc\u00ec l'EP \"Alone\" e giugno l'EP \"Loving U\". Il 31 gennaio 2013, la sotto-unit\u00e0 SISTAR19 pubblic\u00f2 il singolo \"Gone Not Around Any Longer\" che arriv\u00f2 subito in cima alle classifiche, facendo vincere al duo due \"all-kill\" e guadagnando la prima posizione nella Billboard \"Korea K-Pop Hot 100\". L'11 giugno il gruppo pubblic\u00f2 il secondo album in studio \"Give It to Me\". Dopo un anno di pausa, in cui i membri si dedicarono ad attivit\u00e0 individuali, il 21 luglio 2014 pubblicarono l'EP \"Touch &amp; Move\", mentre il 26 agosto l'EP \"Sweet &amp; Sour\".\nAttivit\u00e0 da solista.\nNel giugno 2010 partecip\u00f2 al variet\u00e0 \"Immortal Song 2\", vincendo il primo episodio e ottenendo attenzione e riconoscimento pubblico per la sua voce. La sua nuova popolarit\u00e0 fu di aiuto anche alle Sistar, e la sua presenza scenica e la sua abilit\u00e0 vocale le valsero il soprannome di \"Beyonc\u00e9 coreana\" da parte di alcuni colleghi dello spettacolo; partecip\u00f2 allo show fino a settembre. Il 17 ottobre 2011, pubblic\u00f2 il singolo \"Ma Boy 2\" con Electroboyz.\nPer inaugurare il nuovo anno, nel 2012 il reality \"Uri gyeolhonhaess-eo-yo\" lanci\u00f2 lo spin-off \"Dugeun dugeun heundeullyeo\". Il partner di Hyolyn nella competizione fu Sungmin dei Super Junior. Il 2012 vide anche Hyolyn debuttare come attrice sul piccolo schermo, partecipando alla seconda stagione del drama \"Dream High\" nel ruolo di Kim Jae-hee \"Nana\", una nota idol facente parte del gruppo HershE: per la serie, insieme a Jiyeon e Ailee, pubblic\u00f2 il singolo \"Superstar\". In occasione del secondo album delle Sistar, \"Give It to Me\", scrisse il testo del pezzo \"Crying\" con Hyo Sung Jin, e per l'EP \"Touch &amp; Move\" il brano \"Sunshine\" insieme ad altri compositori.\nAlla fine di luglio del 2013, venne annunciato che Hyolyn avrebbe intrapreso una carriera da solista. Il 26 novembre 2013 debutt\u00f2 come solista con il suo primo album \"Love &amp; Hate\", da cui vennero tratte \"Lonely\" e \"One Way Love\", i cui teaser furono diffusi, rispettivamente, il 20 e il 21 novembre. Inoltre registr\u00f2 la versione coreana della canzone \"Let It Go\" per la colonna sonora del film Disney \"Frozen - Il regno di ghiaccio\"; il video musicale venne rivelato il 31 dicembre 2013. L'artista si rivel\u00f2 felice e onorata di poter partecipare, come rappresentante coreano, a un film Disney. Il 22 gennaio 2014 pubblic\u00f2 \"Hello / Goodbye\", colonna sonora del drama \"Byeor-eseo on geudae\".\nIl 28 marzo 2014, la Starship Entertainment annunci\u00f2, attraverso il suo profilo Twitter, che Hyolyn stava lavorando con Mad Clown. Il video musicale di \"Without You\" fu pubblicato il 3 aprile, raggiungendo i primi posti nelle principali classifiche musicali in tempo reale. A maggio fu scelta come modella per \"Coca-Cola Sun's Mate Tea\". Il 12 novembre, l'agenzia comunic\u00f2 che l'artista avrebbe collaborato con Jooyoung per il loro 'Starship X project' con la canzone \"Erase\", pubblicata il 20 novembre successivo. A gennaio 2015, Hyolyn collabor\u00f2 con San E e Jooheon per il singolo \"Couch Me\", arrivato subito in cima alle classifiche.\nDiscografia.\n\"Di seguito, le opere di Hyolyn come solista. Per le opere con le Sistar e le Sistar19, si veda Discografia delle Sistar.\"\nVideografia.\nOltre che nei suoi videoclip, quelli delle Sistar e in quelli delle Sistar19, Hyolyn \u00e8 apparsa anche nei seguenti video:\nRiconoscimenti.\n\"Di seguito, i premi ricevuti solo da Hyolyn. Per i premi ricevuti insieme alle Sistar, si veda Premi e riconoscimenti delle Sistar.\""}
{"id": "4691020", "revid": "729019", "url": "https://it.wikipedia.org/wiki?curid=4691020", "title": "Croatia Open Umag 1997 - Qualificazioni doppio", "text": "Le qualificazioni del doppio del Croatia Open Umag 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Croatia Open Umag 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4691021", "revid": "1442080", "url": "https://it.wikipedia.org/wiki?curid=4691021", "title": "Austrian Open 1997 - Qualificazioni singolare", "text": "Le qualificazioni del singolare dell'Austrian Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Austrian Open 1997 prevedevano 48 partecipanti di cui 6 sono entrati nel tabellone principale."}
{"id": "4691022", "revid": "121834217", "url": "https://it.wikipedia.org/wiki?curid=4691022", "title": "BMW F32", "text": "La sigla BMW F32 indica la prima generazione della Serie 4, un'autovettura di fascia medio-alta prodotta dal 2013 al 2020 dalla casa automobilistica tedesca BMW in tre varianti di carrozzeria: coup\u00e9 (sigla di progetto F32), cabriolet con tetto rigido ripiegabile (o anche coup\u00e9-cabriolet, sigla di progetto F33) e coup\u00e9 a 4 porte (sigla di progetto F36).\nProfilo e storia.\nNascita del modello.\nAl momento di progettare l'erede dei modelli \"E92\" ed \"E93\", ossia le Serie 3 coup\u00e9 e cabriolet, i responsabili del progetto decisero di uniformare la denominazione del futuro modello agli ormai consolidati standard utilizzati da tutti gli altri modelli della gamma. Tali standard prevedono una cifra dispari per le berline e le station wagon, mentre per le coup\u00e9 e le cabriolet basate sulla stessa meccanica si prevede invece una cifra pari corrispondente a quella della berlina con cui si condivide la stessa base meccanica pi\u00f9 uno. Cos\u00ec, se la coup\u00e9 su base Serie 5 prende il nome di Serie 6, la nuova coup\u00e9 nata sfruttando la meccanica della Serie 3 prende il nome \"Serie 4\".\nViene svelata come concept car nel dicembre del 2012 mediante diffusione in rete delle prime foto e presentata dal vivo il mese successivo al salone dell'automobile di Detroit. Nel mese di luglio del 2013 vengono diffuse le prime foto della vettura definitiva, non pi\u00f9 cos\u00ec estrema come la concept car da cui deriva e contemporaneamente fa la sua apparizione nel listino ufficiale tedesco. A settembre la vettura definitiva viene presentata al pubblico, in occasione del Salone dell'automobile di Francoforte.\nDesign esterno ed interno.\nRispetto alla Serie 3 da cui deriva, risulta pi\u00f9 larga, pi\u00f9 bassa e leggermente pi\u00f9 lunga, un espediente per rendere pi\u00f9 filante il corpo vettura, al di l\u00e0 della presenza di sole due porte; dalla berlina riprende i temi stilistici principali, primo fra tutti il frontale con i fari che si protendono al centro fino a toccare la calandra a doppio rene, cos\u00ec come il cofano allungato dall'estremit\u00e0 anteriore assai spiovente.\nLa vista laterale \u00e8 caratterizzata dagli sbalzi ridotti e da una superficie vetrata a forma di spicchio che integra anche il gomito di Hofmeister.\nAnche le nervature lungo la fiancata (una che passa per la maniglia della portiera e una che solca la zona sottoporta) sono degli elementi introdotti da alcuni anni nella produzione BMW. Non mancano tuttavia delle novit\u00e0, come ad esempio la presa d'aria dietro al passaruota anteriore che funge da appendice aerodinamica. La coda ha un disegno tronco e incorpora i fari a forma di \"L rovesciata\".\nAnche gli interni riprendono quasi completamente i temi stilistici gi\u00e0 visti sulla F30 e su altri modelli. Ne \u00e8 un esempio il nuovo sistema iDrive dal nuovo disegno introdotto due anni prima con l'avvento della Serie 6 cabriolet. \nIl resto dell'abitacolo, sia per quanto riguarda la disposizione degli elementi che formano il gruppo plancia-cruscotto, sia per quanto riguarda i sedili ed il loro disegno. La differenza fondamentale sta nella zona posteriore, dove trovano posto due sedili separati in cui possono trovare posto due adulti non troppo alti.\nMeccanica e motori.\nNella sua configurazione di base, la \"Serie 4\" eredita la classica architettura a motore anteriore longitudinale e trazione posteriore con ripartizione dei pesi tra avantreno e retrotreno pari a 50:50, ossia il punto ottimale per ottenere un comportamento su strada bilanciato. In alternativa, per\u00f2, su alcune versioni \u00e8 possibile optare per la trazione integrale xDrive.\nPer quanto riguarda la meccanica telaistica, la \"Serie 4\" riprende le soluzioni gi\u00e0 viste nella Serie 3 F30, ma con un assetto ribassato di 10\u00a0mm ed un conseguente abbassamento anche del baricentro del corpo vettura. Ad aumentare del comportamento sportivo della vettura rispetto alla berlina da cui deriva partecipano anche le carreggiate allargate, nella fattispecie di 45\u00a0mm davanti e di ben 80\u00a0mm dietro. L'avantreno della \"Serie 4\" prevede uno schema a bracci trasversali e bracci oscillanti, mentre il retrotreno monta la soluzione a cinque bracci. Su entrambi gli assi sono presenti molle elicoidali ed ammortizzatori idraulici telescopici. L'impianto frenante \u00e8 a quattro dischi, mentre lo sterzo \u00e8 a servoassistenza elettromeccanica, ma a richiesta si pu\u00f2 avere un servosterzo a taratura sportiva.\nAl suo debutto la \"Serie 4\" \u00e8 prevista in tre motorizzazioni, due a benzina ed una a gasolio:\nDell'equipaggiamento di serie fa parte il cambio manuale a 6 marce, al quale per\u00f2 pu\u00f2 essere preferito il cambio automatico Steptronic ad 8 rapporti.\nEvoluzione.\nLa \"Serie 4\" viene proposta inizialmente solo con carrozzeria coup\u00e9: l'avvio della commercializzazione si \u00e8 avuto il 5 ottobre 2013, cio\u00e8 pochi giorni dopo la chiusura del Salone di Francoforte che ha tenuto a battesimo il modello definitivo. La \"Serie 4\" \u00e8 prevista nei quattro livelli di allestimento: base, \"Modern\", \"Sport\" e \"Luxury\", ossia quelli che gi\u00e0 caratterizzano altri modelli della Casa bavarese, tra cui la stessa \"Serie 3 F30\".\nPoco dopo l'avvio della commercializzazione hanno cominciato ad essere diffuse sul web le prime foto della concept che anticipa la futura versione di punta su base \"Serie 4\", ossia la BMW M4 coup\u00e9, destinata a sostituire la \"M3\" coup\u00e9 in base a quegli stessi criteri di denominazione numerica dei modelli BMW. Il nome \"M3\" rimarr\u00e0, quindi, anche se confinato alla sola berlina. La concept \u00e8 stata presentata ufficialmente dal vivo nei due Saloni nipponici di Tokyo ed Osaka, alla fine del 2013. La stessa concept \u00e8 stata poi presentata anche a gennaio al Salone di Detroit. \nIl mese di febbraio del 2014 \u00e8 stato assai denso di novit\u00e0 per la \"Serie 4\": in primo luogo sono state diffuse le prime foto ufficiali della versione coup\u00e9 a 4 porte, denominata \"Serie 4 Gran Coup\u00e9\", un modello inedito per la Casa bavarese e che sancisce l'esordio di quest'ultima nel settore delle coup\u00e9 a 4 porte di segmento D. Pochissimi giorni dopo la vettura compare gi\u00e0 nel listino BMW tedesco. Contemporaneamente a ci\u00f2 \u00e8 entrata in commercio anche la \"Serie 4 Cabriolet\", destinata a sostituire la \"Serie 3 E93\", sempre con carrozzeria aperta. Ed ancora a febbraio la gamma della coup\u00e9 viene estesa con l'arrivo di tre nuove varianti motoristiche: alla base della gamma entra la \"420i\", disponibile sia a trazione posteriore che a trazione integrale \"xDrive\", e spinta da un 2 litri a benzina sovralimentato, della potenza di 184\u00a0CV. Sul fronte diesel e nella zona alta della gamma compaiono invece la \"425d\", equipaggiata con un 2 litri diesel biturbo da 218 CV, la \"430d\" dotata di un 3 litri a gasolio da 258\u00a0CV e la top di gamma \"435d\" che sotto al cofano cela un potente 3 litri biturbo da 313\u00a0CV. La \"430d\" \u00e8 prevista sia a trazione posteriore che a trazione integrale, mentre la \"435d\" solo a trazione integrale e la \"425d\" solo a trazione posteriore, ma quest'ultima e la \"430d xDrive\" non sono previste per il mercato italiano. Nella primavera del 2014, la top di gamma \"M4\" compare nei listini europei: oltre alla nuova denominazione, l'arrivo di questa versione, sancisce il ritorno al motore a 6 cilindri dopo la parentesi del motore V8 montato sulla M3 E90/E92/E93. Contemporaneamente si hanno altre novit\u00e0 in gamma, come ad esempio la nuova \"425d\", spinta da un due litri bi-turbodiesel da 218\u00a0CV.\nNel marzo del 2015, la gamma della sola coup\u00e9 si arricchisce con l'arrivo di una motorizzazione economica: spinta dal nuovo 2 litri da 150 CV, la \"418d\" \u00e8 la versione pi\u00f9 economica dopo la \"420i\" e va a completare la gamma verso il basso, ma non \u00e8 prevista in versione cabriolet. Contemporaneamente all'arrivo della \"418d\", la \"420d\" vede la sua potenza passare da 184 a 190\u00a0CV.\nUn anno dopo, durante la primavera del 2016, si hanno importanti novit\u00e0 nella gamma motori: innanzitutto la \"420i\" vede l'arrivo del nuovo motore modulare da 2 litri con turbocompressore e la cui potenza massima raggiunge i 190 CV. Contemporaneamente, la \"428i\" e la \"435i\" uscirono di listino, subito rimpiazzate dai modelli \"430i\" e \"440i\". Anche questo nuovo modello sfrutta lo stesso motore della \"420i\", anch'esso sovralimentato ed in grado di erogare fino a 252\u00a0CV di potenza massima. Quanto al motore che equipaggia la \"440i\", si tratta anche in questo caso di un motore modulare, imparentato con quello dei primi due modelli, ma con architettura a 6 cilindri anzich\u00e9 a 4, e quindi con cilindrata di 3 litri e con potenza massima di 326\u00a0CV. Si tratta fra l'altro degli stessi motori che l'anno precedente erano entrati a far parte della gamma della corrispondente \"Serie 3\" in occasione del suo restyling di met\u00e0 carriera. Un po' pi\u00f9 complicato che in precedenza l'abbinamento fra motori, cambi e trazioni: la \"420i\", che monta di serie un cambio a manuale a 6 marce, \u00e8 prevista solo a trazione posteriore tranne che nella \"Gran Coup\u00e9\", che viene proposta anche a quattro ruote motrici; le altre due motorizzazioni possono essere abbinate sia alla trazione integrale che alla sola trazione posteriore, ma, a differenza dei precedenti modelli, solo la \"430i\" a trazione posteriore \u00e8 prevista di serie con lo stesso cambio manuale della \"420i\", mentre le altre versioni sono previste unicamente in accoppiamento con un cambio automatico ad 8 rapporti. Infine, le versioni che prevedono di serie il cambio manuale possono anche essere richieste con il cambio automatico, ma in questo caso la coppia massima scende da 290 a 270\u00a0Nm. Sul fronte dei diesel, l'unica novit\u00e0 \u00e8 rappresentata dalla nuova \"425d\" che propone il nuovo motore 2 litri con sovralimentazione bi-stadio e potenza massima di 224\u00a0CV. Il passaggio a queste nuove motorizzazioni ha interessato anche la gamma delle versioni cabriolet e \"Gran Coup\u00e9\".\nRestyling 2017.\nNei primi mesi del 2017 si ha l'arrivo del restyling di met\u00e0 carriera per la Serie 4. L'aggiornamento estetico \u00e8 stato assai lieve ed \u00e8 percepibile esteticamente nei nuovi fari anteriori e posteriore con tecnologia bi-led che sostituiscono i precedenti allo xeno, cerchi in lega dal diverso disegno, nuove tinte per la carrozzeria, nuove trame delle prese d'aria, nuova cromatura nel doppio rene e nei paraurti. Internamente sono presenti nuove finiture per abitacolo e un generale miglioramento della qualit\u00e0 dei materiali, \u00e8 stato installato un nuovo sistema di infotelematica di bordo con nuove grafiche semplificate, un nuovo cruscotto completamente digitale chiamato \"Multifunctional Instrument Display.\" Per quanto riguarda la dotazione tecnica \u00e8 stato predisposto di serie su tutta la gamma un nuovo pacchetto di regolazione di sterzo e sospensioni con una nuova calibratura, in maniera tale da migliorare ulteriormente la dinamica di marcia e quindi il comportamento su strada. Invariata la gamma motori, con l'aggiunta della versione 418d (2.0 litri e 150 CV) disponibile solo per la Gran Coup\u00e9. Nel giro di pochi mesi, per\u00f2, proprio quest'ultima motorizzazione viene cancellata dal listino assieme alla \"425d\" da 224 CV.\nLa prima generazione della \"Serie 4\" scompare dai listini alla fine dell'estate del 2020: a partire dal mese di ottobre dello stesso anno viene avviata la commercializzazione della nuova generazione.\nLa Serie 4 Cabriolet.\nNel febbraio del 2014 debutta la \"Serie 4 Cabriolet\" (sigla di progetto \"F33\"), che nei listini BMW va a sostituire la precedente \"E93\" e sancisce l'addio definitivo della dicitura \"Serie 3\" applicata alle cabriolet di segmento D della Casa gi\u00e0 da molto tempo (la prima \"Serie 3 cabriolet\" risale a quasi trent'anni prima, essendo stata lanciata nel 1985). Viene conservata la stessa formula della precedente \"Serie 3 Cabriolet\", vale a dire la soluzione della coup\u00e9-cabriolet con tetto metallico ripiegabile in luogo della capote in tela. Rispetto alla cabriolet uscente, il nuovo modello propone alcune novit\u00e0, come l'assistente elettroidraulico al carico bagagli, che consente di sollevare, all'interno del bagagliaio, il tetto ripiegato in modo tale da permettere un migliore utilizzo dello spazio interno al bagagliaio stesso che, come noto, risulta piuttosto carente o di difficile sfruttamento in questo genere di vetture, specie quando si viaggia a cielo aperto. In ogni caso, con carrozzeria chiusa la vettura dispone di 370 litri per il bagagliaio (cio\u00e8 20 litri in pi\u00f9 rispetto alla \"E93\"), che scendono a 230 litri con il tetto ripiegato nel baule. Ed \u00e8 sempre legata al tetto un'altra caratteristica della \"Serie 4 Cabriolet\", vale a dire il lavoro svolto dai progettisti BMW per ottimizzare l'insonorizzazione del tetto stesso. Tra gli accessori specifici disponibili come optional va ricordato lo scaldacollo, ossia una ventola inserita all'interno del sedile che consente che emette aria calda all'altezza del collo degli occupanti dei posti anteriori, in modo tale da viaggiare a cielo aperto anche quando fa pi\u00f9 freddo senza rischi per la salute del collo stesso.\nAl suo debutto, la \"Serie 4 Cabriolet\" \u00e8 prevista negli stessi motori con cui ha debuttato la versione coup\u00e9, ossia il 2 litri turbo da 245 CV, il 3 litri turbo da 306\u00a0CV ed il 2 litri a gasolio da 184\u00a0CV. Pur essendo stata lanciata nello stesso periodo in cui la gamma della coup\u00e9 ha conosciuto un'importante estensione con l'arrivo di nuove motorizzazioni, la \"Serie 4 Cabriolet\" non \u00e8 stata quindi interessata a tali aggiornamenti.\nUna grossa novit\u00e0 si \u00e8 avuta invece nel mese di giugno, quando la gamma della \"Cabriolet\" si \u00e8 allargata con l'arrivo della \"428i xDrive\". Si tratta di un modello importante, poich\u00e9 sancisce il debutto della trazione integrale su una cabriolet derivata dalla serie 3. In precedenza, tale soluzione meccanica non era mai stata applicata sulle \"Serie 3 Cabrio\" che all'epoca occupavano la fascia di mercato a cui poi sarebbe approdata la \"Serie 4\".\nAlla fine dell'estate 2014, la gamma \u00e8 soggetta ad un grande ampliamento un po' su tutti i fronti e in tutti i livelli della gamma stessa: sul versante dei motori a benzina si ha infatti l'arrivo della \"420i\" alla base della gamma, con motore da 184\u00a0CV, mentre al vertice debutta la \"M4 Cabriolet\", spinta dal potente 6 cilindri da 431\u00a0CV che gi\u00e0 equipaggia la \"M4 Coup\u00e9\" e la \"M3 F80\". Inoltre, la \"435i\" viene proposta anche con trazione integrale. Sul fronte dei motori diesel, invece, arrivano la \"425d\" con motore da 218\u00a0CV, ma soprattutto fanno il loro debutto i diesel a 6 cilindri, ossia la \"430d\", disponibile solo a trazione posteriore, e la \"435d\", disponibile solo a trazione integrale.\nLa primavera del 2015, che ha visto le \"420d\" coup\u00e9 e \"Gran Coup\u00e9\" passare da 184 a 190 CV, non ha invece interessato la versione cabriolet che \u00e8 inizialmente rimasta al valore di potenza originario. Solo alcuni mesi dopo, a luglio, anche la versione \"scoperta\" si \u00e8 aggiornata in tal senso. La cabriolet scompare dai listini BMW contestualmente all'uscita di produzione della versione coup\u00e9 e al lancio commerciale della nuova generazione.\nLa Serie 4 Gran Coup\u00e9.\nLanciata in contemporanea alla Cabriolet con tetto rigido ripiegabile, la \"Gran Coup\u00e9\" su base \"Serie 4\" comincia a far capolino nel listino BMW tedesco gi\u00e0 nel febbraio del 2014, sebbene negli altri listini europei sia ancora assente. La presentazione ufficiale \u00e8 stata comunque fissata dalla Casa per il tradizionale appuntamento di marzo al Salone di Ginevra. La \"Serie 4 Gran Coup\u00e9\" (sigla di progetto \"F36\") sancisce il debutto della Casa bavarese nel settore delle coup\u00e9 a 4 posti di segmento D, fino a quel momento presidiato dalla Audi A5 Sportback. La differenza sostanziale con le altre \"Serie 4\" sta nella presenza di 5 porte anzich\u00e9 due (\u00e8 presente infatti anche un vero portellone posteriore) e nel differente disegno del padiglione, atto ad ospitare pi\u00f9 comodamente anche i passeggeri posteriori. Proprio per questo motivo, la \"Serie 4 Gran Coup\u00e9\" ha suscitato fin dalla diffusione delle sue foto ufficiali pi\u00f9 di una perplessit\u00e0 presso il pubblico, poich\u00e9 la si riteneva potenzialmente in grado di innescare fenomeni di cannibalismo commerciale nei confronti della berlina \"F30\", rispetto alla quale le differenze di carrozzeria sono molto meno marcate e comprendono, oltre al differente disegno del tetto nella zona posteriore, anche la presenza dei cosiddetti \"air breather\" sui parafanghi anteriori e le portiere senza cornice.\nAl suo debutto la \"Serie 4 Gran Coup\u00e9\" \u00e8 prevista in un ventaglio di motorizzazioni differente da quello previsto per la \"sorelle\" a due porte nelle rispettive date di debutto, poich\u00e9 comprende anche una motorizzazione inedita, e solo una parte dei motori previsti per la coup\u00e9 a partire dall'inizio del 2014. La gamma motori \u00e8 dunque la seguente:\nMancano dunque i diesel a 6 cilindri, che per\u00f2 la Casa ha fissato per un secondo momento. La trazione integrale \u00e8 disponibile a richiesta solo nei modelli \"428i\" e \"420d\". Il cambio \u00e8 del tipo a 6 marce, anche se a richiesta si pu\u00f2 ottenere l'automatico Steptronic ad 8 rapporti della ZF.\nA giugno la trazione integrale viene estesa anche alla \"420i\", mentre alla fine dell'estate, come promesso dalla BMW, arrivano anche le versioni diesel a 6 cilindri, ossia la \"430d\", disponibile sia a trazione posteriore che in versione \"xDrive\", e la \"435d\", disponibile solo a trazione integrale. Quest'ultima soluzione viene abbinata nella stessa occasione anche alla \"435i\". Nel marzo 2015 anche la \"420d Gran Coup\u00e9\" pass\u00f2 da 184 a 190 CV. Il massiccio aggiornamento alla gamma motori avvenuto nella primavera del 2016 si \u00e8 riflesso anche nella \"Gran Coup\u00e9\": la sola differenza \u00e8 stata che la \"420i xDrive\" non \u00e8 stata pi\u00f9 riproposta come coup\u00e9, ma solo come \"Gran Coup\u00e9\". Inoltre, per la prima volta dall'avvio della sua carriera, la \"Gran Coup\u00e9\" viene proposta anche in versione \"425d\", ossia con il 2 litri B47 bi-turbodiesel da 224 CV. In seguito, la gamma viene soggetta agli stessi step evolutivi della coup\u00e9 a 2 porte, eccezion fatta per le versioni \"M\", assenti nella gamma della Gran Coup\u00e9. Con l'uscita di produzione della coup\u00e9 \"F32\" e della cabriolet \"F33\", la \"Gran Coup\u00e9 F36\" non viene a sua volta pensionata, ma rimane per alcuni mesi ancora a listino per smaltire le scorte giacenti.\nRiepilogo caratteristiche.\nDi seguito vengono riepilogate le caratteristiche delle versioni previste per la gamma della \"Serie 4\":\nLe versioni Alpina.\nLa casa tedesca Alpina, da sempre specializzata nella costruzione di vetture ad alte prestazioni sulla base di modelli BMW di serie, ha realizzato due modelli derivati dalla \"Serie 4 F32\", uno a benzina e uno diesel.\nAlpina B4.\nIl modello a benzina prende il nome il di \"B4\" ed \u00e8 equipaggiato con il gi\u00e0 noto motore \"N55\" da 3 litri, dotato di doppia sovralimentazione ed in grado di erogare una potenza massima di 410 CV. La \"B4\" venne introdotta nel maggio 2014, sia come coup\u00e9 che come cabriolet, ma mentre la versione chiusa era prevista a scelta a trazione posteriore o integrale, la cabriolet era invece unicamente a trazione posteriore. Le prestazioni, come in tutte le Alpina, sono caratterizzate da punte velocistiche non autolimitate, o comunque molto meno autolimitate rispetto alle \"Serie 4\" pi\u00f9 prestanti previste nella normale gamma BMW. \nLa \"B4\" raggiunge una velocit\u00e0 massima di 303 km/h in versione coup\u00e9 e di 301 km/h in versione cabriolet. La produzione di questo modello and\u00f2 avanti fino al marzo del 2017, quando venne sostituito dalla \"B4 S\", in cui il motore venne portato a 440 CV di potenza massima. Nella stessa occasione vi fu un leggero restyling della \"B4\", che si uniform\u00f2 all'aggiornamento della normale \"Serie 4\". La produzione della \"B4 S\" prosegue fino al maggio 2019. Durante questo periodo ne \u00e8 stata prevista anche un'edizione limitata a 99 esemplari e denominata appunto \"B4 S Edition 99\", in cui il motore \u00e8 stato portato fino a ben 452 CV. Data la sua produzione limitata, quest'ultima versione \u00e8 rimasta nel listino Alpina solo per alcuni mesi, fra il 2018 e il 2019. In totale sono stati prodotti 486 esemplari di Alpina \"B4\".\nAlpina D4.\nAssieme alla \"B4\", fra il 2014 e il 2018 venne prodotta e commercializzata anche la versione diesel, denominata \"D4\": tale versione era equipaggiata con il 3 litri diesel della famiglia \"B57\", basato sulle pi\u00f9 potenti varianti biturbo e che in questo caso arrivava ad erogare ben 350 CV di potenza massima. \nLa \"D4\" venne proposta solo nella configurazione a trazione posteriore, ma sempre nelle due varianti canoniche, ossia coup\u00e9 e cabriolet. Sia la \"D4\" che la \"B4\" non vennero mai prodotte in versione \"Gran Coup\u00e9\". Con i suoi 278 km/h di punta velocistica, la \"D4\" \u00e8 una delle pi\u00f9 veloci vetture diesel prodotte in serie mai realizzate. Anche per la \"D4\" il 2017 fu l'anno del restyling, come per la \"B4\" e pi\u00f9 in generale per la \"F32\". La produzione della \"D4\" termin\u00f2 nell'estate del 2018."}
{"id": "4691023", "revid": "729019", "url": "https://it.wikipedia.org/wiki?curid=4691023", "title": "Automotrice FS ALDb 100", "text": "Le automotrici ALDb 100 delle Ferrovie dello Stato erano una serie di automotrici-bagagliaio, con motore a benzina, di costruzione Fiat.\nStoria.\nNel gennaio del 1934 le Ferrovie dello Stato ordinarono alla Fiat la costruzione di tre automotrici-bagagliaio, costruite sulla base delle \"littorine\" ALb 48 di seconda serie, per il trasporto di collettame sulle linee a scarso traffico.\nLe automotrici vennero consegnate nell'estate dello stesso anno e vennero classificate inizialmente ALDb 01 \u00f7 03, e in seguito ALDb 101 \u00f7 103.\nInizialmente vennero assegnate al deposito di Foggia, dove l'unit\u00e0 102 venne presto distrutta da un incendio; le altre due unit\u00e0 stentarono tuttavia a trovare un utilizzo soddisfacente, e pertanto furono trasferite pi\u00f9 volte in vari depositi della rete.\nNel 1942, in pieno periodo bellico, vennero trasformate per l'alimentazione a metano, analogamente ad altre serie di automotrici; vennero demolite pochi anni dopo il termine del conflitto."}
{"id": "4691026", "revid": "594360", "url": "https://it.wikipedia.org/wiki?curid=4691026", "title": "Hyorin", "text": ""}
{"id": "4691027", "revid": "729019", "url": "https://it.wikipedia.org/wiki?curid=4691027", "title": "Austrian Open 1997 - Qualificazioni doppio", "text": "Le qualificazioni del doppio dell'Austrian Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Austrian Open 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4691028", "revid": "594360", "url": "https://it.wikipedia.org/wiki?curid=4691028", "title": "Kim Hyo Jung", "text": ""}
{"id": "4691030", "revid": "767487", "url": "https://it.wikipedia.org/wiki?curid=4691030", "title": "Broncho Billy's Redemption", "text": "Broncho Billy's Redemption \u00e8 un cortometraggio muto del 1910 scritto, prodotto, interpretato e diretto da Gilbert M. 'Broncho Billy' Anderson.\nTrama.\nUn ladro di bestiame, pur sapendo di essere ricercato, affronta il rischio di venire arrestato portando in citt\u00e0, dal medico, un allevatore malato. Ma viene riconosciuto e per lui si aprono le porte del carcere.\nProduzione.\nIl film fu prodotto dalla Essanay Film Manufacturing Company. Venne girato a Chicago - citt\u00e0 dove la casa di produzione aveva la sua sede principale - negli Essanay Studios, al 1333-45 W. di Argyle Street e nel Texas, a El Paso.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 30 luglio 1910."}
{"id": "4691033", "revid": "767487", "url": "https://it.wikipedia.org/wiki?curid=4691033", "title": "Yves Mekongo", "text": ""}
{"id": "4691034", "revid": "61596755", "url": "https://it.wikipedia.org/wiki?curid=4691034", "title": "Automotrici FS ALDb 101-103", "text": ""}
{"id": "4691035", "revid": "1442080", "url": "https://it.wikipedia.org/wiki?curid=4691035", "title": "Dutch Open 1997 - Qualificazioni singolare", "text": "Le qualificazioni del singolare del Dutch Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Dutch Open 1997 prevedevano 32 partecipanti di cui 4 sono entrati nel tabellone principale."}
{"id": "4691036", "revid": "729019", "url": "https://it.wikipedia.org/wiki?curid=4691036", "title": "Dutch Open 1997 - Qualificazioni doppio", "text": "Le qualificazioni del doppio del Dutch Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Dutch Open 1997 prevedevano 4 coppie partecipanti di cui una \u00e8 entrata nel tabellone principale."}
{"id": "4691037", "revid": "767487", "url": "https://it.wikipedia.org/wiki?curid=4691037", "title": "Mariano Manent", "text": "Carriera.\nFiglio di padre spagnolo, alla morte di quest'ultimo (all'et\u00e0 di 14 anni) si trasfer\u00ec a Barcellona. Nel 1935 fu nominato allenatore della : fu il primo allenatore nella storia della \"Roja\". Agli Europei del 1935 ha conquistato la medaglia d'argento. In precedenza (1928-1930) aveva allenato il Barcellona.\nSempre nel 1935 inizi\u00f2 ad arbitrare, e curiosamente fu lui a dirigere il primo incontro nella storia della Nazionale spagnola nel turno qualificazione degli Europei tra e la selezione iberica, di cui era anche l'allenatore. Nell'ottobre dello stesso anno diresse la finale di Copa del Rey, vinta dalla Societ\u00e9 Patrie contro il Rayo Club Madrid."}
{"id": "4691040", "revid": "1442080", "url": "https://it.wikipedia.org/wiki?curid=4691040", "title": "Canada Open 1997 - Qualificazioni singolare maschile", "text": "Le qualificazioni del singolare maschile del Canada Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Canada Open 1997 prevedevano 28 partecipanti di cui 7 sono entrati nel tabellone principale."}
{"id": "4691042", "revid": "729019", "url": "https://it.wikipedia.org/wiki?curid=4691042", "title": "Automotrice FS ALDb 200", "text": "Le automotrici ALDb 200 delle Ferrovie dello Stato erano una serie di automotrici-bagagliaio, con motore a benzina, di costruzione Breda.\nStoria.\nNel febbraio del 1934 le Ferrovie dello Stato ordinarono alla Breda la costruzione di tre automotrici-bagagliaio per il trasporto di collettame sulle linee a scarso traffico.\nLe automotrici, classificate ALDb 201 \u00f7 203, furono assegnate inizialmente al deposito di Bologna, ma presto trasferite a Foligno, dove l'unit\u00e0 201 venne distrutta nell'incidente ferroviario di Contigliano e demolita nel gennaio 1937. Le altre due unit\u00e0 stentarono a trovare un utilizzo soddisfacente, e cos\u00ec la 202 venne demolita nel 1948, mentre la 203 nel 1950 venne demotorizzata, e riclassificata come rimorchiata LDb 203 (dal 1962 LDn 203), terminando la sua carriera nel 1971."}
{"id": "4691043", "revid": "61596861", "url": "https://it.wikipedia.org/wiki?curid=4691043", "title": "Automotrici FS ALDb 201-203", "text": ""}
{"id": "4691044", "revid": "729019", "url": "https://it.wikipedia.org/wiki?curid=4691044", "title": "Canada Open 1997 - Qualificazioni doppio maschile", "text": "Le qualificazioni del doppio maschile del Canada Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del doppio del torneo Canada Open 1997 prevedevano 8 coppie partecipanti di cui 2 sono entrate nel tabellone principale."}
{"id": "4691045", "revid": "729019", "url": "https://it.wikipedia.org/wiki?curid=4691045", "title": "Viktor von Scheuchenstuel", "text": "Dopo aver svolto incarichi di ufficiale di stato maggiore e di comandante di divisione prima della Grande Guerra, durante il conflitto mondiale tenne importanti incarichi di comando, guidando con distinzione corpi d'armate e armate dell'Imperiale e regio Esercito austro-ungarico nelle campagne in Serbia, Albania, Romania e Italia. Nel corso della guerra venne promosso generaloberst e ricevette il titolo nobiliare di \"Graf\", equivalente a conte. Dopo la fine della guerra mondiale e il crollo dell'Impero austro-ungarico, il generale Scheuchenstuel si ritir\u00f2 dalla carriera militare.\nBiografia.\nScheuchenstuel era nato a Witkowitz, un sobborgo della citt\u00e0 di Ostrava in Moravia. Nel 1874 egli frequent\u00f2 la scuola dei cadetti della specialit\u00e0 dei pionieri ad Hainburg an der Donau in Austria. Egli prest\u00f2 servizio nel corpo dei pionieri d'assalto come sottotenente e tenente fino al 1884 quando entr\u00f2 nella accademia militare di Vienna. Dopo essersi diplomato nel 1886 Scheuchenstuel entr\u00f2 a far parte dello stato maggiore generale dell'esercito austro-ungarico. Nel 1903 prese il comando del 50\u00ba reggimento di fanteria. Dopo la promozione a maggior generale nel 1907, comand\u00f2 successivamente la 69\u00aa Brigata di fanteria, l'8\u00aa Brigata da montagna e la 10\u00aa Divisione di fanteria. Nel 1911 venne promosso al grado di tenente feldmaresciallo (equivalente a generale di divisione) e l'anno seguente assunse il comando della 9\u00aa Divisione di fanteria.\nNell'agosto 1914, all'inizio della prima guerra mondiale, il generale Scheuchenstuel comandava ancora la 9\u00aa Divisione di fanteria che faceva parte dell'VIII corpo d'armata del generale Artur Giesl von Gieslingen, schierato sul confine con la Serbia. Gli austro-ungarici furono sconfitti nel primo loro tentativo di invadere la Serbia e subirono oltre 50.000 perdite. Il 12 ottobre 1914 il generale Giesl von Gieslingen venne destituito e al suo posto Scheuchenstuel prese il comando dell'VIII corpo d'armata. A met\u00e0 novembre il corpo d'armata di Scheuchenstuel era inquadrato nella 5\u00aa Armata del feldmaresciallo Oskar Potiorek durante la nuova invasione della Serbia settentrionale. Il generale avanz\u00f2 in territorio serbo e il 1\u00ba dicembre 1914 raggiunse Belgrado che era gi\u00e0 stata evacuata dall'esercito del maresciallo Radomir Putnik. In breve tempo il comandante in capo serbo riorganizz\u00f2 le sue truppe, pass\u00f2 al contrattacco e respinse di nuovo l'esercito austro-ungarico; il 16 dicembre 1914 l'VIII corpo d'armata fu costretto a ripassare il Danubio ed abbandonare Belgrado.\nDurante la maggior parte del 1915 Scheuchenstuel prese parte alla battaglia lungo il fronte serbo. Finalmente nell'ottobre 1915 l'VIII corpo d'armata entr\u00f2 a far parte dell'armata austro-tedesca del generale August von Mackensen incaricata di invadere la Serbia. Sotto il comando del generale von Mackensen gli eserciti degli Imperi Centrali riuscirono a sconfiggere in modo decisivo l'esercito serbo e a dicembre l'VIII corpo pass\u00f2 alle dipendenze della 3\u00aa Armata del generale Hermann K\u00f6vess in Albania.\nNel frattempo il 23 maggio 1915 l'Italia aveva dichiarato guerra all'Impero austro-ungarico; i combattimenti sul fronte italiano si trasformarono rapidamente in una cruenta e logorante guerra di trincea e le numerose battaglie dell'Isonzo causarono pesanti perdite ad entrambe le parti senza alcun importante guadagno territoriale. Nel tentativo di sbloccare la situazione il 15 maggio 1916 venne costituito un nuovo raggruppamento di forze sotto il comando dell'arciduca Eugenio con il compito di sferrare una grande offensiva decisiva in Trentino. L'VIII corpo d'armata del generale Scheuchenstuel venne trasferito in Italia e assegnato alla 9\u00aa Armata che costituiva una delle formazioni organizzate per la cosiddetta S\u00fcdtiroloffensive. Inizialmente la battaglia degli Altipiani raggiunse importanti successi. Le forze austro-ungariche riuscirono ad aprire un varco di otto chilometri di ampiezza e diciotto di profondit\u00e0 nelle linee italiane. Tuttavia il 16 giugno 1916 l'offensiva venne bloccata dalla resistenza delle truppe italiane; a causa della disastrosa offensiva Brusilov sul fronte orientale, gli attacchi austriaci furono fermati completamente e il generale Scheuchenstuel venne trasferito con il suo corpo d'armata a est.\nDopo i durissimi combattimenti contro l'esercito russo sul fronte orientale, l'intero VIII corpo d'armata dovette essere sciolto; Scheuchenstuel fu rimosso dal comando a causa di \"contrasti con l'Alto comando\" nel luglio 1916; tuttavia egli venne ricollocato in servizio dall'imperatore e a settembre 1916 gli venne assegnato il comando del I corpo d'armata schierato in Romania. Il corpo d'armata di Scheuchenstuel faceva parte della 7\u00aa Armata del generale Hermann K\u00f6vess schierato nella Romania settentrionale. Questa armata non venne direttamente coinvolta nell'offensiva del generale tedesco Erich von Falkenhayn e nella rapida avanzata attraverso la Romania meridionale ma fu invece pienamente impegnata nei combattimenti sui monti Carpazi. Nel gennaio 1917 la maggior parte delle battaglie apparivano ormai concluse. Il 28 febbraio 1917 Scheunchenstuel ottenne in premio il titolo nobiliare di \"Graf\", equivalente a quello di conte; oltre al suo nuovo rango, il generale ricevette anche il comando della 11\u00aa Armata di nuovo sul fronte italiano.\nDalla primavera del 1917 Scheuchenstuel tenne il comando della 11\u00aa Armata sul fronte italiano, sotto il controllo del Gruppo d'armate del feldmaresciallo. Le sue forze presero parte all'ultima fase della battaglia di Caporetto nel novembre 1917 combattendo nel settore dell'altopiano dei Sette Comuni; il 16 novembre 1917 Scheuchenstuel venne promosso generaloberst.\nNella primavera del 1918 il generale sferr\u00f2 un attacco secondario nel settore del Monte Grappa, l'\"operazione Radetzky\", in connessione con l'offensiva principale austro-ungarica sul Piave; l'attacco del generale Scheuchenstuel fu respinto dalle truppe italiane. Durante l'estate del 1918 le forniture di vettovagliamento ai soldati della 11\u00aa Armata divennero insufficienti costringendo Scheuchenstuel a scrivere al feldmaresciallo Conrad per insistere della necessit\u00e0 di incrementare i quantitativi di cibo assegnati alle sue truppe. Il feldmaresciallo Conrad espresse a sua volta forti critiche all'Alto comando che ordin\u00f2 un incremento delle forniture di carne. Tuttavia le disponibilit\u00e0 era molto scarse e questo ordine non venne mai messo in pratica.\nDopo la deludente battaglia del Solstizio che caus\u00f2 gravi perdite all'armata di Scheuchenstuel senza raggiungere alcun risultato, il morale delle truppe decadde e si manifestarono i primi segni di malcontento, indisciplina e defezione in alcuni reparti. L'11\u00aa Armata con sede di comando a Levico continu\u00f2 a mantenere le sue posizioni tra l'Astico e il Brenta anche al momento dell'offensiva finale italiana. A causa degli attacchi del nemico e della dissoluzione di una parte delle truppe il generale Scheuchenstuel fu costretto ad evacuare il Trentino durante la disastrosa battaglia di Vittorio Veneto che concluse la prima guerra mondiale con la vittoria dell'Italia.\nDopo la guerra Scheuchenstuel si ritir\u00f2 dall'esercito; egli \u00e8 morto a Vienna il 17 aprile 1938."}
{"id": "4691047", "revid": "1442080", "url": "https://it.wikipedia.org/wiki?curid=4691047", "title": "Cincinnati Open 1997 - Qualificazioni singolare", "text": "Le qualificazioni del singolare del Cincinnati Open 1997 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nLe qualificazioni del torneo Cincinnati Open 1997 prevedevano 28 partecipanti di cui 7 sono entrati nel tabellone principale."}
