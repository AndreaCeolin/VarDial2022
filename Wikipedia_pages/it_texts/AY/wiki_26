{"id": "4619260", "revid": "6923", "url": "https://it.wikipedia.org/wiki?curid=4619260", "title": "Slotsholmen", "text": "Slotsholmen (\"Isola del Castello\") \u00e8 un'isola nel porto di Copenaghen, Danimarca, parte del centro cittadino. Deve il suo nome ai vari castelli e palazzi che si sono succeduti sul suo territorio a partire dal Vescovo Absalon, che vi costru\u00ec il primo castello della citt\u00e0 nel 1167, fino all'attuale Palazzo di Christiansborg.\nSi tratta del centro amministrativo e di potere del Governo danese sin dal Medioevo, da cui il nome di \"isola del Potere\" talvolta attribuitole e la metonimia di \"Slotsholmen\" in riferimento all'amministrazione governativa danese nel suo complesso.\nL'isola \u00e8 dominata dal Palazzo di Christiansborg, ma ospita anche diversi ministeri, l'Archivio nazionale, la Biblioteca reale, alcuni musei ed edifici storici della Borsa, la Cancelleria e la Birreria di Cristiano IV."}
{"id": "4619265", "revid": "834", "url": "https://it.wikipedia.org/wiki?curid=4619265", "title": "Lord Loss", "text": ""}
{"id": "4619266", "revid": "6923", "url": "https://it.wikipedia.org/wiki?curid=4619266", "title": "Palazzo delle Poste (Campobasso)", "text": "Il palazzo delle Poste centrali di Campobasso venne costruito tra il 1923 e il 1927. Progettato dall'ing. Giambattista de Capoa esso si sviluppa su un pian terreno e due piani pi\u00f9 un altro sovrapposto successivamente.\nLe tre porte d'ingresso principali sono abbellite da robuste inferriate su cui sono presenti, in quella a sinistra, lo stemma della Citt\u00e0 di Campobasso e, in quella a destra, lo stemma della Provincia di Campobasso.\nNella porta laterale di sinistra, sotto la scritta \"Direzione\", \u00e8 presente un bassorilievo in bronzo raffigurante Mercurio che tiene nella mano destra le saette, simbolo della velocit\u00e0, e nella sinistra il caduceo (bastone con due serpenti attorcigliati).\nNella porta laterale di destra, sotto la scritta \"Accettazione telegrafica\" un altro bassorilievo riproduce Cerere con le spighe in mano ed in rapido movimento. Sullo sfondo una nave in mare e un treno a vapore mentre esce da una galleria. Questi ultimi bronzi portano la firma di U. Marcellini di Napoli e sono simboli indicanti la missione delle Poste."}
{"id": "4619267", "revid": "287204", "url": "https://it.wikipedia.org/wiki?curid=4619267", "title": "Alfred Bellinger", "text": "Ha insegnato alla Yale University e ha preso parte agli scavi di Dura Europo. Di questa localit\u00e0 ha pubblicato nel 1949 le monete: \"Dura final report, VI, The coins\"."}
{"id": "4619269", "revid": "1573940", "url": "https://it.wikipedia.org/wiki?curid=4619269", "title": "Melanobatrachus indicus", "text": "Melanobatrachus indicus, , \u00e8 l'unica specie di rana appartenente al genere Melanobatrachus della sottofamiglia Melanobatrachinae della famiglia Microhylidae.\nEtimologia.\nIl nome \"indicus\", che caratterizza la specie, gli \u00e8 stato conferito per il luogo della sua scoperta, l'India.\nIl nome del genere \"Melanobatrachus\" \u00e8 composto dalla parola in greco antico \"\u03bc\u03ad\u03bb\u03b1\u03bd\u03bf\u03c2\" (melanos), \"nero\", e da \"\u03b2\u03ac\u03c4\u03c1\u03b1\u03c7\u03bf\u03c2\" (batrakos), \"rospo\".\nDescrizione.\nLe rane di questa specie misurano circa 30-35 mm di lunghezza. La colorazione del dorso \u00e8 di colore nero caratterizzata da piccole chiazza bianche che tendono ad ingrandirsi sulla gola.\nDistribuzione e habitat.\nQuesta specie \u00e8 endemica delle montagne dei Ghati occidentali nel sud dell'India. Si trova principalmente in tre siti, nel Kalakkad e nel il Parco Nazionale Indira Gandhi nello stato del Tamil Nadu e nel Parco nazionale di Periyar nel Kerala. Vive tra i 900 e 1500 metri di altitudine."}
{"id": "4619270", "revid": "248219", "url": "https://it.wikipedia.org/wiki?curid=4619270", "title": "Melanobatrachinae", "text": ""}
{"id": "4619271", "revid": "248219", "url": "https://it.wikipedia.org/wiki?curid=4619271", "title": "Melanobatrachus", "text": ""}
{"id": "4619285", "revid": "729019", "url": "https://it.wikipedia.org/wiki?curid=4619285", "title": "Associazione Calcio Pisa 1936-1937", "text": "Questa pagina raccoglie i dati riguardanti l'Associazione Calcio Pisa nelle competizioni ufficiali della stagione 1936-1937."}
{"id": "4619289", "revid": "729019", "url": "https://it.wikipedia.org/wiki?curid=4619289", "title": "Stazione di Mondo-Yakujin", "text": "La \u00e8 una fermata ferroviaria delle Ferrovie Hanky\u016b situata nella citt\u00e0 di Nishinomiya, nella prefettura di Hy\u014dgo, e serve la linea Imazu delle Ferrovie Hanky\u016b.\nStruttura.\nLa stazione \u00e8 dotata di due binari passanti con due marciapiedi laterali in superficie collegati da sottopassaggio."}
{"id": "4619290", "revid": "712828", "url": "https://it.wikipedia.org/wiki?curid=4619290", "title": "Squadrone Valkyria", "text": ""}
{"id": "4619295", "revid": "110157", "url": "https://it.wikipedia.org/wiki?curid=4619295", "title": "Indre By", "text": "Indre By (\"Citt\u00e0 interna\"), detto anche Centro di Copenaghen o K o Citt\u00e0, \u00e8 uno dei 15 distretti amministrativi, statistici e tributari (\"bydele\") del comune di Copenaghen, Danimarca.\nI distretti confinanti sono:"}
{"id": "4619300", "revid": "1776051", "url": "https://it.wikipedia.org/wiki?curid=4619300", "title": "Lucifero (nome)", "text": "Origine e diffusione.\n\u00c8 composto dai termini latini \"lux\" (\"luce\") e \"ferre\" (o \"fero\", \"portare\"), e significa quindi \"che porta luce\", \"portatore di luce\" e, in senso lato, \"portatore di sicurezza\".\nIn origine, era un nome che indicava la stella del mattino. Venne utilizzato nelle versioni latine di Isaia per tradurre il greco \u03a6\u03c9\u03c3\u03c6\u03cc\u03c1\u03bf\u03c2 (\"Phosphoros\"), a sua volta traduzione dell'ebraico \"Helel ben Shahar\", che si riferiva al re di Babilonia: la parte del verso riferita alla caduta dal cielo port\u00f2, alla lunga, a rendere nella tradizione cristiana \"Lucifero\" un sinonimo di \"Satana\", soppiantando il precedente significato augurale e facendo precipitare l'utilizzo del nome, fino ad allora piuttosto usato.\nTendenzialmente, tale associazione ha impedito al nome di rientrare nell'uso comune, e la sua diffusione, almeno in Italia, \u00e8 scarsissima e limitata a casi in cui chi imponeva il nome al bambino voleva esprimere sentimenti libertari o antireligiosi; ad esempio, in Emilia-Romagna, ai tempi di Michail Bakunin, Lucifero era uno dei nomi simbolici che venivano dati ai nuovi nati per protesta. Solo in sparuti casi, circoscritti perlopi\u00f9 al Sud Italia continentale e alla Sardegna, il nome viene ancora utilizzato in virt\u00f9 del culto di san Lucifero, che fu vescovo di Cagliari nel IV secolo.\nOnomastico.\nL'onomastico si pu\u00f2 festeggiare il 20 maggio in memoria di san Lucifero, vescovo di Cagliari."}
{"id": "4619304", "revid": "436907", "url": "https://it.wikipedia.org/wiki?curid=4619304", "title": "The Unthinking Majority", "text": "The Unthinking Majority \u00e8 un singolo del cantautore statunitense Serj Tankian, pubblicato il 30 luglio 2007 come primo estratto dal primo album in studio \"Elect the Dead\".\nVideo musicale.\nIl video, diretto da Tawd Dorenfeld, \u00e8 stato pubblicato il 5 agosto 2007 e mostra uno scenario di guerra in miniatura costituito da soldatini e carri armati divisi in due fazioni opposte e intente a combattere l'una contro l'altra."}
{"id": "4619306", "revid": "712828", "url": "https://it.wikipedia.org/wiki?curid=4619306", "title": "Fazione dei Puristi", "text": ""}
{"id": "4619309", "revid": "28592", "url": "https://it.wikipedia.org/wiki?curid=4619309", "title": "Codice medievale", "text": ""}
{"id": "4619314", "revid": "287204", "url": "https://it.wikipedia.org/wiki?curid=4619314", "title": "Louis Van Lint", "text": "Capofila dell'Astrattismo lirico in Belgio, \u00e8 stato tra i fondatori della Giovane Pittura Belga, ispir\u00f2 alcuni tra gli aderenti al movimento CoBrA e contribu\u00ec alle loro ricerche.\nBiografia.\nLouis No\u00ebl Van Lint nacque a Saint-Josse-ten-Noode, nei dintorni di Bruxelles, da padre fiammingo e madre originaria della Provincia dell'Hainault, in Vallonia.\nGiovanissimo, inizia a lavorare nella piccola impresa di costruzioni della sua famiglia. Nel 1924 s'iscrive all'Accademia di Belle Arti di Saint-Josse-ten-Noode per seguire i corsi di disegno e pittura, prima sotto la guida di Henri Ottevaere e poi di Jacques Maes. Frequenta l'Accademia fino al 1937. Durante lo stesso periodo studia anche scultura (1935) e architettura. Nelle opere giovanili (scene d'interni, paesaggi urbani e rurali) sviluppa uno stile realista con una tecnica da colorista assolutamente ragguardevole.\nNel 1934 sposa la giovane Marguerite Lutte, che conosce sin dall'infanzia.\nFa il suo debutto all'Esposizione Art Jeune (1938) e, nel 1940, d\u00e0 vita al gruppo \"La Route Libre\" con Gaston Bertrand e Anne Bonnet. Dal 1941 al 1948 riceve molti premi e partecipa a numerose esposizioni, tra le quali la sua prima personale, che ha luogo nel 1942 al Palazzo delle Belle Arti di Bruxelles.\nAderisce alla corrente pittorica belga nota come Animismo, incentrata sulla presa di coscienza dei pi\u00f9 semplici valori umani e partecipa con i suoi sostenitori alle esposizioni della Galerie Apollo. Tuttavia dal 1943, come testimonia \"L'\u00e9corch\u00e9\", autentico manifesto della svolta, fa voltafaccia e si allontana dall'Animismo. Ha inizio allora un periodo pittorico caratterizzato da un universo carnascialesco che evoca l'opera di Ensor.\nRealizza allestimenti di scena per \"Le Baladin du monde occidental\" di Synge (1944) e per l\"'Histoire du soldat\" di Ramuz (1945).\nA partire dal 1944 - 1945 il suo stile espressivo diventa pi\u00f9 virulento (\"Autoportrait\", 1944). Nel 1945 \u00e8 cofondatore con Anne Bonnet e Gaston Bertrand della Giovane Pittura Belga, di cui Ensor diviene presidente onorario. Tale associazione d'artisti, alla ricerca di una nuova visione della pittura, proseguir\u00e0 la propria attivit\u00e0 fino al 1949.\nNel 1946 la moglie Marguerite d\u00e0 alla luce la loro unica figlia, Martine.\nSotto l'influenza di Bazaine, la sua arte subisce una rapida evoluzione verso l'Astrattismo lirico (\"Symphonie en rouge\", 1949) e Van Lint inizia a collaborare ad alcune iniziative del movimento CoBrA (1948-1951).\nDal 1952 al 1954 tenta l'esperienza dell'Astrattismo geometrico (\"Urbanisme\", 1954), prima di far ritorno al lirismo naturalistico. Da allora s'ispirer\u00e0 sempre pi\u00f9 alla frenesia vitale della natura dalla quale prende a prestito il dinamismo dei colori e della materia (\"Sauvagerie automnale\", 1960).\nNel 1958 \u00e8 insignito di onorificenza dalla Fondazione Solomon R. Guggenheim. Nel 1960 viene nominato membro dell'Accademia Reale del Belgio e riceve il Premio Internazionale di Pittura Marzotto a Lugano.\nTra il 1958 e il 1973 intraprende numerosi viaggi (Francia, Grecia, Portogallo, Tunisia, Spagna, Italia) che rappresentano altrettante fonti d'ispirazione per le sue opere.\nAll'inizio degli anni sessanta fa la conoscenza di Marcel Stal, proprietario della galleria Carrefour e accorto collezionista, che contribuisce ad estendere la fama dell'artista. \u00c8 lui inoltre a presentargli Herg\u00e9, con il quale Van Lint stringer\u00e0 amicizia. Van Lint inizia Herg\u00e9 all'arte astratta e per un anno gli impartisce lezioni private di pittura.\nNel 1974 deve far fronte a gravi problemi di salute. Il 1977 invece \u00e8 l'anno della prima di una serie di esposizioni alla galleria Armorial, diretta dallo storico dell'arte Serge Goyens de Heusch.\nNel 1981 molte delle sue opere vengono acquistate dalla famiglia granducale del Lussemburgo, nel 1982 viene nominato Grande Ufficiale dell'Ordine di Leopoldo e il Senato belga acquista la sua composizione \"Ballet ou Conflit\".\nLouis Van Lint si spegne il 27 dicembre 1986, appena una settimana dopo aver portato a termine la sua ultima tela, \"Seuil de l'Inexplor\u00e9\"."}
{"id": "4619321", "revid": "155613", "url": "https://it.wikipedia.org/wiki?curid=4619321", "title": "Castello aragonese (Ortona)", "text": ""}
{"id": "4619325", "revid": "155613", "url": "https://it.wikipedia.org/wiki?curid=4619325", "title": "Castello aragonese (Reggio Calabria)", "text": ""}
{"id": "4619327", "revid": "155613", "url": "https://it.wikipedia.org/wiki?curid=4619327", "title": "Castello aragonese (Venosa)", "text": ""}
{"id": "4619329", "revid": "155613", "url": "https://it.wikipedia.org/wiki?curid=4619329", "title": "Castello aragonese (Taranto)", "text": ""}
{"id": "4619330", "revid": "1318658", "url": "https://it.wikipedia.org/wiki?curid=4619330", "title": "Archivio nazionale (Danimarca)", "text": "L\u2019Archivio nazionale (in danese: \"Rigsarkivet\") \u00e8 l'archivio centrale di Stato della Danimarca. \nEsso fa parte degli \"Archivi di Stato\" (\"Statens Archiver\"), che comprendono anche l'\"Archivio nazionale danese degli affari\", l'\"Archivio danese dei dati\" e gli archivi provinciali di Viborg, Aabenraa e Odense. Il loro scopo principale \u00e8 di raccogliere, conservare e catalogare dati e registri storici delle amministrazioni centrali come ministeri, agenzie e organizzazioni e renderli accessibili al pubblico. Gli archivi dipendono dal Ministero della Cultura.\nStoria.\nNel Medioevo i re portavano con s\u00e9 gli archivi durante gli spostamenti in giro per il regno. Successivamente furono creati degli archivi nelle cattedrali di Roskilde e Lund; Margherita I ospit\u00f2 un archivio nella grande torre del Castello di Kalundborg; mentre sotto Cristoforo di Baviera fu aperto un archivio amministrativo nel Castello di Copenaghen. Nel 1582 tutti gli archivi furono riuniti nello \"Hv\u00e6lvingen\" del Castello di Copenaghen. Nel 1720 l'Archivio Segreto (\"Gehejmearkivet\"), come ora si chiamava, fu trasferito dal Castello alla sua sede su Slotsholmen.\nNel 1889 fu creato l'Archivio Nazionale (\"Rigsarkivet\") dall'unione dell'Archivio Segreto con l'Archivio del Regno, che era stato fondato nel 1861.\nSede.\nGli Archivi nazionali hanno sede in una serie di vecchi edifici dietro al Palazzo di Christiansborg, sull'isola di Slotsholmen: il palazzo dell'Archivio Segreto (del 1720), la biblioteca di Federico III (del 1673), il palazzo \"Den Zuberske\" (del 1785).\nUn nuovo edificio \u00e8 stato inaugurato nel 2009 presso il \"Kalvebod Brygge\" per fungere da deposito.\nPatrimonio.\nDue gruppi di documenti conservati nell'Archivio sono stati inseriti nella Memoria del mondo dell'UNESCO.\nInnanzitutto gli archivi delle compagnie commerciali danesi: la Compagnia danese delle Indie Orientali e la sua continuazione, la \"Compagnia Asiatica\", la Compagnia danese delle Indie Occidentali.\nInoltre l'Archivio conserva i registri del pedaggio per il transito nel Sund, che fornisce informazioni dettagliate su tutte le navi che sono passate dal Mar Baltico al Mare del Nord e viceversa a partire dal XV secolo."}
{"id": "4619333", "revid": "287204", "url": "https://it.wikipedia.org/wiki?curid=4619333", "title": "Lingue Tupi-Guarani", "text": ""}
{"id": "4619336", "revid": "838137", "url": "https://it.wikipedia.org/wiki?curid=4619336", "title": "Palazzo del Governo (Campobasso)", "text": "Il Palazzo del Governo di Campobasso nacque all'inizio del XVIII secolo per volere di Agostino Santellis per destinarlo a monastero delle suore carmelitane. Questo desiderio non fu mai realizzato e, nel tempo, fu destinato a parecchi usi.\nNel 1810 divenne sede di luogo di pena fino al 1862 quando i detenuti vennero trasferiti nell'apposita costruzione poco lontana.\nNel 1856 il Consiglio della Provincia di Molise affid\u00f2 all'architetto Oscar Capocci l'incarico di presentare un progetto di ristrutturazione al fine di destinarlo a palazzo degli uffici. Esso fu consegnato nel 1861 e lo complet\u00f2, con modifiche, nel 1862.\nLe finestre acquisirono uno stile neoclassico in allineamento alla facciata della contigua chiesa cattedrale.\nFu sede della Prefettura, del Consiglio Provinciale, della Questura e del Commissariato di Governo."}
{"id": "4619338", "revid": "716642", "url": "https://it.wikipedia.org/wiki?curid=4619338", "title": "Unione Sportiva Pro Vercelli 1936-1937", "text": "Questa voce raccoglie le informazioni riguardanti la Unione Sportiva Pro Vercelli nelle competizioni ufficiali della stagione 1936-1937."}
{"id": "4619340", "revid": "70647", "url": "https://it.wikipedia.org/wiki?curid=4619340", "title": "Nawa (distretto)", "text": ""}
{"id": "4619343", "revid": "124874210", "url": "https://it.wikipedia.org/wiki?curid=4619343", "title": "Sala giochi (programma televisivo)", "text": "Sala giochi \u00e8 stato un gioco a quiz condotto da Maria Teresa Ruta su Rai 1 dal 1995 al 1996.\nIl programma.\nPrima edizione.\nIl programma debutta sugli schermi di Rai 1 alle 14,20 del 31 gennaio 1995 ed \u00e8 trasmesso dagli studi Rai di Torino.\nLa trasmissione si propone come una palestra enigmistica, dove trovano spazio diversi giochi d'abilit\u00e0 e rompicapo, ma soprattutto il \"Cruciverbone\" (gioco gi\u00e0 proposto da Gianni Boncompagni nelle stagioni di \"Domenica in\" da lui dirette dal 1987 al 1991 e nella prima edizione del variet\u00e0 \"Non \u00e8 la Rai\", nella stagione 1991-1992), vera e propria struttura portante del programma.\nLa trasmissione \u00e8 condotta da Maria Teresa Ruta, con la partecipazione del valletto di origini cinesi Shao Dong al cruciverba, del duo I Fumatti ai giochi di abilit\u00e0 e del gruppo musicale F40.\nSeconda edizione.\nVisto il successo ottenuto, dal 9 ottobre 1995 all'8 aprile 1996 viene realizzata una seconda stagione del programma, intitolata Pronto? Sala giochi.\nIn questa seconda edizione, il programma viene trasmesso dagli studi Rai di Milano e non pi\u00f9 da quelli di Torino.\nLa trasmissione, che vede riconfermata alla conduzione Maria Teresa Ruta, va in onda tutti i giorni dal luned\u00ec al venerd\u00ec dalle 14,05 alle 15,45. Da ottobre a dicembre il programma \u00e8 diviso in due parti. Nell'intervallo tra i due segmenti della trasmissione, esattamente tra le 14,30 e le 15,00, viene trasmesso il programma \"Prove e provini a...Scommettiamo che...?\", condotto da Fabrizio Frizzi ed abbinato alla Lotteria Italia.\nVista la maggiore durata, la trasmissione propone oltre al celebre \"Cruciverbone\", diversi giochi telefonici per il pubblico da casa e quattro gare per i concorrenti presenti in studio. I partecipanti ai giochi in studio sono divisi in due squadre, la \" Squadra verde\" (composta da concorrenti con et\u00e0 compresa tra i 18 ed i 26 anni) e la \" Squadra argento\" (composta da ultrasessantenni).\nIn questa edizione il programma presenta inoltre un cast multirazziale. Fanno, infatti, parte del gruppo di lavoro, la coreana Kiung-Ae (che sostitu\u00ec Shao Dong come valletta al cruciverba), Isaia Del Mel e Jacob Del Mel, due gemelli provenienti dalla Costa d'Avorio, il peruviano Jos\u00e9, e gli italiani Marco Urbisci e Monica Frusi per la parte musicale."}
{"id": "4619347", "revid": "436907", "url": "https://it.wikipedia.org/wiki?curid=4619347", "title": "Molto calmo", "text": "Molto calmo \u00e8 il settimo album in studio del cantante italiano Neffa, pubblicato il 18 giugno 2013 dalla Best Sound.\nL'album ha ottenuto un buon successo commerciale posizionandosi al secondo posto nella classifica degli album pi\u00f9 trasmessi dalle radio italiane nel corso del 2013. Verso la fine dell'album \u00e8 possibile ascoltare una traccia fantasma della durata di due minuti. Questa canzone, intitolata \"L'anima\", vede Neffa ritornare al rap dopo circa tredici anni."}
{"id": "4619348", "revid": "983957", "url": "https://it.wikipedia.org/wiki?curid=4619348", "title": "B\u00f8rsen", "text": "B\u00f8rsen (\"la Borsa\") \u00e8 un edificio situato sull'isola di Slotsholmen a Copenaghen, Danimarca. \nStoria.\nCostruito sotto Cristiano IV tra 1619 e 1640, \u00e8 la pi\u00f9 antica borsa valori del paese. Elemento caratteristico \u00e8 la Guglia del Drago, dalla forma che ricorda quattro code di drago unite tra loro, che raggiunge i 56 metri di altezza."}
{"id": "4619351", "revid": "2028514", "url": "https://it.wikipedia.org/wiki?curid=4619351", "title": "Midichloria", "text": "Midichloria \u00e8 un genere di microrganismi gram-negativi non sporigeni con forma bacillare; le loro dimensioni si aggirano intorno ai 0,45\u00a0\u00b5m di diametro e 1,2\u00a0\u00b5m di lunghezza.\nQuesti batteri, descritti per la prima volta nel 2004 con il nome temporaneo di IricES1, sono simbionti della zecca dura \"Ixodes ricinus\"; nello specifico colonizzano le cellule dell'ovario delle femmine di questa specie.\nI meccanismi di interazione fra ospite e simbionte sono tuttora poco chiari, ma la presenza di \"Midichloria\" nella quasi totalit\u00e0 delle femmine della zecca ospite sembra suggerire un'associazione di tipo mutualistico.\nSpecie.\nAd oggi, solo una specie di \"Midichloria\" \u00e8 stata descritta: \"Midichloria mitochondrii\". Ulteriori studi sembrano per\u00f2 presupporre la presenza di altri batteri con caratteristiche simili in altre specie di zecca ed altri artropodi ematofagi.\nQuesti batteri colonizzano i mitocondri della zecca e vi proliferano in simbiosi.\nOrigine del nome.\nIl nome del genere \"Midichloria\" deriva dal nome di una forma di vita simbiontica microscopica presente nell'universo di Guerre stellari, i midi-chlorian; questi microrganismi immaginari vivono all'interno delle cellule di ogni essere vivente, fungendo da canale di collegamento con la Forza.\nGenoma.\nIl genoma di \"Midichloria mitochondrii\", di circa 1,2 Mb di lunghezza, \u00e8 stato sequenziato nel 2011 nell'ambito di un progetto di ricerca in collaborazione tra ricercatori dell'Universit\u00e0 degli Studi di Milano (facolt\u00e0 di Medicina Veterinaria, Scienze Agrarie e Alimentari e Scienze e Tecnologie), dell'Universit\u00e0 di Sydney, dell'Universit\u00e0 di Valencia, dell'Universit\u00e0 di Pavia e dell'Universit\u00e0 di Milano-Bicocca.\nPer molte caratteristiche, il genoma di \"Midichloria\" rassomiglia a genomi di altri batteri dell'ordine delle \"Rickettsiales\", con sole due grandi eccezioni: la presenza di un set di geni per la sintesi del flagello e la presenza di una citocromo ossidasi.\n\"Antenati\" dei mitocondri?\nRiguardo alla questione dell'origine della cellula eucariotica, a lungo discussa e tuttora ancora non del tutto chiara, un piccolo passo avanti \u00e8 stato compiuto nel 2011 con il completamento del sequenziamento del genoma di \"Midichloria mitochondrii\": questo batterio sembra infatti essere un parente stretto dei mitocondri ma allo stesso tempo conserva caratteristiche ancestrali che possedevano presumibilmente i proto-mitocondri, gli antenati a \"vita libera\" dei mitocondri: un flagello che conferiva mobilit\u00e0 alla cellula e la capacit\u00e0 di sopravvivenza in condizioni di bassa concentrazione di ossigeno (microaerofilia).\nLa simbiosi di milioni di anni avrebbe portato questi progenitori a perdere queste due caratteristiche, entrambe non strettamente necessarie alle nuove condizioni ambientali dovute alla vita all'interno di una cellula. \nInoltre, prima si riteneva che i proto-mitocondri fossero batteri aerobi, il che generava il problema del loro possibile incontro con le cellule primordiali, strettamente anaerobie: la scoperta della capacit\u00e0 di questi batteri di poter sopravvivere anche in semi-assenza di ossigeno offre una soluzione a questo problema spinoso. "}
{"id": "4619352", "revid": "458502", "url": "https://it.wikipedia.org/wiki?curid=4619352", "title": "San Pedro la Laguna", "text": ""}
{"id": "4619353", "revid": "88740", "url": "https://it.wikipedia.org/wiki?curid=4619353", "title": "Portloe", "text": "Portloe (in lingua cornica: Porth Logh) \u00e8 un villaggio di pescatori sulla Manica della costa meridionale della Cornovaglia (Inghilterra sud-ovest), situato nella penisola di Roseland, lungo il South West Coast Path. Dal punto di vista amministrativo, si tratta di una frazione di Veryan, parrocchia civile dell'ex-distretto di Carrick.\nConsiderato il \"gioiello\" della penisola di Roseland e tra i pi\u00f9 bei villaggi della Cornovaglia \u00e8 meta prediletta di numerose celebrit\u00e0.\nGeografia fisica.\nPortloe si trova nella parte centrale della costa meridionale della Cornovaglia, tra i villaggi di St Mawes e Mevagissey (rispettivamente ad est/nord-est del primo e ad ovest del secondo), a circa 20\u00a0km a sud-est di Truro.\nOrigini del nome.\nIl toponimo in lingua cornica \"Porth Logh\" significa letteralmente \"laghetto sulla baia\".\nStoria.\nDalla fondazione ai giorni nostri.\nCome molti villaggi della Cornovglia, anche il villaggio di Portloe \u00e8 storicamente legato al contrabbando, in particolare al contrabbando dibrandy francese.\nAl fenomeno si cerc\u00f2 di porre rimedio nel 1824 con l'istituzione, da parte delle autorit\u00e0 doganali, di un posto di guardia nella zona del porto.\nEconomia.\nTurismo.\nNel villaggio trova posto anche un albergo di lusso, il \"Lugger Hotel\".\nLa localit\u00e0 \u00e8 frequentata da vari personaggi famosi quali il primo ministro britannico Dave Cameron, le attrici Dawn French e Catherine Tate, ecc.\nIl villaggio \u00e8 inoltre frequentato dagli appassionati di relitti marini."}
{"id": "4619355", "revid": "1718925", "url": "https://it.wikipedia.org/wiki?curid=4619355", "title": "Jabal al-Nur", "text": "Il Jabal al-N\u016br (anche Jabal N\u016br), (), che significa \"Montagna di Luce\", \u00e8 una collina alta 642 metri circa, poco a NE della Citt\u00e0 Santa di Mecca (Arabia Saudita).\nDescrizione.\nOriginariamente chiamata Monte \u1e24ir\u0101\u02be, ospita la celeberrima caverna () in cui il profeta musulmano Maometto ricevette nel 610 dall'angelo Gabriele la prima rivelazione, costituita dagli iniziali 5 versetti della S\u016bra XCVI.\n\u00c8 questo il motivo per il suo successivo nome, dal momento che con esso si vuole ricordare la \"luce divina\" (\"n\u016br rabban\u012b\") che illumin\u00f2 il Profeta per il resto della sua vita."}
{"id": "4619356", "revid": "123719148", "url": "https://it.wikipedia.org/wiki?curid=4619356", "title": "Roberto Laneri", "text": "\u00c8 stato interprete e compositore di musica contemporanea per molti anni, membro del Center for the Creative &amp; Performing Arts e del SEM Ensemble di Petr Kotick.\nBiografia.\nRoberto Laneri \u00e8 diplomato in clarinetto al conservatorio di Santa Cecilia e laureato in composizione alla State University of New York, ed alla Universit\u00e0 della California.\nDopo aver partecipato alle attivit\u00e0 del gruppo \"Creative Associates\" per diversi autori di musica contemporanea, nel 1972 costituisce il gruppo Prima Materia e si trasferisce nuovamente in Italia. Successivamente ha fondato l'etichetta discografica Ananda, insieme a Giacinto Scelsi e ad Alvin Curran.\nFin dal 1972 grazie alla scoperta del canto armonico ha iniziato un percorso di approfondimento che lo ha portato ad una sintesi personale di tecniche vocali e compositive antiche e contemporanee, riassunte in un corpus di tre gruppi di tecniche principali. Tiene costantemente concerti e seminari in tutto il mondo in una grande variet\u00e0 di contesti musicali, con qualche occasionale apparizione televisiva.\nHa inciso, tra gli altri, con Charlie Mingus, Peter Gabriel e Prima Materia, gruppo di cui \u00e8 stato fondatore.\nHa insegnato clarinetto al conservatorio Luigi Cherubini di Firenze fino al 2010.\nSaggi.\n\u00c8 autore del libro \"La voce dell'arcobaleno\", dedicato al canto armonico e che propone, oltre ad una introduzione di quelli che sono secondo l'autore i tre gruppi di tecniche di base, anche una lettura del cammino della civilt\u00e0 orientale e occidentale in chiave sonora, secondo una filosofia \u201carmonicale\u201d. Nel 2013 ha pubblicato un secondo libro, \"Nel cielo di Indra\", un workbook dedicato alla pratica."}
{"id": "4619359", "revid": "1602064", "url": "https://it.wikipedia.org/wiki?curid=4619359", "title": "Borsa di Copenaghen", "text": "La Borsa di Copenaghen o Copenhagen Stock Exchange (CSE) (in danese \"K\u00f8benhavns Fondsb\u00f8rs\") \u00e8 la borsa valori danese, con sede a Copenaghen.\nFondata nel 1625, fa parte del gruppo OMX AB.\nOMX Copenhagen 25.\nLe seguenti aziende fanno parte del listino OMX Copenhagen 25 dal 1 Gennaio 2020:"}
{"id": "4619367", "revid": "712828", "url": "https://it.wikipedia.org/wiki?curid=4619367", "title": "Glaston Knights", "text": ""}
{"id": "4619368", "revid": "279320", "url": "https://it.wikipedia.org/wiki?curid=4619368", "title": "Kun khmer", "text": ""}
{"id": "4619370", "revid": "458502", "url": "https://it.wikipedia.org/wiki?curid=4619370", "title": "Santa Cruz la Laguna", "text": ""}
{"id": "4619374", "revid": "116625209", "url": "https://it.wikipedia.org/wiki?curid=4619374", "title": "Birreria di Cristiano IV", "text": "La Birreria di Cristiano IV () \u00e8 un edificio rinascimentale situato sull'isola di Slotsholmen a Copenaghen, Danimarca, risalente al 1608. A dispetto del nome con cui \u00e8 conosciuto oggi, la sua funzione originaria non era la produzione di birra, ma come bastione nel complesso delle fortificazioni della citt\u00e0 volute dal re Cristiano IV."}
{"id": "4619375", "revid": "458502", "url": "https://it.wikipedia.org/wiki?curid=4619375", "title": "San Juan la Laguna", "text": ""}
{"id": "4619381", "revid": "834", "url": "https://it.wikipedia.org/wiki?curid=4619381", "title": "Lingua nhengatu", "text": ""}
{"id": "4619382", "revid": "36426", "url": "https://it.wikipedia.org/wiki?curid=4619382", "title": "Christianshavn", "text": "Christianshavn \u00e8 un quartiere di Copenaghen, in Danimarca.\nAmministrativamente fa parte del distretto di Indre By, ma fino al 2006 era un distretto autonomo.\nFu fondato all'inizio del XVII secolo dal re Cristiano IV come isola artificiale a scopo difensivo nel complesso delle nuove fortificazioni della citt\u00e0. Originariamente il quartiere sorto sull'isola si ispirava alle citt\u00e0 mercantili olandesi, ma venne presto incorporato nel tessuto storico di Copenaghen."}
{"id": "4619383", "revid": "31886", "url": "https://it.wikipedia.org/wiki?curid=4619383", "title": "Eden Phillpotts", "text": "Biografia.\nEden Phillpotts nacque a Mount Abu, citt\u00e0 del Raj britannico, ritornato in patria segu\u00ec i corsi scolastici a Plymouth nel Devon.\nDopo aver lavorato come impiegato delle assicurazioni per dieci anni, Phillpotts inizi\u00f2 a dedicarsi al teatro ed alla letteratura.\nDalla sua commedia \"The Farmer Wife\" del 1916 sono stati tratti due film: \"La moglie del fattore\" di Alfred Hitchcock del 1928 e \"The Farmer Wife\" del 1941, diretto da Norman Lee e Leslie Arliss.\nOpere teatrali.\nThe Prude's Progress, 1895 (con Jerome Klapka Jerome)"}
{"id": "4619384", "revid": "585241", "url": "https://it.wikipedia.org/wiki?curid=4619384", "title": "Regionalismo", "text": ""}
{"id": "4619387", "revid": "287204", "url": "https://it.wikipedia.org/wiki?curid=4619387", "title": "Cruzeiro brasiliano (1942)", "text": "Il cruzeiro (noto anche come cruzeiro vecchio) \u00e8 stato la valuta del Brasile tra il 1\u00ba novembre 1942 e il 12 febbraio 1967. Era suddiviso in 100 \"centavos\". Il suo simbolo era Cr$ o \u20a2.\nStoria.\nIl cruzeiro ha sostituito il real nel 1942 al cambio di 1\u00a0000 real = 1 cruzeiro (vecchio). Fu in vigore fino al 1967, quando, a causa dell'alta inflazione registrata in particolare negli anni cinquanta e sessanta, si rese necessario cambiare valuta per poter avere una contabilit\u00e0 pi\u00f9 adeguata.\nPer tale motivo nel 1967 il Brasile adott\u00f2 una nuova valuta transitoria, il cruzeiro nuovo, che aveva un valore pari a 1\u00a0000 cruzeiros vecchi e che era destinata a circolare finch\u00e9 le nuove banconote, lanciate nel 1970 ed emesse dalla Casa da Moeda do Brasil, entrassero in circolazione.\nOrigine del nome.\nUno dei primi a proporre \"cruzeiro\" come nome per la moneta del Brasile fu l'economista Carlos Ingl\u00eas de Sousa nel novembre 1926 nel suo libro \"Restaura\u00e7\u00e3o da Moeda no Brasil\", dove ha ripreso la sua preconizzazione per un miglioramento della valuta (gi\u00e0 esposta nel suo altro libro \"A Anarquia Monet\u00e1ria e suas Conseq\u00fc\u00eancias\" del 1924) e in cui propone \"di sostituire mille real con il cruzeiro, se fosse questo il nome scelto (...)\".\nTuttavia, il nome \"cruzeiro\" era gi\u00e0 stato proposto da Am\u00e9rico Lobo, come indicato negli annali del Senato Federale del Brasile, il 21 settembre 1891, in sostituzione di \"real\", nome considerato da alcuni, all'epoca, un'indesiderata eredit\u00e0 portoghese.\nProgetto.\nPrima dell'adozione effettiva della moneta, il progetto era quello di rendere convertibile il real.\nTuttavia, questi progetti sono stati ostacolati dal fatto che sul mercato circolavano varie emissioni differenti, introdotte dalla Caixa de Convers\u00e3o, dal Banco do Brasil e dal Tesouro Nacional, rendendo difficile organizzare tutto in un unico modello, in particolare per l'insorgenza di un aggio tra le banconote convertibili e quelle non convertibili in oro.\nAi fini di organizzare al meglio l'emissione di carta moneta, il progetto era quello di creare il \"cruzeiro d'oro\", che avrebbe avuto una quotazione al valore fisso stabilito in 10.000 real \"non convertibili\".\nTuttavia, a causa della crisi del 1929 e della rivoluzione del 1930, il progetto fu abbandonato e solamente nel 1942 fu lanciato il cruzeiro come sostituto del real, con la differenza che il cruzeiro, emesso in situazione di guerra, non era convertibile ed era equiparato alla vecchia moneta al cambio di un cruzeiro per mille real.\nMonete.\nNel 1942 furono introdotte monete in tagli da 10, 20 e 50 centavo, 1, 2 e 5 cruzeiro. Le monete in centavo furono inizialmente coniate in cupronichel, poi passarono ad alluminio-bronzo nel 1943, mentre all'inizio le monete in cruzeiro erano coniate in alluminio-bronzo. La moneta da 5 cruzeiro non \u00e8 stata pi\u00f9 coniata dopo il 1943. In tutte le monete l'alluminio ha sostituito l'alluminio-bronzo tra il 1956 e il 1957. La coniazione di monete \u00e8 cessata nel 1961, riprendendo nel 1965 con 10 e 20 cruzeiro d'alluminio, e 50 cruzeiro di cupronichel. Nel 1964, le monete in centavo sono state ritirate per via dell'inflazione, e le altre monete sono state ritirate tra il 1967 e il 1968.\nBanconote.\nInizialmente, il progetto di emissione era limitato ai tagli da 10, 20, 50, 100, 200, 500 e 1\u00a0000 cruzeiro; le banconote da 1, 2 e 5 cruzeiro sono state introdotte solo a causa della situazione di guerra, dal momento che non c'erano le condizioni per l'emissione di monete metalliche. Inoltre, il Tesouro Nacional emise banconote in tagli da 5, 10, 20, 50, 100, 200.000 e 500.000 real con un timbro circolare all'interno del quale era rispettivamente riportato il valore di 5, 10, 20, 50, 100, 200 e 500 cruzeiro.\nAnche a causa dello sforzo bellico, le vecchie banconote da mille real emesse dal Banco do Brasil nel 1923 e che erano in deposito, furono riutilizzate e messe in circolazione nel 1944 con il valore di 1 cruzeiro. A differenza delle banconote da mille real emesse dal Tesouro Nacional, queste non hanno avuto alcun timbro o marcatura della nuova unit\u00e0.\nPer la prima stampa delle banconote fu incaricata la American Bank Note Company, mentre la seconda, con lievi modifiche e senza il taglio da 1 cruzeiro, fu affidata alla Thomas de La Rue &amp; Co. Ltd e introdotta dal 1949.\nNel 1961, con questa valuta, ci fu la prima esperienza di emissione di banconote da parte della Casa da Moeda do Brasil, che ha emesso la terza stampa della banconota da 5 cruzeiro, conosciuta come la \"Nota do \u00cdndio\".\nA causa dell'inflazione, fu introdotto il taglio da 5\u00a0000 cruzeiro nel 1963 e quello da 10\u00a0000 cruzeiro nel 1966. Essendo stato mantenuto il disegno delle banconote precedenti, la prima fu stampata dalla American Bank Note Company e la seconda dalla Thomas de La Rue &amp; Co. Ltd. Le banconote da 1 e 2 cruzeiro non sono state pi\u00f9 prodotte dopo il 1958.\nLe ultime banconote di questa valuta sono servite come modello per la valuta transitoria chiamata cruzeiro nuovo, che era equivalente a 1\u00a0000 cruzeiro (vecchi) o un milione di real (un \"conto de r\u00e9is\"), per la quale vennero emessi i tagli da 1, 5 e 10 centavo (10, 50 e 100 cruzeiro vecchi - 2\u00aa stampa), 50 centavo (500 cruzeiro vecchi - 1\u00aa stampa), 1, 5 e 10 cruzeiro nuovi (1\u00a0000, 5\u00a0000 e 10\u00a0000 cruzeiro vecchi - 1\u00aa stampa).\nAncora nel 1967, furono emesse banconote da 10\u00a0000 cruzeiro vecchi (2\u00aa stampa), tutte con apposto il timbro della nuova denominazione.\nTutte le banconote appartenenti a questa valuta hanno perso il loro valore legale tra il 1972 e il 1975."}
{"id": "4619392", "revid": "287204", "url": "https://it.wikipedia.org/wiki?curid=4619392", "title": "Miguel Angel Trevino Morales", "text": ""}
{"id": "4619395", "revid": "54354", "url": "https://it.wikipedia.org/wiki?curid=4619395", "title": "GAFE", "text": ""}
{"id": "4619398", "revid": "486946", "url": "https://it.wikipedia.org/wiki?curid=4619398", "title": "Locomotiva RM 6801 \u00f7 6806", "text": ""}
{"id": "4619399", "revid": "282094", "url": "https://it.wikipedia.org/wiki?curid=4619399", "title": "Adamo Filippo de Custine", "text": ""}
{"id": "4619401", "revid": "111343654", "url": "https://it.wikipedia.org/wiki?curid=4619401", "title": "Cruzeiro nuovo brasiliano", "text": "Il cruzeiro nuovo \u00e8 stato la valuta transitoria del Brasile tra il 13 febbraio 1967 e il 14 maggio 1970. Era suddiviso in 100 centavo. Il suo simbolo era NCr$.\nStoria.\nNel 1967, il Brasile ha introdotto il \"cruzeiro nuovo\" (l'aggettivo \"nuovo\", \"novo\" in portoghese, appare solo sulla serie provvisoria di banconote), con 1 cruzeiro nuovo pari a 1\u00a0000 cruzeiro \"vecchi\". Questa valuta \u00e8 circolata transitoriamente dal 1967 al 1970, quando \u00e8 stata sostituita dal secondo cruzeiro alla pari.\nSi tratta di una valuta che fu creata in seguito alla perdita di valore del vecchio cruzeiro, che era in vigore dal 1942 e che aveva subito un enorme deprezzamento per la crescente inflazione verificatasi a causa dell'instabilit\u00e0 politica e dei conti pubblici fuori controllo.\nCome risultato, fu predisposta una riforma monetaria che includeva la ridenominazione della valuta in cruzeiro nuovo, in modo da evitare confusione di valori tra le banconote preparate per la nuova valuta e quelle della valuta allora esistente.\nUn cruzeiro nuovo era equivalente a mille vecchi cruzeiro, quindi le banconote della vecchia valuta furono sovrastampate con valori compresi tra 1 centavo e 10 cruzeiro nuovi.\nQuesti biglietti furono gradualmente sostituiti da nuove banconote che furono messe in circolazione nel 1970, con l'introduzione del secondo cruzeiro, e sono state ritirate dalla circolazione tra il 1972 e il 1975, quando solo le banconote della nuova valuta ebbero valore legale.\nFurono inoltre emesse monete in acciaio inox da 1, 2 e 5 centavo, in cupronichel da 10 e 20 centavo e in nichel da 50 centavo, che rimasero in circolazione anche dopo l'entrata in vigore del secondo cruzeiro.\nBase normativa della nuova moneta.\nQuesta nuova valuta fu istituita con il Decreto Legge 13 novembre 1965, n. 1 (D.O.U. del 17 novembre 1965), e regolamentata con il Decreto 8 febbraio 1967, n. 60.190 (D.O.U. del 9 febbraio 1967), che ne fiss\u00f2 il valore equivalente a mille vecchi cruzeiro e ristabil\u00ec il centavo.\nIl Consiglio Monetario Nazionale, con la Risoluzione 8 febbraio 1967, n. 47, stabil\u00ec la data del 13 febbraio 1967 per l'inizio di vigenza della nuova valuta (art. I). Nella medesima risoluzione, erano gi\u00e0 previste la ridenominazione della valuta in \"cruzeiro\" e l'adozione del simbolo Cr$ (art. X), fatti accaduti poi solo nel 1970.\nMonete.\nLe monete sono state introdotte in tagli da 1, 2, 5, 10, 20 e 50 centavo. Le monete da 1, 2 e 5 centavo erano in acciaio inox, mentre le denominazioni pi\u00f9 alte in cupronichel o nichel.\nBanconote.\nNel 1967 la serie provvisoria che venne messa in circolazione era costituita dalle banconote del vecchio cruzeiro sulle quali erano stati sovrastampati i valori di 1, 5, 10 e 50 centavo, 1, 5 e 10 cruzeiro nuovi.\nQueste banconote sono state ritirate tra il 1972 e il 1975."}
{"id": "4619407", "revid": "616766", "url": "https://it.wikipedia.org/wiki?curid=4619407", "title": "Body area Network", "text": ""}
{"id": "4619408", "revid": "1543377", "url": "https://it.wikipedia.org/wiki?curid=4619408", "title": "Bendamustina", "text": "Bendamustina (nome commerciale Levact\u00ae, Ribomustin\u00ae e Treanda\u00ae; conosciuta anche come SDX-105) \u00e8 un agente antineoplastico peculiare, che associa nella sua struttura chimica un agente alchilante (mostarda azotata) ed un antimetabolita analogo della purina. Bendamustina \u00e8 utilizzata nel trattamento dei linfomi non Hodgkin indolenti, della leucemia linfatica cronica, del mieloma multiplo e del linfoma di Hodgkin.\nStoria.\nBendamustina \u00e8 stata sintetizzata presso lo ZIMET (Zentralinstitut f\u00fcr Mikrobiologie und experimentelle Therapie ovvero Istituto di Microbiologia e Terapie Sperimentali) di Jena negli anni sessanta. Nella sintesi del nuovo citostatico, Werner Ozegowski e i suoi colleghi hanno inteso unire l'azione citostatica della mostarda azotata a quella antagonista indotta dalle componenti puriniche e amminoacide in un'unica molecola. Dal 1971 al 1992 Jenapharm commercializza nella DDR Bendamustina con il brand di \u201cCytostasan\u00ae\u201d e il farmaco viene utilizzato per il trattamento di: leucemia linfatica cronica, linfoma non Hodgkin, linfoma di Hodgkin, mieloma multiplo e cancro al seno. Dal 1993, Bendamustina viene prodotta e commercializzata in Germania dall'azienda Ribosepharm e successivamente da Fujisawa Deutschland con il brand di Ribomustin\u00ae. Nel 2008 la US Food and Drug Administration (FDA) autorizza l'utilizzo di Bendamustina prima nella leucemia linfatica cronica (20 marzo) e successivamente nel trattamento dei linfomi indolenti refrattari a Rituximab (31 ottobre). Il 25 marzo 2009 SwissMedic, l'autorit\u00e0 regolatoria svizzera, autorizza l'immissione in commercio di Bendamustina (Ribomustin\u00ae) per il trattamento della leucemia linfatica cronica. Quasi contemporaneamente, l'agenzia regolatoria tedesca (BfArM) approva Bendamustina (Ribomustin\u00ae/Levact\u00ae) nel trattamento di prima linea della CLL nei pazienti per i quali non \u00e8 appropriata una chemioterapia contenente fludarabina; nel linfoma non Hodgkin indolente refrattario a Rituximab e nel trattamento di prima linea del mieloma multiplo in associazione a prednisone nei pazienti non eleggibili a trapianto autologo e con una neuropatia clinica alla diagnosi, che preclude l'uso di bortezomib o talidomide. Nel maggio 2011 l'Agenzia italiana del farmaco (AIFA) inserisce Bendamustina nella lista dei farmaci utilizzabili in regime di 648, consentendone l'utilizzo per:\nCon la pubblicazione sulla Gazzetta Ufficiale del 21 ottobre 2011, AIFA recepisce le indicazioni europee di Bendamustina, e autorizza l'immissione in commercio del farmaco sul territorio italiano.\nIl 29 gennaio 2014, l'AIFA ha ampliato l'utilizzo della bendamustina in regime di 648/96 anche per il: \nCome funziona.\nModelli preclinici hanno dimostrato che la bendamustina determina danno diretto al DNA e induce apoptosi anche in cellule resistenti ad altri agenti chemioterapici. (Leoni LM, 2008)\nUtilizzo nei linfomi.\nBendamustina, in monoterapia o associata a Rituximab, ha dimostrato una notevole efficacia nel trattamento dei linfomi indolenti e mantellari in ricaduta. Alcuni studi hanno inoltre evidenziato come la combinazione Bendamustina e Rituximab sia pi\u00f9 efficace del regime standard di prima linea per i linfomi indolenti (R-CHOP) in termini di risposte al trattamento e di progressione libera da malattia (che raddoppia nei pazienti trattati con Bendamustina), con una significativa riduzione degli eventi avversi. A differenza del trattamento standard, Bendamustina non causa alopecia e comporta un minor rischio di infezioni.\nBendamustina ha mostrato una buona attivit\u00e0 nel trattamento dei linfomi di Hodgkin plurirecidivati o non responsivi ad altre terapie. \nBendamustina \u00e8 risultata efficace anche nel trattamento dei linfomi aggressivi e dei linfomi T in ricaduta o refrattari.\nUtilizzo nella leucemia linfatica cronica.\nBendamustina, in monoterapia o associata a Rituximab, \u00e8 risultata efficace nel trattamento della leucemia linfatica cronica, sia come terapia di prima linea che nei pazienti ricaduti o refrattari ai precedenti trattamenti risultando pi\u00f9 efficace e di pari tollerabilit\u00e0 al clorambucil.\nUno studio di fase III sta inoltre confrontando il trattamento Bendamustina associato a Rituximab (BR) con il trattamento standard di prima linea FCR (fludarabina, ciclofosfamide e rituximab). Risultati preliminari indicano che il tasso di risposta globale \u00e8 invariato nei due bracci dello studio; gli effetti collaterali severi alla chemioterapia sono stati per\u00f2 molto pi\u00f9 frequenti nei pazienti trattati con FCR che con BR.\nUtilizzo nel mieloma multiplo.\nDiversi studi hanno evidenziato l'efficacia di Bendamustina anche in pazienti con mieloma multiplo in recidiva, a fronte di una discreta tollerabilit\u00e0 del farmaco. In monoterapia, nel trattamento di pazienti gi\u00e0 sottoposti a numerose linee di chemioterapia, Bendamustina si \u00e8 dimostrata efficace nel 30% dei pazienti. Studi di fase II ne dimostrano l'efficacia, con tassi di risposta globale del 63-89% se combinata con Talidomide e Prednisone, Talidomide e Desametasone. Bortezomib e Prednisone, Bortezomib e Desametasone, Lenalidomide e Desametasone e Lenalidomide e Prednisone.\nEffetti indesiderati.\nGli effetti indesiderati pi\u00f9 comuni sono quelli tipici dei farmaci della classe delle mostarde nitrogene e includono leucopenia, diminuzione di emoglobina del sangue, piastrinopenia, infezioni, nausea, vomito, infiammazione delle mucose, aumento del livello di creatinina nel sangue, aumento del livello di urea nel sangue, febbre e fatigue. A differenza di molti altri chemioterapici, Bendamustina non causa alopecia."}
{"id": "4619410", "revid": "1543377", "url": "https://it.wikipedia.org/wiki?curid=4619410", "title": "Cruzado brasiliano", "text": "Il cruzado \u00e8 stato la valuta del Brasile tra il 28 febbraio 1986 e il 15 gennaio 1989. Era suddiviso in 100 centavo. Il suo codice ISO era BRC e il suo simbolo era Cz$.\nStoria.\nIl cruzado fu introdotto in Brasile il 28 febbraio 1986 nell'ambito del \"Plano Cruzado\", un pacchetto di misure finalizzate al contenimento dell'inflazione.\nLa nuova valuta ha sostituito il secondo cruzeiro a un tasso di 1 cruzado = 1\u00a0000 cruzeiro. La sua introduzione fu caratterizzata dal ritorno del centavo, che era stato abolito nel 1984 a causa della svalutazione del secondo cruzeiro. Alla data della sua introduzione, il cambio tra cruzado e dollaro era di 13,84 BRC = 1 USD.\nIl nome cruzado \u00e8 stato ispirato da quello di un'antica moneta d'oro portoghese, che aveva un valore di circa 400 real e che circol\u00f2 all'epoca in cui il Brasile era ancora una colonia del Portogallo.\nA partire dalla met\u00e0 degli anni settanta nel paese \u00e8 iniziato un intenso processo inflazionistico che ha raggiunto il suo apice all'inizio del decennio successivo, e questa situazione alla fine ha prevalso durante la breve esistenza della valuta, contribuendo affinch\u00e9 gli anni ottanta venissero ricordati in Brasile come il \"decennio perduto\".\nNel 1989 il Brasile si trov\u00f2 infatti costretto a cambiare nuovamente moneta, introducendo il cruzado nuovo, che ha sostituito il cruzado a un tasso di 1\u00a0000 cruzado = 1 cruzado nuovo.\nMonete.\nCos\u00ec come successe con le banconote, le vecchie monete del secondo cruzeiro continuarono a circolare insieme alle nuove monete del cruzado. Poich\u00e9 tale valuta ebbe vita breve, al momento della sua sostituzione con il cruzado nuovo circolavano ancora monete del secondo cruzeiro, che rimasero in possesso della popolazione, nonostante gi\u00e0 prive di valore legale.\nNel 1986 furono introdotte monete in acciaio inossidabile in tagli da 1, 5, 10, 20 e 50 centavo, 1 e 5 cruzado, cui seguirono nel 1987 monete da 10 cruzado. Tutte le monete furono coniate fino al 1988.\nNel 1988 vennero prodotte tre monete commemorative da 100 cruzado per celebrare il centenario della Lei \u00c1urea, che decret\u00f2 l'abolizione della schiavit\u00f9 in Brasile. Tali monete furono coniate per la circolazione comune, ma il loro utilizzo fu molto raro. I disegni di queste monete sono stati riportati poi nella serie emessa tra il 1989 e il 1992.\nBanconote.\nLe prime banconote furono costituite da sovrastampe su banconote del secondo cruzeiro, in tagli da 10, 50 e 100 cruzado.\nBanconote regolari sono state introdotte nel 1986 in tagli da 10, 50, 100 e 500 cruzado, seguite da quelle da 1\u00a0000 cruzado nel 1987 e da quelle da 5\u00a0000 e 10\u00a0000 cruzado nel 1988.\nQueste tre ultime banconote furono utilizzate, con l'apposizione di una sovrastampa a forma triangolare, per il lancio del cruzado nuovo nel 1989."}
{"id": "4619412", "revid": "729019", "url": "https://it.wikipedia.org/wiki?curid=4619412", "title": "Real Madrid Club de F\u00fatbol 1955-1956", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 1955-1956.\nRosa.\nFormazione tipo.\nModulo tattico: 3-4-3"}
{"id": "4619413", "revid": "729019", "url": "https://it.wikipedia.org/wiki?curid=4619413", "title": "Grupo Aerom\u00f3vil de Fuerzas Especiales", "text": "Il Grupo Aerom\u00f3vil de Fuerzas Especiales (in italiano: Gruppo aereo delle Forze speciali) \u00e8 un'unit\u00e0 speciale dell'esercito messicano, allenata da forze speciali di tutto il mondo, nata nel 1986.\n\u00c8 composto da una unit\u00e0 di comando, 11 battaglioni di fanteria leggera e sette gruppi (un gruppo \u00e8 l'equivalente di un battaglione) anfibi, organizzati su tre brigate, presi dai Grupos Anfibios de Fuerzas Especiales (Gafes) e Grupos Aerom\u00f3viles de Fuerzas Especiales (Ganfes). A tutto il 2009 era composto da 5.500 effettivi, con un tasso di diserzione piuttosto elevato e quantificato in 1382 membri.\nSono suddivisi in regolari, intermedi e veterani. I regolari operano come una fanteria leggera d'elite, gli intermedi sono principalmente istruttori con gradi di tenente e capitano, conosciuti anche come COIFE. I veterani (Grupo Aerom\u00f3vil de Fuerzas Especiales del Alto Mando) infine conducono le operazioni pi\u00f9 delicate.\nIl loro motto \u00e8 \"Todo por M\u00e9xico\" (\"Tutto per il Messico\").\nLos Zetas.\nSecondo le informazioni della PGR, nel 1997, circa 38/40 componenti del GAFE hanno disertato per formare il braccio armato del Cartello del Golfo e del suo capo Osiel C\u00e1rdenas Guill\u00e9n, organizzazione criminale dedita al narcotraffico. Il capo dei disertori era Arturo Guzm\u00e1n Decena soprannominato Z1, che diede il nome di Los Zetas al gruppo paramilitare. Decena mor\u00ec assassinato a Matamoros nel 2002."}
{"id": "4619417", "revid": "2111473", "url": "https://it.wikipedia.org/wiki?curid=4619417", "title": "Palacongressi di Rimini", "text": "Il Palacongressi di Rimini \u00e8 la pi\u00f9 grande opera congressuale costruita ex novo in Italia, riconosciuta tra le pi\u00f9 imponenti d'Europa. \u00c8 progettata e realizzata all'insegna del rispetto dell'ambiente, dell'innovazione tecnologica e della flessibilit\u00e0 d'utilizzo. Situata a pochi minuti dal centro della citt\u00e0, in via della Fiera 23, \u00e8 collocata all'interno di un parco che attraverso piste ciclabili e pedonali conduce al centro storico e alla zona mare della citt\u00e0. I suoi spazi possono accogliere eventi congressuali di ogni dimensione e tipologia: dalle convention aziendali ai simposi medico-scientifici, dai raduni religiosi agli incontri associativi, culturali e sportivi.\nStoria del settore congressuale riminese.\nLo sviluppo del settore congressuale a Rimini prende il via a met\u00e0 degli anni settanta. Di quel periodo, Rimini grazie alla grande ricettivit\u00e0 era la capitale indiscussa del turismo balneare, sono i primi meeting di portata nazionale e internazionale. Ma i congressi erano ancora episodi sporadici. La maggior parte degli alberghi erano infatti aperti solo in estate. Negli anni ottanta si apr\u00ec, invece, la stagione dei grandi congressi politici, ospitati presso i padiglioni del vecchio quartiere fieristico. Oltre alla grande visibilit\u00e0, tali eventi rappresentavano anche un'occasione per ampliare la stagione balneare e offrire nuove opportunit\u00e0 a un turismo tradizionale che mostrava i primi segnali di crisi. Il congressuale acquista cos\u00ec importanza e incomincia a non essere pi\u00f9 semplice surrogato del turismo balneare. Ma solo negli anni novanta si diffonde la consapevolezza che la proattivit\u00e0 degli operatori coinvolti nel mondo dei congressi, doveva essere inserita in un progetto organico e l'intera filiera organizzata e messa a sistema. La nascita di Convention Bureau della Riviera di Rimini nel 1994, oggi Event &amp; Conference Business Unit di Rimini Fiera spa, insieme a investimenti come la costruzione del nuovo Palacongressi a Rimini, dimostrano che il territorio ha deciso di credere nel futuro congressuale della citt\u00e0.\nStoria del progetto.\nIl Palacongressi di Rimini, inaugurato nel 2011, \u00e8 stato progettato dall'architetto Volkwin Marg dello Studio GMP di Amburgo, gi\u00e0 autore del Quartiere Fieristico di Rimini \u00e8 considerato tra le 15 maggiori \"firme\" dell'architettura contemporanea mondiale. Alla progettazione hanno collaborato lo Studio Favero e Milan per le strutture, lo Studio TI per gli impianti, lo Studio Inteso per gli impianti elettrici e congressuali e lo Studio Land per la realizzazione dell'area verde circostante. Il Palacongressi sorge su un'area di 38.000\u00a0m\u00b2, la stessa che fino al 2001 \u00e8 stata sede del vecchio quartiere fieristico. Il piano di realizzazione della struttura ha previsto anche l'ampliamento del parco cittadino, dove i percorsi ciclabili e l'antico tracciato del torrente Ausa si inseriscono in una grande area verde ricca di tigli circondati da arbusti sempreverdi mediterranei, che porta dal Palacongressi al centro storico e alla marina di Rimini. Il forte legame con la citt\u00e0 \u00e8 sancito dalla scelta dei nomi delle sale che fanno parte del Palacongressi, che richiamano monumenti storici, ma anche luoghi con un riferimento all'incontro, al dialogo, all'accoglienza: piazza Cavour, Castel Sismondo, Tempio Malatestiano, Antico Anfiteatro, palazzo dell'Arengo, fontana della Pigna, ponte di Tiberio.\nPropriet\u00e0 e gestione.\nLa fase di realizzazione della struttura \u00e8 stata gestita dalla Societ\u00e0 Palazzo dei Congressi S.p.A. di Rimini (costituita nel 2005 dall\u2019allora \"Rimini Fiera S.p.A.\" mediante conferimento del proprio ramo d\u2019azienda congressuale), presieduta da Lorenzo Cagnoni e controllata da Camera di Commercio, Provincia e Comune di Rimini\".\" Nel corso del 2007 \"Rimini Fiera S.p.A.\" (oggi \"Italian Exhibition Group S.p.A.\"), a seguito dell\u2019aumento di capitale e del conseguente ingresso di nuovi soci, ha perso il controllo della \"Societ\u00e0 Palazzo dei Congressi S.p.A.\" riducendo la sua quota di propriet\u00e0 al 35,34%. Successivamente, in conseguenza degli ulteriori aumenti di capitale sociale sottoscritti dagli altri soci, la quota di \"Italian Exhibition Group S.p.A.\" si \u00e8 ridotta all\u2019attuale 18,38%. La \"Societ\u00e0 Palazzo dei Congressi S.p.A.\" resta proprietaria dell'immobile e la gestione \u00e8 affidata a Convention Bureau della Riviera di Rimini - Event &amp; Conference Business Unit di \"Italian Exhibition Group S.p.A.\", presieduto da Lorenzo Cagnoni e diretto da Stefania Agostini. Convention Bureau opera nella meeting industry dal 1994 promuovendo il territorio della Provincia di Rimini quale destinazione congressuale in ambito nazionale e internazionale. I servizi forniti guidano il cliente in ogni fase di organizzazione dell'evento, dalla candidatura alla sua chiusura, nell'ambito di un percorso di assistenza e consulenza gratuito. Tra le attivit\u00e0 principali si contano inoltre la selezione e verifica della disponibilit\u00e0 delle strutture congressuali e alberghiere, il controllo della qualit\u00e0 dell'offerta, l'organizzazione di educational e sopralluoghi, la formulazione di preventivi e offerte speciali, la sinergia con le professionalit\u00e0 locali. \nCaratteristiche della struttura.\nFlessibilit\u00e0 d'utilizzo con possibilit\u00e0 di ospitare numerosi eventi in contemporanea, modularit\u00e0 degli spazi congressuali ed espositivi, ottima dotazione di parcheggi interrati, forte attenzione per l'ambiente: sono queste le peculiarit\u00e0 principali del Palacongressi di Rimini. La struttura propone due corpi principali collegati da un importante sistema di foyer con relativi servizi e da tre ingressi. Le aree calpestabili sono di circa 29.000\u00a0m\u00b2.\nLe sale.\nIl primo corpo, che ospita l'ingresso sotto la conchiglia dell'Anfiteatro, \u00e8 composto da due piani, dall'altezza massima di 23\u00a0m. Al piano terra si trova il grande foyer d'ingresso (circa 4.000\u00a0m\u00b2), rivolto in direzione mare, nel quale \u00e8 possibile anche organizzare eventi in totale autonomia rispetto al resto della struttura. Al primo piano (a quota 7,35\u00a0m) c'\u00e8 la grande conchiglia-anfiteatro da 1.540 posti con sedute fisse di Poltrona Frau, suddivisibile in due sale. Il secondo corpo, alle spalle del primo, \u00e8 collegato ed integrato tramite il foyer; contiene la sala principale (4.754\u00a0m\u00b2, 4.700 posti disponibili), a sua volta suddivisibile (attraverso pareti mobili e isolate acusticamente) fino a sei sale autonome, dove \u00e8 possibile allestire configurazioni e dimensioni variabili adatte ad ospitare congressi, spettacoli, aree ristorazione e spazi espositivi. L'illuminazione naturale della sala \u00e8 garantita da lucernari vetrati a forma piramidale. L'altezza esterna della sala principale \u00e8 di 17\u00a0m, quella interna di 12\u00a0m. Sempre al piano terra, altre sale modulari da 260 a 580 e tre breakout rooms. Al primo piano altre sale di diverse dimensioni, da 22 a 282 posti, per oltre 1.500 sedute complessive. Inoltre, spazi destinati a servizi, uffici e ristorazione. Dunque, una disponibilit\u00e0 massima di 39 sale e 9.000 sedute.\nLuce naturale e arredi Italian style.\nIl dato estetico di maggior pregio dell'opera \u00e8 la luce naturale che illumina sia le aree comuni che le sale. L'elevata qualit\u00e0 abitativa degli interni si realizza attraverso l'utilizzo di materiali naturali (legno, pietra e vetro), la scelta di arredi Italian style (Poltrona Frau, Thonet e Moroso) e soluzioni architettoniche.\nAree ristorazione, spazi espositivi e parcheggi.\nIl Palacongressi di Rimini prevede spazi per l'allestimento di aree espositive che possono arrivare fino a 11.000\u00a0m\u00b2. Nella struttura sono presenti anche gli uffici di Convention Bureau della Riviera di Rimini - Event &amp; Conference Business Unit di Rimini Fiera spa. Ogni luogo risulta attrezzabile per occasioni di ristoro grazie alla capillare dislocazione di aree cucina, impianti di servizio e office di appoggio.\nAttualmente la dotazione di parcheggi \u00e8 di 500 posti auto distribuiti su due piani interrati al di sotto della struttura.\nAltri 400 posti auto si trovano nell'area limitrofa. \u00c8 disponibile anche un terminal per 10 bus oltre a spazi di sosta temporanea. \u00c8 predisposto un capolinea delle linee di autobus dell'azienda pubblica di trasporti.\nPalacongressi eco-sostenibile.\nLa progettazione dell'edificio e degli impianti ha mirato alla realizzazione di una costruzione dagli avanzati caratteri eco-sostenibili con una forte attenzione per il risparmio energetico e la qualit\u00e0 ambientale.\nLe scelte progettuali hanno determinato gli indirizzi nella selezione di materiali eco-compatibili, nel controllo dell'irraggiamento solare, nel particolare dosaggio di luce naturale negli spazi interni, nell'attenta gestione della risorsa idrica e dei combustibili, nell'utilizzo di energie rinnovabili, nelle ridotte emissioni di CO2. Tutto ci\u00f2 mediante l'adozione di tecniche costruttive/funzionali tipiche dell'edilizia eco-sostenibile ed eco-compatibile, ottenendo in questo modo una gestione della struttura orientata a una politica di rispetto ambientale nei consumi interni, nella raccolta dei rifiuti, nella mobilit\u00e0 da e verso il Palacongressi.\nCuriosit\u00e0.\nAll'interno dell'ingresso principale \u00e8 stata posizionata una grande perla in granito \u2018royal white\u2019 che richiama la spettacolare conchiglia che sovrasta l'ingresso e che ospita la sala Anfiteatro. La sua particolarit\u00e0 si trova nel meccanismo di funzionamento: la perla utilizza infatti cuscinetti ad acqua che permettono la sua rotazione su di un basamento con semplice e leggera pressione della mano. Pesa 16 tonnellate (20 tonnellate compreso il basamento) ed ha un diametro di 205\u00a0cm.\n\u00c8 la pi\u00f9 grande in Europa ed \u00e8 stata realizzata dall'azienda tedesca Kusser di Passau.\nLa perla riminese supera le dimensioni di quella che finora era la pi\u00f9 grande (200\u00a0cm di diametro) d'Europa e che era\nposizionata davanti al centro stampa dei mondiali di calcio 2006 in Germania.\nRealizzarla pi\u00f9 grande \u00e8 stato possibile grazie alla disponibilit\u00e0, a Carrara, di un blocco parallelepipedo in granito che attraverso un lungo ed accurato processo di lavorazione, con calibratura eseguita tramite macchine a controllo numerico, ha consentito in due mesi di realizzare la sfera posizionata al Palacongressi.\nTecnologie.\nIl Palacongressi di Rimini \u00e8 un condensato di tecnologie, in particolare quelle congressuali, cos\u00ec da soddisfare ogni richiesta da parte di un mercato esigente e orientato all'utilizzo degli strumenti pi\u00f9 moderni e aggiornati. La regia generale delle tecnologie congressuali permette di collegare fra di loro tutte le regie di sala, ma anche a contributi provenienti dall'esterno con linee dedicate (ADSL, ISDN, fibra ottica, satellite).\nLe traduzioni simultanee sono gestite da un impianto a 12 canali, il sistema di comunicazione video \u00e8 presente in tutti gli spazi comuni, garantendo la visione di immagini, filmati, riprese video in diretta, messaggi, spot pubblicitari, ecc. La regia consente anche di gestire l'impianto di videoconferenza per il collegamento con altri centri congressi e qualsiasi altra sorgente di segnale video. Il Palacongressi \u00e8 dotato di una copertura totale in wi-fi con accesso alla rete internet ed un collegamento verso l'esterno, con una velocit\u00e0 di connessione di 100 Mbps. Il sistema prevede la possibilit\u00e0 di configurare reti virtuali interne gestibili dai singoli convegni e aprire anche canali di comunicazione diretta fra chi ascolta e il relatore di un convegno. Tutto ci\u00f2 \u00e8 possibile grazie a una potente rete dati su cablaggio strutturato che copre tutto il Palacongressi. Sulla stessa rete transitano anche le presentazioni dei relatori che, dal centro slide, vengono inviate al tavolo relatori di ogni sala ed infine ai videoproiettori ed agli schermi. La struttura \u00e8 controllata da una rete di telecamere a circuito chiuso.\nAssociazioni di riferimento.\nIl Palacongressi di Rimini \u00e8 membro di AIPC (Associazione Internazionale dei Palazzi dei Congressi).\nAccessibilit\u00e0.\nIl Palacongressi dista 800\u00a0m dal centro storico, 4,5\u00a0km dall'Aeroporto internazionale di Rimini \u201cFederico Fellini\u201d, da sempre scalo di voli charter provenienti da altre destinazioni europee. L'aeroporto internazionale \u201cGuglielmo Marconi\u201d di Bologna si trova a circa 100\u00a0km d'autostrada da Rimini ed \u00e8 raggiungibile in un'ora, anche mediante navette o vetture private. Assicura collegamenti giornalieri con le principali citt\u00e0 italiane, europee e di tutto il mondo, servite dalle maggiori compagnie aeree internazionali. L'aeroporto di Ancona Falconara \u201cR. Sanzio\u201d dista circa 90\u00a0km. La struttura \u00e8 a 1,5\u00a0km dalla stazione di Rimini, coperta da una rete ferroviaria che garantisce treni anche ad alta velocit\u00e0 (www.trenitalia.it) provenienti da tutta Italia. Il casello Rimini sud dell'autostrada A14 (Milano\u00a0\u2013 Bari) si trova a 2,5\u00a0km e consente di raggiungere comodamente la A4 per Venezia e la A22 per il passo del Brennero, la A1 per Firenze, Roma e Napoli."}
{"id": "4619422", "revid": "647919", "url": "https://it.wikipedia.org/wiki?curid=4619422", "title": "Titi Buengo", "text": ""}
{"id": "4619425", "revid": "1543377", "url": "https://it.wikipedia.org/wiki?curid=4619425", "title": "Cruzado nuovo brasiliano", "text": "Il cruzado nuovo \u00e8 stato per breve durata la valuta del Brasile, tra il 16 gennaio 1989 e il 15 marzo 1990. Era suddiviso in 100 centavo. Il suo codice ISO era BRN e il suo simbolo era NCz$.\nStoria.\nL'introduzione del cruzado nuovo fu conseguenza della riforma monetaria promossa dal Plano Ver\u00e3o, istituito dal ministro Ma\u00edlson da N\u00f3brega nel 1989.\nIl cruzado nuovo ha sostituito il cruzado a un tasso di 1\u00a0000 cruzado = 1 cruzado nuovo. Nel 1990 il cruzado nuovo \u00e8 stato ridenominato cruzeiro.\nMonete.\nMonete in acciaio inox sono state emesse in tagli da 1, 5, 10 e 50 centavo e 1 cruzado nuovo.\nLe monete in centavo furono utilizzate eccezionalmente anche con l'introduzione della valuta successiva.\nBanconote.\nLe prime banconote furono sovrastampe sulle banconote da 1\u00a0000, 5\u00a0000 e 10\u00a0000 cruzado, sulle quali venne apposto un timbro con il valore rispettivamente di 1, 5 e 10 cruzado nuovi.\nNel 1989 furono emesse banconote regolari per la nuova valuta in tagli da 50, 100 e 200 cruzado nuovi, cui segu\u00ec nel 1990 la banconota da 500 cruzado nuovi. Tali banconote avevano dimensioni di 140 \u00d7 65\u00a0mm, che da allora in poi sarebbe stata la dimensione predefinita delle banconote brasiliane.\nNel 1992 vennero ritirate dalla circolazione le banconote da 50 e 100 cruzado nuovi. I tagli da 200 e 500 cruzado nuovi furono ritirati nel 1994.\nLe banconote di questa valuta sono state poi riutilizzate all'adozione di quella seguente, emessa in base al Plano Collor e con la quale si ritornava alla denominazione cruzeiro."}
{"id": "4619427", "revid": "118843333", "url": "https://it.wikipedia.org/wiki?curid=4619427", "title": "Osiel C\u00e1rdenas Guill\u00e9n", "text": "Biografia.\nNacque a Matamoros, Tamaulipas dove svolse il lavoro di meccanico, entr\u00f2 nel cartello del Golfo aiutando il capo di allora Juan Garc\u00eda \u00c1brego, quando egli fu arrestato nel 1996.\nOsiel C\u00e1rdenas alla fine prese il comando uccidendo il suo amico e rivale Salvador G\u00f3mez e guadagnandosi il soprannome di \"El Mata Amigos\" (\"l'ammazza-amici\").\nNel 1997 recluta oltre 30 disertori del gruppo delle forze speciali messicane GAFE per difendersi dai cartelli rivali e per formare il braccio armato del cartello, chiamato poi \"Los Zetas\".\nDopo una sparatoria con l'esercito messicano nel 2003, Osiel viene arrestato e imprigionato. Nel 2007 viene estradato negli Stati Uniti e nel 2010 viene condannato a 25 anni di carcere per riciclaggio, traffico di droga, omicidio, e per aver minacciato agenti federali statunitensi nel 1999."}
{"id": "4619430", "revid": "47767", "url": "https://it.wikipedia.org/wiki?curid=4619430", "title": "Castello Aragonese", "text": ""}
{"id": "4619436", "revid": "3115", "url": "https://it.wikipedia.org/wiki?curid=4619436", "title": "Lamberto di Frisinga", "text": "Agiografia.\nProveniva dalla famiglia dei conti di Ebersberg.\nSecondo la leggenda nel 937 egli avrebbe avvolto in una nebbia la zona del duomo di Frisinga, proteggendola cos\u00ec dalla distruzione che avrebbe subito a causa dell'invasione degli ungari. Sotto il suo periodo di vescovato, Freising avrebbe goduto del diritto di battere moneta. Il suo nome compare fra i partecipanti ad un sinodo imperiale svoltosi ad Augusta nel 952. Nel 955 ebbe luogo la battaglia di Lechfeld, che, con la vittoria di Ottone I contro gli ungari, segn\u00f2 la fine delle incursioni di questi ultimi nel territorio della diocesi.\nCulto.\nLamberto viene venerato in Baviera ancor oggi come santo e le sue reliquie sono custodite fin dal 1973 nella cripta della Cattedrale di Frisinga. Egli \u00e8 patrono di due chiese parrocchiali nella sua diocesi: una in Milbertshofen-Am Hart, a Monaco di Baviera e quella a lui dedicata a Lerchenfeld (Frisinga). La sua memoria viene ricordata il 19 settembre."}
{"id": "4619437", "revid": "287204", "url": "https://it.wikipedia.org/wiki?curid=4619437", "title": "Araguaina", "text": ""}
{"id": "4619441", "revid": "118655519", "url": "https://it.wikipedia.org/wiki?curid=4619441", "title": "Teatro Savoia", "text": "Il Teatro Savoia \u00e8 un teatro di Campobasso, facente parte di un complesso edificato negli anni 1923-25 sull'area dell'ex Teatro Margherita e di alcune case addossate alla Cattedrale della Santissima Trinit\u00e0 e che condivise per un periodo con l'Hotel San Giorgio (chiuso nel 1977), la Banca Popolare, i bagni diurni, diversi negozi ed alcune abitazioni private. Oggi gli unici locali ancora utilizzati sono, a parte il Teatro, alcuni negozi e delle abitazioni.\nStoria.\nLa storia del Teatro Savoia ha avuto diverse epoche diverse, che ne hanno visto mutare la struttura, le dimensioni e la denominazione.\nTeatro Margherita.\nIn seguito alla distruzione a causa di un incendio del Teatro Erennio Gammieri, dedicato al compositore campobassano, fu costruito in sua sostituzione il Teatro Margherita, inaugurato il 20 novembre 1894. Fu realizzato in legno e rivestito di mattoni e stucchi, poteva contenere tra le 600 e le 700 persone, e si stima che le risorse necessarie al suo completamento ammontassero a \u20a4 30.000.\nTeatro Sociale.\nSull'area dove precedentemente era stato eretto il \"Teatro Margherita\" venne costruito, negli anni venti, il corpo edilizio che comprese il nuovo teatro, denominato \"Teatro Sociale\". La societ\u00e0 che si occup\u00f2 della costruzione fu la Societ\u00e0 Anonima Impresa Teatro, e i lavori furono eseguiti dalla societ\u00e0 Giovagnoni &amp; Nicotera. All'interno della struttura furono realizzati degli affreschi da parte dell'artista Arnaldo De Lisio di Castelbottaccio, le vetrate da parte della Giovanni Vincenzo e figli di Baranello, e i lavori in ferro battuto da Giuseppe Tucci di Campobasso.\nL'inaugurazione avvenne nel 1926 con la rappresentazione dell'opera lirica Tosca di Giacomo Puccini. Col cambio di propriet\u00e0, che pass\u00f2 a Raffaele Colitti, cambi\u00f2 anche la denominazione del teatro, che assunse quella odierna di Teatro Savoia.\nIl restauro.\nNel 1993 la Provincia di Campobasso acquista la propriet\u00e0 del Teatro, ed inizia un graduale progetto di riqualificazione. Con un'esemplare opera di restauro, il teatro \u00e8 stato restituito alla citt\u00e0 tornando ad essere uno dei centri di aggregazione culturale pi\u00f9 amati. I lavori si sono incentrati sull'adeguamento alle norme di sicurezza, dei servizi igienici, all'installazione di moderne strutture motorizzate in grado di rendere altamente versatile la struttura e di modificare rapidamente l'impostazione della platea e del palcoscenico secondo le varie necessit\u00e0, e al recupero degli affreschi e delle opere. L'inaugurazione del restaurato Teatro Savoia \u00e8 avvenuta il 25 marzo 2002 alla presenza del Presidente della Repubblica Carlo Azeglio Ciampi, con il concerto inaugurale dell'Orchestra Sinfonica del Molise.\nDal 2007 \u00e8 stata costituita la Fondazione Teatro Savoia, guidata prima dal noto drammaturgo Fabio Poggiali, e dal 2001 dall'attore di origine molisana Edoardo Siravo, che si occupa della gestione delle attivit\u00e0.\nStruttura.\nLa struttura esterna del Teatro \u00e8 costituita da linee semplici e regolari, che si rispecchiano nella regolarit\u00e0 schematica delle finestre. Gli elementi decorativi, in ferro battuto, che caratterizzano le inferriate delle balaustre, delle finestre, e le lampade sul coronamento centrale dell'edificio, si identificano chiaramente nel liberty, con i vari intrecci, le sinuose spirali e le geometrie armoniche che rimandano a decorazioni floreali. Il progetto fu realizzato nel 1923 dall'architetto Leonardo Paterna Baldizzi.\nL'ingresso e il foyer sono decorati con affreschi di Arnaldo De Lisio del 1925, che rappresentano Campobasso, il Molise, e scene di vita quotidiana. Dal foyer si diramano due scale che conducono ai quattro ordini di palchetti, e si accede alla platea. Questa \u00e8 a ferro di cavallo ed \u00e8 sovrastata da una volta a schifo, affrescata con un grande dipinto intitolato \"Il Trionfo dei Sanniti\", sempre di Arnaldo De Lisio. Le balaustre dei palchetti sono decorate con stucchi dorati, e in corrispondenza delle colonne divisorie di questi sono posti dei putti.\nUn golfo mistico separa la platea dal palcoscenico, e ha una capienza per quaranta orchestrali. Il palcoscenico \u00e8 a forma trapezoidale, dotato di sipario ed \u00e8 circondato dai camerini."}
{"id": "4619453", "revid": "659223", "url": "https://it.wikipedia.org/wiki?curid=4619453", "title": "Martina De Memme", "text": "Carriera.\nDisputa il suo primo Campionato italiano assoluto nel 2010, nella tappa primaverile, conquistando due medaglie di argento rispettivamente nei 400 e negli 800 metri stile libero, aggiudicandosi inoltre la medaglia di bronzo nella finale dei 1500 metri stile libero.\nNello stesso anno, durante i Campionati italiani assoluti estivi, svolti nella piscina del Foro Italico di Roma, diventa per la prima volta campionessa italiana nella specialit\u00e0 degli 800 metri stile libero.\nDovr\u00e0 attendere fino all'edizione dei campionati estivi del 2011 per laurearsi campionessa italiana nei 200 metri stile libero, e a quella invernale del 2012 per il titolo sulla distanza dei 400 metri stile libero.\nIl suo esordio in campo internazionale risale ai Campionati europei in vasca corta di Stettino, in Polonia, nel 2011, dove raggiunge la finale dei 400 metri stile libero, e la 10\u00aa posizione in batteria nella distanza degli 800 stile libero, con un tempo di 8'28\"81.\nDurante i Campionati europei dell'anno successivo, disputati a Debrecen in Ungheria, vince il suo primo titolo europeo, nella staffetta 4x200 stile libero, seppur nuotando solo in batteria con una frazione pari a 2'01\"50.\nSi afferma definitivamente in campo internazionale nell'edizione del 2013 dei Giochi del Mediterraneo di Mersin in Turchia, dove conquista la medaglia d'oro in tutte le gare a cui prende parte, ovvero, 200, 400 e 800 stile libero, ed in staffetta 4x200 stile libero assieme alle compagne Chiara Masini Luccetti, Diletta Carli e Stefania Pirozzi.\nPoche settimane dopo, durante la XXVII edizione delle Universiadi svolte a Kazan' in Russia conferma la medaglia d'oro nelle distanze dei 400 ed 800 stile libero."}
{"id": "4619454", "revid": "1005847", "url": "https://it.wikipedia.org/wiki?curid=4619454", "title": "Archivi nazionali (Francia)", "text": "Gli Archivi nazionali francesi (in francese: Archives nationales) costituiscono l'archivio di Stato della Francia in cui si conservano le memorie storiche delle amministrazioni centrali, eccetto il Ministero della difesa e il Ministero degli affari esteri, che hanno i loro servizi archivistici particolari: rispettivamente il \"Servizio Storico della Difesa\" (\"Service historique de la d\u00e9fense\") e gli \"Archivi Diplomatici\" (\"Archives diplomatiques\"). Inoltre l'archivio del cessato Ministero delle Colonie e gli archivi delle singole ex-colonie francesi sono custoditi negli \"Archivi nazionali d'Oltremare\" (\"Archives nationales d'outre-mer\") di Aix-en-Provence.\nSi tratta di uno dei pi\u00f9 grandi patrimoni archivistici del mondo. Fondati nel 1790, gli \"Archives nationales\" hanno la loro sede storica nell'H\u00f4tel de Soubise a Parigi nel quartiere del Marais, mentre la sede centrale, dal 2012, si trova a Pierrefitte-sur-Seine. Gli archivi dipendono dal Ministero francese della Cultura.\nStoria.\nGli \"Archives nationales\" furono fondati all'epoca della Rivoluzione francese dall' Assemblea Costituente nel 1790 come archivio del nuovo parlamento, ma fu con il successivo decreto del 7 messidoro 1794 che tutti gli archivi pubblici e privati di cui si erano impadroniti i Rivoluzionari vennero accentrati. Nel 1796 furono infine creati gli Archivi Dipartimentali (\"archives d\u00e9partementales\"), uno per dipartimento.\nSedi.\nNegli anni turbolenti della Rivoluzione gli Archivi furono trasferiti frequentemente. Solo nel 1808 Napoleone destin\u00f2 loro l'H\u00f4tel de Soubise, che rimane la sede parigina degli archivi. Negli anni successivi furono accorpati anche altri palazzi adiacenti. \nNel 1969, non bastando pi\u00f9 la sede storica, si decise la costruzione di un nuovo centro a Fontainebleau e nel 2013, rivelatasi insufficiente anche questa, venne inaugurata la nuova sede di Pierrefitte-sur-Seine. Pertanto oggi gli \"Archives nationales\" si articolano su tre sedi:\nParigi.\nLa sede storica degli \"Archives nationales\" \u00e8 dal 1808 in due palazzi adiacenti del quartiere parigino del Marais, l'H\u00f4tel de Soubise e l'H\u00f4tel de Rohan. Oggi questa sede ospita la documentazione precedente la Rivoluzione francese.\nSi tratta innanzitutto degli archivi del Regno di Francia; ma anche degli archivi dell'amministrazione cittadina di Parigi dal Medioevo alla Rivoluzione. Nella sede parigina degli \"Archives nationales\" \u00e8 inoltre conservato il cosiddetto \"Minutier central\", ovvero gli archivi dei notai parigini dal XV secolo. L' \"H\u00f4tel de Soubise\" custodisce poi gli archivi delle abbazie (il fondo pi\u00f9 rilevante \u00e8 quello dell'Abbazia di Saint-Denis) e delle chiese di Parigi, di cui si erano impadroniti i Rivoluzionari. In proposito si deve evidenziare che i registri dei battesimi, dei matrimoni e delle sepolture sono andati completamente distrutti in quanto incendiati al tempo della Comune di Parigi nel 1871. Infine conserva gli archivi delle famiglie aristocratiche francesi presi al tempo della Rivoluzione, nonch\u00e9 cartine e piante.\nIl pi\u00f9 antico documento conservato negli Archivi \u00e8 un papiro datato 625 proveniente dall'archivio dell'Abbazia di Saint-Denis. Complessivamente gli \"Archives nationales\" possiedono 47 documenti di et\u00e0 Merovingia (terminata nel 751). Custodiscono poi cinque documenti del regno di Pipino il Breve (751-768), 31 del regno di Carlo Magno (768-814), 28 del regno di Ludovico il Pio (814-840), 69 del regno di Carlo il Calvo (840-877), uno del regno di Ugo Capeto (987-996), 21 del regno di Roberto II di Francia (996-1031). Successivamente all' anno Mille il numero di documenti aumenta notevolmente, per esempio sono pi\u00f9 di mille quelli risalenti al regno di Filippo Augusto (1180\u20131223) e diverse migliaia quelli risalenti al regno di Luigi IX (1226\u20131270).\nNell'H\u00f4tel de Soubise si trova anche il Museo degli Archivi Nazionali, dove si trovano esposti i pi\u00f9 famosi documenti custoditi dagli Archivi, e vengono inoltre organizzate mostre temporanee tematiche basate su altri documenti contenuti nell'Archivio.\nPierrefitte-sur-Seine.\nLa nuova sede di Pierrefitte-sur-Seine conserva la documentazione dell'amministrazione centrale dello Stato francese a partire dalla Rivoluzione Francese.\nI fondi custoditi in questa sede sono divisi in cinque sezioni:\nSi trovano in questa sede fra gli altri gli archivi dell'ORTF e del Centro Nazionale di Cinematografia.\nLa localit\u00e0 di Pierrefitte sur Seine si trova nella \"banlieue\" parigina, ed \u00e8 stata scelta in quanto comodamente servita dalla metropolitana. L'edificio che ospita gli archivi \u00e8 stato progettato dall'architetto italiano Massimiliano Fuksas ed \u00e8 stato inaugurato nel 2013.\nFontainebleau.\nLa Citt\u00e0 interministeriale degli Archivi (\"Cit\u00e9 interminist\u00e9rielle des Archives\" - CIA) di Fontainebleau fu inaugurata nel 1969 per accogliere i documenti che provenivano man mano dalle amministrazioni pubbliche, e che non potevano pi\u00f9 essere contenuti nella sede parigina.\nDopo la costruzione del nuovo centro di Pierrefitte-sur-Seine nel 2013, a Fontainebleau vengono conservati solamente gli archivi degli architetti ed alcuni fondi del XX secolo, i fascicoli relativi al personale, al contenzioso, alle pratiche di cittadinanza. Sempre a Fontainebleau si trovano gli archivi sonori e audiovisivi.\nQui sono conservati anche gli archivi informatici dello Stato francese, i cui documenti pi\u00f9 antichi risalgono agli anni sessanta."}
{"id": "4619455", "revid": "181699", "url": "https://it.wikipedia.org/wiki?curid=4619455", "title": "Salvatore &quot;Ciaschiteddu&quot; Greco", "text": ""}
{"id": "4619458", "revid": "155634", "url": "https://it.wikipedia.org/wiki?curid=4619458", "title": "Los Angeles Open 1972 - Doppio", "text": "Il doppio del Los Angeles Open 1972 \u00e8 stato un torneo di tennis facente parte della categoria World Championship Tennis.\nJimmy Connors e Richard Pancho Gonzales hanno battuto in finale Ismail El Shafei e Brian Fairlie 6-3, 7-6."}
{"id": "4619459", "revid": "1421353", "url": "https://it.wikipedia.org/wiki?curid=4619459", "title": "Darren Shan", "text": "Opere.\nLa sua prima opera di successo \u00e8 stata la \"Saga di Darren Shan\", una serie di dodici libri, pubblicati tra il 2000 e il 2008, il cui protagonista \u00e8 un ragazzo che diventa assistente di un vampiro.\nI primi tre libri della \"Saga di Darren Shan\" sono stati portati sul grande schermo nel film fantastico del 2009 \"Aiuto vampiro\" diretto da Paul Weitz.\nSaga di Darren Shan (\"The Saga of Darren Shan\").\nTutti editi da Mondadori nella collana Superbrividi. I primi tre volumi, in seguito al film, sono stati pubblicati in un unico libro dal titolo \"Aiuto vampiro\", esterno alla collana Superbrividi.\nLa Saga di Larten Crepsley (\"The Saga of Larten Crepsley\").\nLa saga \u00e8 una serie spin-off della \"Saga di Darren Shan\", inedita in Italia. I libri sono quattro e sono:\nDemonata (\"The Demonata\").\nLa serie \u00e8 inedita in Italia dal settimo libro in poi, in quanto il volume sei ha di per s\u00e9 un finale, la Mondadori ha deciso di non pubblicare i seguiti, anche se si capisce bene che la serie non termina al sesto libro."}
{"id": "4619462", "revid": "599013", "url": "https://it.wikipedia.org/wiki?curid=4619462", "title": "Simone Roscini", "text": "Carriera.\nInizi\u00f2 la sua carriera da allenatore nel 1991 nella squadra della sua citt\u00e0, la Virtus Volley Fano, allora militante in Serie A2; assunse il ruolo di 2\u00ba allenatore, assistente di Angelo Lorenzetti. Ricopr\u00ec questo ruolo per tutto il decennio, coadiuvando diversi allenatori, raggiungendo nel 1998 la promozione in Serie A1. La permanenza nella massima serie nazionale dur\u00f2 una sola stagione, e nel 1999 venne richiamato sulla panchina il fanese Lorenzetti; insieme conquistarono la Coppa Italia di Serie A2.\nNella sua ultima stagione nelle Marche (2000-2001) venne \"promosso\" alla guida della squadra, in quella che finora \u00e8 la sua unica esperienza come 1\u00ba allenatore. Nel 2001 venne ingaggiato dalla Pallavolo Padova, dove ritorn\u00f2 ad essere un assistente allenatore. La sua permanenza nella formazione veneta dur\u00f2 13 stagioni, 10 delle quali disputate in Serie A1 e 3 in Serie A2. Al termine della stagione 2010-2011 conquist\u00f2 la promozione nella massima serie al termine dei play-off promozione.\nNell'estate del 2013 venne ingaggiato dalla Trentino Volley in qualit\u00e0 di 2\u00ba allenatore al fianco di Roberto Serniotti\n, incarico che ricopr\u00ec fino al termine della stagione."}
{"id": "4619466", "revid": "1216268", "url": "https://it.wikipedia.org/wiki?curid=4619466", "title": "Palazzo Japoce", "text": "Palazzo Iapoce \u00e8 situato a Campobasso, in salita San Bartolomeo. Ha il massiccio portone d'ingresso che affaccia su una piazzetta rettangolare impropriamente chiamata \"piazzetta Japoce\".\nCostruito nel XVIII secolo dalla famiglia Japoce, probabilmente su preesistenti costruzioni trecentesche e quattrocentesche, \u00e8 stato tra gli anni Ottanta e Novanta del XX secolo oggetto di notevoli opere di ristrutturazione e consolidamento. \u00c8 sede degli uffici periferici del Ministero per i beni e le attivit\u00e0 culturali e per il turismo (Segretariato Regionale, Soprintendenza Regionale ai Beni Culturali del Molise, Polo Museale del Molise).\nDescrizione.\nIl palazzo ha struttura quadrangolare con chiostro interno. La facciata ha un arco a tutto sesto, un tempo porta di accesso al piazzale interno. L'unico elemento decorativo settecentesco \u00e8 il portale vero e proprio, arricchito da cornice in bugnato, con fiori in rilievo."}
{"id": "4619467", "revid": "1149807", "url": "https://it.wikipedia.org/wiki?curid=4619467", "title": "Mokuba Kaiba", "text": ""}
{"id": "4619477", "revid": "436907", "url": "https://it.wikipedia.org/wiki?curid=4619477", "title": "Ziggy Stardust (brano musicale)", "text": "Ziggy Stardust \u00e8 un brano musicale scritto dall'artista inglese David Bowie, nona traccia dell'album \"The Rise and Fall of Ziggy Stardust and the Spiders from Mars\" del 1972\nUscito lo stesso anno come lato B di \"The Jean Genie\", venne pubblicato di nuovo alla fine del 1978 in un singolo che includeva anche \"Breaking Glass\" e \"Art Decade\", tutte nelle versioni live estratte da \"Stage\".\n\"Ziggy Stardust\" si trova al 282\u00ba posto nella lista dei 500 migliori brani musicali della rivista \"Rolling Stone\", al 480\u00ba in quella di \"NME\" ed \u00e8 stata inclusa tra le \"500 canzoni che hanno plasmato il rock and roll\" della Rock and Roll Hall of Fame.\nIl brano.\n\"Ziggy Stardust\" rappresenta forse il nodo centrale dell'album dal punto di vista narrativo. Sostenuto da una delle pi\u00f9 famose melodie eseguite dalla chitarra di Mick Ronson, il brano descrive l'ascesa e la caduta della superstar protagonista della storia con un testo ricco di allusioni che sembrerebbero identificare Ziggy con Marc Bolan, gi\u00e0 oggetto di ispirazione per Bowie in altre canzoni come \"Holy Holy\", \"Hang On to Yourself\" e \"Lady Stardust\", mentre i citati Weird e Gilly sarebbero in realt\u00e0 Trevor Bolder e Mick Woodmansey.\nAnche se il nome Stardust era stato ispirato dall'artista texano Legendary Stardust Cowboy, considerato l'inventore del genere psychobilly, nella costruzione della figura del protagonista si possono ritrovare accenni anche a Jimi Hendrix (il chitarrista mancino), mentre la criptica osservazione \"he was the nazz\" potrebbe suggerire l'abbreviazione di Nazareno, che insieme a \"leper messiah\" (\"messia lebbroso\") contribuirebbe a conferire un ruolo messianico a Ziggy.\nRiguardo al verso \u00abmaking love with his ego\u00bb (\u00abfacendo l'amore col proprio ego\u00bb), la lista dei possibili riferimenti comprende soprattutto Jim Morrison e Mick Jagger, ma tutti i potenziali riferimenti falliscono nel tentativo di attribuire contorni precisi al personaggio di Ziggy Stardust, che forse incarna semplicemente un coacervo di archetipi rock.\n\"Ziggy Stardust\" dal vivo.\nNel 1972 David Bowie esegu\u00ec \"Ziggy Stardust\" in tre sessioni BBC successive, registrate l'11 e il 18 gennaio e il 16 maggio, nelle quali venne presentato gran parte del materiale che di l\u00ec a breve sarebbe finito nell'album.\nLa canzone fece parte stabilmente delle scalette dello Ziggy Stardust Tour 1972 e la versione del 20 ottobre al Civic Auditorium di Santa Monica venne utilizzata per un videoclip prodotto nel 1994 per promuovere il bootleg \"Santa Monica '72\", montato con sequenze riprese durante il concerto del 21 giugno alla Civic Hall di Dunstable. Il video offriva suggestive immagini di uno dei primi allestimenti degli spettacoli del tour e venne trasmesso per la prima ed unica volta nel programma \"Chart Show\" di ITV il 16 aprile 1994.\nDopo l'Aladdin Sane Tour 1973 ricomparve durante lo Stage Tour 1978, il Sound + Vision Tour 1990, l'Heathen Tour 2002 e il Reality Tour 2003-04.\nTra le occasioni \"estemporanee\" in cui \"Ziggy Stardust\" \u00e8 stata eseguita dal vivo:\nUna versione dal vivo degli Spiders from Mars dedicata a Mick Ronson, scomparso il 29 aprile 1993, \u00e8 stata inclusa nell'album \"Mick Ronson Memorial Concert\" registrato nel 1994 e pubblicato nel 2001. Oltre che da Trevor Bolder e Mick Woodmansey, per l'occasione gli Spiders erano formati da Joe Elliott e Phil Collen, voce e chitarra dei Def Leppard, e dal chitarrista Bill Nelson.\nPubblicazioni.\n\"Ziggy Stardust\" \u00e8 inclusa in numerose raccolte e album live:\nCover.\nCover dal vivo.\nNel 1998 le Indigo Girls hanno proposto il brano in tutti i concerti della loro tourn\u00e9e con la bassista Gail Ann Dorsey (che lo ripropporr\u00e0 anche in solitaria come cantante nel 2004), mentre i Guns N' Roses ne hanno suonato una versione strumentale come \"intro\" a \"Street of Dreams\" durante il Chinese Democracy Tour del 2011. Tra gli altri artisti che hanno eseguito \"Ziggy Stardust\" durante le esibizioni dal vivo da ricordare i Def Leppard, Dizzy Reed, Ray Wilson, i Bluvertigo, i Diaframma, The Mission, Rob Thomas e i Twisted Sister.\nAltri \"omaggi\" sono avvenuti nel 2016 dopo la morte di David Bowie:"}
{"id": "4619482", "revid": "832642", "url": "https://it.wikipedia.org/wiki?curid=4619482", "title": "Melisa Young", "text": ""}
{"id": "4619483", "revid": "287204", "url": "https://it.wikipedia.org/wiki?curid=4619483", "title": "Pesca alla trota in America", "text": "Pesca alla Trota in America \u00e8 una novella scritta da Richard Brautigan pubblicata nel 1967. Si tratta di un libro astratto senza una precisa trama, costituito da una serie di aneddoti (ognuno dei quali costituisce un capitolo) con gli stessi personaggi che ricompaiono pi\u00f9 volte all'interno delle diverse storie.\nIl libro \u00e8 ambientato in tre luoghi principali: la zona nord ovest degli Stati Uniti (dove l'autore spese buona parte della sua infanzia), San Francisco e nell'Idaho, luogo nel quale Brautigan si era recato a fare un viaggio con la moglie e la figlia.\nL'espressione \"Pesca alla trota in America\" \u00e8 usata con molteplici significati: a seconda del contesto pu\u00f2 rappresentare la pesca vera e propria, un hotel, un personaggio, un vecchio barbone, uno stato d'animo e cos\u00ec via. La pesca alla trota diventa, attraverso i vari capitoli del libro, un modo per osservare in maniera critica e dissacrante la societ\u00e0 americana contemporanea.\nIl libro \u00e8 sicuramente l'opera pi\u00f9 famosa di Richard Brautigan, vendendo oltre due milioni di copie negli USA dopo la pubblicazione nel 1967, e diventando un punto di riferimento della controcultura americana. Il libro venne tradotto in italiano solo nel 1989."}
{"id": "4619486", "revid": "832642", "url": "https://it.wikipedia.org/wiki?curid=4619486", "title": "Niklas Olsson", "text": ""}
{"id": "4619495", "revid": "54354", "url": "https://it.wikipedia.org/wiki?curid=4619495", "title": "Juan Garc\u00eda \u00c1brego", "text": "Biografia.\nInizia la carriera criminale sotto la tutela di suo zio Juan Nepomuceno Guerra, il quale era un ex capo di una dinastia di criminali che vivevano lungo il confine messicano-statunitense ora chiamato Cartello del Golfo, quindi ne \u00e8 il cofondatore insieme allo zio. Inizia la sua carriera di narcotrafficante nella met\u00e0 degli anni '70 esportando marijuana dal Messico in Texas, Louisiana e Florida negli Stati Uniti. All'inizio degli anni '80 incomincia anche con la cocaina.\nL'esatta data di successione \u00e8 sconosciuta, sebbene gli ufficiali delle forze dell'ordine ricordano l'incidente del 27 gennaio 1987 quando Tom\u00e1s Morlet, ex poliziotto messicano diventa trafficante, scambi\u00f2 parole dure con Garc\u00eda \u00c1brego e successivamente venne ritrovato morto, colpito due volte alla schiena sulla soglia del ristorante di Guerra, il Piedras Negras.\nGarc\u00eda \u00c1brego \u00e8 conosciuto per aver convertito il cartello, da trafficante in fornitore. Rinegoziando accordi con il Cartello di Cali, Garc\u00eda \u00c1brego riusc\u00ec ad assicurare il 50% di ogni spedizione dalla Colombia come pagamento per la consegna, invece di 15.000 dollari statunitensi per chilogrammo che prima ricevevano. Il cartello ha dovuto garantire ogni spedizione dalla Colombia alla sua destinazione. Questo costrinse Garc\u00eca \u00c1brega a cominciare lo stoccaggio di centinaia di tonnellate di cocaina per tutto il confine del Messico settentrionale in depositi, che gli permise di gestire una sua rete di distribuzione e di espandere la sua influenza politica.\nUna volta che la cocaina attraversava il confine statunitense, la droga era destinata a San Antonio, Houston e New York, e anche ma in quantit\u00e0 minore a Dallas, Chicago, New Orleans, Oklahoma City, California e Arizona. Juan Garc\u00eda \u00c1brego crebbe cos\u00ec di importanza che nel 1995 fu inserito nella lista dei 10 criminali pi\u00f9 ricercati dell'FBI americana. Il primo narcotrafficante ad entrare in questa lista.\nFu arrestato in un ranch, fuori da Monterrey, Nuevo Le\u00f3n il 14 gennaio 1996. Fu estradato negli Stati Uniti e condannato a 11 ergastoli per traffico di droga e riciclaggio. Il nuovo capo del Cartello del Golfo fu Osiel C\u00e1rdenas Guill\u00e9n."}
{"id": "4619496", "revid": "767487", "url": "https://it.wikipedia.org/wiki?curid=4619496", "title": "Redbridge", "text": "Redbridge \u00e8 un quartiere del borgo londinese omonimo, situato a nord est di Charing Cross.\nPrima della formazione della Grande Londra e della creazione dei borghi londinesi (nel 1965), Redbridge faceva parte del borgo municipale di Ilford, nell'Essex. Ad oggi, il codice postale del quartiere, \"IG4\", continua a essere utilizzato pur essendo tipico dell'Essex.\nToponimo.\nIl nome di Redbridge deriva dal ponte sul fiume Roding, demolito nel 1921. Questo ponte, che era conosciuto anche come \"Hocklee's Bridge\", era stato costruito in mattoni rossi, al contrario di altri ponti della zona per i quali veniva usata pietra bianca.\nTrasporti.\nNel quartiere si trova la stazione della metropolitana (Central line, lungo il ramo di Hainault) di Redbridge.\nAlcune linee di superficie servono inoltre il quartiere; queste sono:"}
{"id": "4619498", "revid": "832642", "url": "https://it.wikipedia.org/wiki?curid=4619498", "title": "Irina Saari", "text": ""}
{"id": "4619499", "revid": "599013", "url": "https://it.wikipedia.org/wiki?curid=4619499", "title": "Osiel C\u00e1rdenas Guillen", "text": ""}
{"id": "4619500", "revid": "729019", "url": "https://it.wikipedia.org/wiki?curid=4619500", "title": "Stazione di K\u014dt\u014den", "text": "La \u00e8 una fermata ferroviaria delle Ferrovie Hanky\u016b situata nella citt\u00e0 di Nishinomiya, nella prefettura di Hy\u014dgo, e serve la linea Imazu delle Ferrovie Hanky\u016b.\nStruttura.\nLa stazione \u00e8 dotata di due binari passanti con due marciapiedi laterali in superficie collegati da un sovrapassaggio."}
{"id": "4619502", "revid": "832642", "url": "https://it.wikipedia.org/wiki?curid=4619502", "title": "Leonard Warenoff", "text": ""}
{"id": "4619506", "revid": "832642", "url": "https://it.wikipedia.org/wiki?curid=4619506", "title": "Jos\u00e9 Romulo Sosa Ortiz", "text": ""}
{"id": "4619508", "revid": "832642", "url": "https://it.wikipedia.org/wiki?curid=4619508", "title": "Pedro Mart\u00edn Jos\u00e9 Mar\u00eda Su\u00e1rez-V\u00e9rtiz Alva", "text": ""}
{"id": "4619509", "revid": "287204", "url": "https://it.wikipedia.org/wiki?curid=4619509", "title": "60 Piscium", "text": "60 Piscium \u00e8 una stella gigante gialla, di classe spettrale G8III, situata a circa 435 anni luce dalla Terra nella costellazione dei Pesci, di magnitudine apparente 5,98 e assoluta 0,25.\nParametri orbitali.\n60 Piscium si muove nella nostra Galassia a una velocit\u00e0 di 19,6 km/s rispetto al sole. e la sua velocit\u00e0 radiale positiva indica che la stella si sta allontanando dal nostro sistema solare.\nLa proiezione sul piano galattico della sua orbita porta l'astro a una distanza dal centro galattico compresa fra 24200 e 29900 anni luce.\nIl punto pi\u00f9 vicino al Sole fu raggiunto circa 5100 mila anni fa, quando brillava di magnitudine 5,16 e distava circa 311 anni luce dal nostro sistema solare.\nEventuale presenza di pianeti extrasolari.\nDi classe spettrale G8III D, \u00e8 simile a 11 Librae, un po' meno a 109 Tauri di classe G8II C, come Classificazione stellare, ma ancorpi\u00f9 a 10 Ceti, una stella appartenente alla costellazione della Balena e distante 486 anni luce dal nostro Sistema solare, attorno alla quale potrebbero orbitare dei pianeti extrasolari eventualmente di tipo gioviano.\nL'abbondanza di ferro di 60 Piscium \u00e8 peraltro molto simile a quella solare, circa -0.01 (97,7% del Sole), il che depone ancora pi\u00f9 a favore come una possibile candidata ad avere un sistema planetario.\nOccultazioni.\nPer la sua posizione prossima all'eclittica, \u00e8 talvolta soggetta ad occultazioni da parte della Luna e, pi\u00f9 raramente, dei pianeti, generalmente quelli interni.\nLe ultime occultazioni lunari si sono verificate rispettivamente il 27 luglio 2013 e il 18 ottobre 2013."}
{"id": "4619511", "revid": "729019", "url": "https://it.wikipedia.org/wiki?curid=4619511", "title": "Stazione di Nigawa", "text": "La \u00e8 una stazione ferroviaria delle Ferrovie Hanky\u016b situata nella citt\u00e0 di Takarazuka, nella prefettura di Hy\u014dgo, e serve la linea Imazu delle Ferrovie Hanky\u016b.\nStruttura.\nLa stazione \u00e8 dotata di due binari passanti con due marciapiedi laterali in superficie collegati da un sovrapassaggio."}
{"id": "4619512", "revid": "991694", "url": "https://it.wikipedia.org/wiki?curid=4619512", "title": "Chiesa di San Francesco e Sant'Antonio a Pozzuoli", "text": ""}
{"id": "4619514", "revid": "832642", "url": "https://it.wikipedia.org/wiki?curid=4619514", "title": "Lee Chang Sun", "text": ""}
{"id": "4619517", "revid": "729019", "url": "https://it.wikipedia.org/wiki?curid=4619517", "title": "Stazione di Obayashi", "text": "La \u00e8 una fermata ferroviaria delle Ferrovie Hanky\u016b situata nella citt\u00e0 di Takarazuka, nella prefettura di Hy\u014dgo, e serve la linea Imazu delle Ferrovie Hanky\u016b.\nStruttura.\nLa stazione \u00e8 dotata di due binari passanti con due marciapiedi laterali in superficie collegati da un sovrapassaggio."}
{"id": "4619519", "revid": "729019", "url": "https://it.wikipedia.org/wiki?curid=4619519", "title": "Stazione di Sakasegawa", "text": "La \u00e8 una fermata ferroviaria delle Ferrovie Hanky\u016b situata nella citt\u00e0 di Takarazuka, nella prefettura di Hy\u014dgo, e serve la linea Imazu delle Ferrovie Hanky\u016b.\nStruttura.\nLa stazione \u00e8 dotata di due binari passanti con due marciapiedi laterali in superficie collegati da un sovrapassaggio."}
{"id": "4619522", "revid": "107831", "url": "https://it.wikipedia.org/wiki?curid=4619522", "title": "Hall of Fame Tennis Championships 2001", "text": ""}
{"id": "4619523", "revid": "107831", "url": "https://it.wikipedia.org/wiki?curid=4619523", "title": "Hall of Fame Tennis Championships 2001 - Singolare", "text": ""}
{"id": "4619524", "revid": "107831", "url": "https://it.wikipedia.org/wiki?curid=4619524", "title": "Hall of Fame Tennis Championships 2001 - Doppio", "text": ""}
{"id": "4619526", "revid": "729019", "url": "https://it.wikipedia.org/wiki?curid=4619526", "title": "Stazione di Takarazuka-Minamiguchi", "text": "La \u00e8 una fermata ferroviaria delle Ferrovie Hanky\u016b situata nella citt\u00e0 di Takarazuka, nella prefettura di Hy\u014dgo, e serve la linea Imazu delle Ferrovie Hanky\u016b.\nStruttura.\nLa stazione \u00e8 dotata di due binari passanti con due marciapiedi laterali in viadotto collegati da un sovrapassaggio."}
{"id": "4619530", "revid": "832642", "url": "https://it.wikipedia.org/wiki?curid=4619530", "title": "Joseph Anthony Budden", "text": ""}
{"id": "4619531", "revid": "228587", "url": "https://it.wikipedia.org/wiki?curid=4619531", "title": "Ambasciatori britannici in Italia", "text": "L'Ambasciatore del Regno Unito in Italia (ufficialmente noto come \"Ambasciatore di Sua Maest\u00e0 britannica presso la Repubblica italiana\", tradotto dal inglese \"Her Britannic Majesty's Ambassador to the Italian Republic\") \u00e8 il capo della missione diplomatica del Regno Unito di Gran Bretagna e Irlanda del Nord nella Repubblica Italiana.\nL'ambasciatore ha sede a Roma al n\u00ba80/a di via XX Settembre. Da luglio 2016 l'ambasciatore del Regno Unito in Italia \u00e8 Jill Morris, con incarichi anche per San Marino.\nLista degli ambasciatori.\nQuella che segue \u00e8 una lista degli capi missione britannici in Italia."}
{"id": "4619532", "revid": "832642", "url": "https://it.wikipedia.org/wiki?curid=4619532", "title": "James Joseph Brown", "text": ""}
{"id": "4619533", "revid": "287204", "url": "https://it.wikipedia.org/wiki?curid=4619533", "title": "Florence Maru\u00e9jol", "text": "Come studiosa ha soggiornato in Egitto per cinque anni, dal 1981 al 1986 ed insegna a Parigi presso l'Istituto Kh\u00e9ops dal 1996. Sull'argomento svolge attivit\u00e0 di ricercatrice, insegnante, divulgatrice (in una ventina di libri per ragazzi), traduttrice, fotografa.\nOpere.\nTra le sue numerose opere citiamo:"}
{"id": "4619535", "revid": "832642", "url": "https://it.wikipedia.org/wiki?curid=4619535", "title": "John Dawson Winter III", "text": ""}
{"id": "4619538", "revid": "1005847", "url": "https://it.wikipedia.org/wiki?curid=4619538", "title": "Distretto di Arghanj Khwa", "text": "Il distretto di Arghanj Khwa \u00e8 un distretto dell'Afghanistan situato nella provincia del Badakhshan. \u00c8 stato creato nel 2005 con parte del distretto di Yaftaly Payan, istituito a sua volta con parte del territorio del distretto di Fayzabad.\nNel 2003 la popolazione era di circa 12000 abitanti."}
{"id": "4619541", "revid": "832642", "url": "https://it.wikipedia.org/wiki?curid=4619541", "title": "Marcus Hopson", "text": ""}
{"id": "4619542", "revid": "832642", "url": "https://it.wikipedia.org/wiki?curid=4619542", "title": "Katri Helena Kalaoja", "text": ""}
{"id": "4619545", "revid": "486946", "url": "https://it.wikipedia.org/wiki?curid=4619545", "title": "Paesi emergenti", "text": ""}
{"id": "4619546", "revid": "599013", "url": "https://it.wikipedia.org/wiki?curid=4619546", "title": "Antonio Freeman", "text": "Carriera professionistica.\nFreeman fu scelto nel corso del terzo giro del Draft 1995 dai Green Bay Packers. Nella sua stagione da rookie ritorn\u00f2 un punt per 76 yard in touchdown durante la vittoria nei playoff contro gli Atlanta Falcons. Guid\u00f2 i Packers in ricezioni dal 1996 al 1999 e la NFL in yard ricevute nel 1998.\nIl punto pi\u00f9 alto della carriera di Freeman fu la vittoria del Super Bowl XXXI nel 1997 contro i New England Patriots. Durante quel Super Bowl Freeman ricevette un passaggio da touchdown da record (successivamente superato) da 81 yard da Brett Favre. Quella giocata port\u00f2 in vantaggio i Packers che vinsero 35\u201321. Freeman termin\u00f2 la gara gara con 3 ricezioni per 105 yard. L'anno successivo, Freeman guadagn\u00f2 oltre 1.200 yard e i Green Bay avanzarono fino al secondo Super Bowl consecutivo, dove ricevette 9 passaggi per 126 yard e 2 touchdown nella sconfitta contro i Denver Broncos 31-24. Le sue 230 yard totali sono il terzo risultato nella storia del Super Bowl.\nNel 1998, Freeman disput\u00f2 la sua miglior stagione da professionista, ricevendo 84 passaggi e guidando la lega con 1.424 yard ricevute, venendo convocato per il suo unico Pro Bowl.\nDopo la stagione 2001, in contrasto con l'allenatore Mike Sherman, Freeman pass\u00f2 ai Philadelphia Eagles, con cui rimase una stagione, prima di fare ritorno a Green Bay. Disput\u00f2 la pre-stagione 2004 coi Miami Dolphins, dopo la quale si ritir\u00f2."}
{"id": "4619547", "revid": "107831", "url": "https://it.wikipedia.org/wiki?curid=4619547", "title": "Hall of Fame Tennis Championships 2001 - Qualificazioni singolare", "text": ""}
{"id": "4619548", "revid": "287204", "url": "https://it.wikipedia.org/wiki?curid=4619548", "title": "Vincenzo Costantino", "text": "Biografia.\nVincenzo Costantino, conosciuto come CINASKI, soprannome dovuto ad un retaggio adolescenziale dal 1980, nasce a Milano nel 1964. Frequenta le scuole dell\u2019obbligo sino alla maturit\u00e0 scientifica e contemporaneamente frequenta i mondi di periferia milanese, coltivandone pregi e difetti. Si iscrive all\u2019 universit\u00e0 statale di Milano alla facolt\u00e0 di lingue e letteratura straniera per poi abbandonarla dopo tre anni di mala frequentazione. Tra i molteplici lavori Costantino annovera collaborazioni con alcune testate giornalistiche underground di letteratura, una breve esperienza giornalista per un giornale del sud Milano ( l\u2019Eco) e centinaia di nottate a farsi domande.\nNel 1994 c\u2019\u00e8 l\u2019incontro umano e letterario con Vinicio Capossela da cui nascer\u00e0 un\u2019amicizia duratura e sincera che sfocer\u00e0 in un reading/tributo a John Fante / (Accaniti nell'accolita) e successivamente in un libro scritto a quattro mani con Capossela edito da Feltrinelli nel 2009 : IN CLANDESTINITA\u2019- Mr Pall incontra Mr Mall oltre a centinaia di nottate a farsi domande.\nDopo l\u2019esperienza di una pubblicazione sotterranea e filantropica di Luciano Murelli nel 2000, di una raccolta poetica che riscuote un buon successo sotterraneo nel 2010 pubblica per Marcos y Marcos la sua prima ufficiale raccolta poetica dal titolo CHI E\u2019 SENZA PECCATO NON HA UN CAZZO DA RACCONTARE, raccolta che riscuote un ottimo successo di vendite e conferme della particolarit\u00e0 del personaggio Cinaski.\nVincenzo Costantino ama tanto scrivere quanto leggere e numerosissime sono le sue performance di letture musicate in giro per l\u2019Italia con la complicit\u00e0 di diversi compagni di Viaggio iniziando dallo stesso Capossela, poi Folco Orselli (cant-outsider eterno amico) e in ultimo il complice fratellino, nonch\u00e9 produttore artistico del prossimo disco Francesco Arcuri.\nDopo aver animato per 5 anni( 2001/2006) i luned\u00ec notturni dei Milanesi con la banda del Caravanserraglio, esperienza di interazione delle arti e dei mestieri, comincia una lunga attivit\u00e0 di recital dal vivo nei luoghi pi\u00f9 disparati del paese portando storie, poesie all\u2019insegna della potabilit\u00e0 e della condivisione. La poesia vestita di musica entra cos\u00ec nei bar, nelle osterie e anche nei teatri coraggiosi, dovunque ci siano orecchie e occhi incontaminati dalla distrazione.\nContinua questo percorso, questo errare poetico, passato anche dalla triennale di Milano a novembre del 2011, coltivando amicizie e attestati di stima sempre pi\u00f9 numerosi che lo incitano a non mollare e a continuare a scrivere e a leggere, come gli dice uno dei suoi pi\u00f9 grandi estimatori e amico d\u2019oltre oceano, Dan Fante (figlio di John) : \u201cVincenzo tu sei il mio poeta italiano preferito, keep writing, do no stop, keep writing\u2026you are a gift.\u201d\nE come un regalo Vincenzo continua, in attesa di essere \u201cscartato\u201d, a portare poesia nei posti pi\u00f9 nascosti del paese, dove la poesia si nasconde e va scovata.\nA novembre del 2012 \u00e8 uscito il suo primo disco di poesie musicate o di canzoni recitate, autoprodotto con la complicit\u00e0 di Gibilterra e la produzione artistica di Francesco Arcuri.\nNel 2015 esce il secondo libro di poesie NATI PER LASCIAR PERDERE \nMarcos y Marcos edizioni \nNel 2019 il terzo libro vede la luce a giugno IL PI\u00d9 BELLO DI TUTTI \nMarcos y Marcos edizioni"}
{"id": "4619552", "revid": "110157", "url": "https://it.wikipedia.org/wiki?curid=4619552", "title": "Villa De Capoa", "text": "La villa De Capoa \u00e8 di origine settecentesca ed \u00e8 ubicata a Campobasso. L'ultima proprietaria, la contessa Marianna de Capoa, la don\u00f2 nel 1875 al Comune di Campobasso.\nStoria.\nUno dei luoghi simbolo della citt\u00e0, fu progettata durante il 1806, durante la ricostruzione della citt\u00e0 nuova dopo il terremoto dell'anno precedente, durante il governo di Gioacchino Murat. La villa originale \u00e8 del '700, facente parte dell'ex monastero di Santa Maria delle Grazie, e fu edificata da Andrea De Capoa. Inizialmente i monaci la usavano come parco di coltivazione delle erbe, e per al preparazione dei medicinali; successivamente fu acquistata da privati, e risistemata come zona di passeggio. Nel 1875 l'ultima proprietaria Marianna De Capoa la cedette al comune.\nIl parco.\nDi circa 16.000 metri quadrati ha, sul viale principale, una statua di Bacco con grappoli d'uva.\nAl suo interno sono presenti una grotta in tufo, una vasca con zampillo d'acqua, uno spiazzo con balconata in pietra e due tombe di stile quattrocentesco. In una venne seppellito il cane Alcon, nell'altra il soldato Ricciardi Rota, morto nel 1492."}
{"id": "4619555", "revid": "712828", "url": "https://it.wikipedia.org/wiki?curid=4619555", "title": "Andreas Darlton", "text": ""}
{"id": "4619556", "revid": "832642", "url": "https://it.wikipedia.org/wiki?curid=4619556", "title": "Winston Hubert McIntosh", "text": ""}
{"id": "4619558", "revid": "1543377", "url": "https://it.wikipedia.org/wiki?curid=4619558", "title": "Relazioni bilaterali tra Cina e Giappone", "text": "Le relazioni bilaterali tra la Cina, civilt\u00e0 plurimillenaria che ha influenzato tutto l'Estremo Oriente, e l'arcipelago del Giappone, che ne ha ereditato la cultura, hanno una storia segnata da scambi e rivalit\u00e0 incessanti.\nStoria.\nApertura del Giappone ed influenza della Cina.\nIl Regno Wei ricevette parecchi messaggeri dallo Yamato, il regno della regina Himiko (antico Giappone), nel 239, nel 242 e nel 246; gli Wei stessi inviarono un gruppo di messaggeri allo Yamato nel 240. Il periodo Yamato (250 - 710) \u00e8 l'inizio di un effettivo Stato giapponese, e delle relazioni tra i due Paesi. \u00c8 il periodo in cui si svilupparono in Giappone la scrittura ed il Buddhismo venuti dalla Cina mediante la Corea a partire dal 538. La vittoria del clan Soga permise al Buddhismo di diventare la religione ufficiale nel 587. Il principe e reggente imperiale Sh\u014dtoku adott\u00f2 gli elementi principali della cultura coreana dello Yamato nel 592, e la prima ambasciata ufficiale giapponese fu inaugurata alla corte dei Sui nel 600.\nIl Giappone cominci\u00f2 ad inviare degli ambasciatori alla dinastia Tang a Xi'an a partire dal 607. Gli anni 645 e 646 furono segnati da un sanguinoso colpo di Stato, durante il quale il clan Soga fu privato del proprio potere. La grande riforma di Taika fu proclamata per accelerare il processo di assimilazione della cultura cinese dello Stato di Yamato: dei codici ispirati a quello dei Tang regolavano la vita pubblica, il diritto ed il protocollo dello Stato. Con una prospera economia, la cultura Tang fu una delle pi\u00f9 brillanti della sua epoca, intrattenendo numerose relazioni con altri paesi. Molti studenti giapponesi andarono in Cina durante questo periodo in cui il pensiero cinese era profondamente radicato in quei Paesi considerati per la \"cultura del Confucianesimo\".\nI Giapponesi integrarono e trasformarono i contributi della civilt\u00e0 cinese nel periodo Nara (710-794): essi svilupparono un sistema amministrativo, una scrittura, una religione e delle arti specifiche. Il codice Taih\u014d nel 701 diede vita al che govern\u00f2 il Giappone fino alla fine del periodo Heian (1185). Il cinese rimase per\u00f2 la lingua ufficiale della corte imperiale in Cina nell'838. La dinastia Tang era ormai in declino, ed i buddhisti cinesi erano severamente perseguitati, minando il rispetto dei Giapponesi per le istituzioni cinesi.\nIsolamento del Giappone ed invasione mongola.\nPer alcuni secoli, il Giappone rest\u00f2 richiuso su se stesso e non cerc\u00f2 in nessun modo di tessere relazioni con altri Stati, quindi neppure con la Cina.\nPer due volte la Cina mongola di Kubilai Khan prov\u00f2 ad invadere l'arcipelago nipponico. Malgrado la schiacciante superiorit\u00e0 militare dell'esercito sino-mongolo, i progetti di conquista terminarono in devastanti sconfitte.\nIl Giappone usc\u00ec dal suo isolamento nel XVI secolo con il periodo del commercio Nanban, ma dall'inizio del XVII secolo, lo shogunato giapponese sospett\u00f2 che forze europee meditassero una conquista ed allora blocc\u00f2 tutti i rapporti con l'estero, ad eccetto di ristretti contatti con mercanti cinesi ed olandesi a Nagasaki (precisamente sull'isola di Dejima). Tale dur\u00f2 200 anni, fino a quando il commodoro Matthew Perry forz\u00f2 il Giappone ad aprirsi all'Occidente con la Convenzione di Kanagawa del 1854.\nRelazioni conflittuali.\nNella Storia recente, due guerre segnarono i due Paesi: la prima e la seconda guerra sino-giapponese. La prima guerra, durata dal 1894 al 1895 port\u00f2 alla sconfitta dell'Impero Cinese contro l'Impero Giapponese. La Cina dovette cedere Taiwan, le isole Senkaku, Penghu e la penisola di Liaodong (con L\u00fcshunkou in Manciuria) al Giappone. La Cina abbandon\u00f2 ugualmente il suo dominio sulla Corea che divenne una colonia giapponese.\nL'inizio del periodo Sh\u014dwa vide lo Stato giapponese cadere sotto l'influenza crescente dell'espansionismo militare con un regime politico sempre pi\u00f9 severo ed autoritario. Nel corso degli anni trenta, parecchi conflitti armati ebbero luogo tra Cina e Giappone, costituendo dei preludi allo scoppiare ufficiale della seconda guerra sino-giapponese degli anni 1937-1945, e vi \u00e8 talvolta inclusa l'invasione giapponese della Manciuria nel 1931. Dopo la conquista da parte dell'Impero del Giappone di gran parte del territorio della Repubblica di Cina, la seconda guerra sino-giapponese termin\u00f2 con la resa del Giappone e con la fine della seconda guerra mondiale.\nDopo il secondo conflitto mondiale e la presa del potere del Partito Comunista Cinese nel 1949, le relazioni tra i due Paesi sembrarono placarsi. Tuttavia le tensioni ripresero con la guerra fredda, ed anche a causa della richiesta di riconoscimento al Giappone da parte della Cina riguardo alla Repubblica di Cina (Taiwan) e alla Repubblica Popolare Cinese (la Cina continentale). Nel 1950 la Cina e l'URSS stipularono un \"Patto d'Amicizia, d'Alleanza e di Assistenza mutuale\", considerato come un'alleanza militare diretta contro il Giappone dal governo giapponese di allora, che rispose nel 1951 con il \"Trattato di cooperazione mutuale e di sicurezza tra gli USA ed il Giappone\".\nMalgrado l'esistenza di tali tensioni politiche, lo sviluppo degli scambi commerciali e culturali aument\u00f2 tra i due Paesi a partire dagli anni cinquanta.\nNel 1958 ebbe luogo tuttavia l'evento di Nagasaki: durante una mostra filatelica organizzata sotto gli auspici dell'organizzazione d'amicizia sino-giapponese, un giovane giapponese appartenente all\"'Uyoku dantai\", un gruppo di estrema destra, abbass\u00f2 la Bandiera della Repubblica popolare cinese; un mese prima, il primo ministro Nobusuke Kishi aveva dichiarato che se un tale evento si fosse verificato non sarebbe stato possibile applicare il Codice Criminale relativo al risarcimento in caso di danni a bandiere straniere, poich\u00e9 il Giappone non riconosceva il governo sul continente. L'esecutivo cinese pens\u00f2 allora che l'incidente di Nagasaki fosse stato provocato dalla politica di violenta ostilit\u00e0 verso la Cina del governo di Kishi. Il risultato fu un arresto completo degli scambi commerciali dei due Paesi per quattro anni.\nDurante gli anni sessanta, la Cina prese le distanze dall'URSS; in conseguenza RPC e Giappone aumentarono i loro scambi commerciali, specialmente con l\"acquisto da parte della Cina di installazioni industriali, finanziate da dei crediti a medio termine della Japan Export-Import Bank. Tuttavia, a seguito delle proteste della Repubblica di Cina (Taiwan), quegli acquisti furono interrotti. A causa di ci\u00f2 il governo cinese (RPC) reag\u00ec riducendo le sue importazioni in Giappone ed intensificando i suoi attacchi contro il Giappone chiamandolo \"servo\" (in cinese: , \"cane che cammina\") degli USA. I trattati tra USA e Giappone furono ritrattati nel 1960.\nLe relazioni tra la Cina ed il Giappone conobbero comunque un ulteriore declino durante la Grande rivoluzione culturale della Cina lanciata da Mao Zedong. La ripresa dei rapporti diplomatici avvenne nel 1972. Le difficolt\u00e0 riscontrate dalle riforme di Deng Xiaoping rinforzarono le tensioni: per evitare che l'apertura economica determinasse una riforma politica, il regime cinese si ripieg\u00f2 ideologicamente ed evidenzi\u00f2 tematiche nazionaliste con cui il Giappone ottenne una nuova importanza, specialmente su alcune questioni storiche. Dalla fine degli anni novanta, tali tematiche riapparirono in certe correnti del Partito Comunista Cinese e nella popolazione cinese.\nSituazione attuale.\nIl Giappone, solido alleato degli USA dal 1945, \u00e8 oggi confrontato all'ascesa della Cina che dispone di strumenti sufficienti (demografici, economici, politici) per divenire la prima potenza asiatica e mondiale. Il Giappone \u00e8 perci\u00f2 diviso tra la sua alleanza con gli USA e tra la tentazione di unirsi economicamente alla Cina al fine di formare un giorno uno spazio di co-prosperit\u00e0. Inoltre, i due Paesi aspirano ad una leadership tra gli Stati asiatici. Secondo WikiLeaks, il Giappone ha deciso nel 2008 di istituire un servizio di intelligence straniero legato al Naich\u014d (i servizi segreti giapponesi), il cui obbiettivo prioritario \u00e8 la Cina ed il suo alleato nordcoreano.\nLa Cina intende recuperare il suo ritardo in termini di potenza navale in rapporto col Giappone che dispone oggi della migliore marina militare d'Asia. Il Giappone possiede navi moderne e dotate del sistema Aegis. La Cina pianifica di mettere in servizio il suo primo portaerei nel 2014 ma non \u00e8 ancora pronta per sviluppare un gruppo aeronavale completo con navi di approvvigionamento, cacciatorpediniere e sottomarini.. La RPC ha acquistato un vecchio portaerei dall'Ucraina, che \u00e8 stato battezzato Shi Lang ed ha fatto la prima uscita in mare il 10 agosto 2011. La Cina dovrebbe impiegare diversi anni per acquisire il gruppo aeronavale che le permetterebbe di rendere pienamente operativo la sua portaerei. Inoltre, \u00e8 assai probabile che la RPC abbia cominciato la costruzione di una portaerei completamente cinese.\nConflitti territoriali.\nLe , chiamate in cinese \"Di\u00e0oy\u00fat\u00e1i Q\u00fand\u01ceo\" (), o semplicemente \"Diaoyu\" per alcuni media internazionali, si situano a nordest di Taiwan ed a sudovest dell'Isola di Okinawa, nel Mar Cinese Orientale. Questo arcipelago disabitato \u00e8 sotto il controllo del Giappone dal 1895 dal Trattato di Shimonoseki, ma sono rivendicate sia da Taiwan sia dalla Repubblica Popolare Cinese.\nDopo la Seconda Guerra Mondiale, alla fine dell'occupazione del Giappone ad opera degli Stati Uniti d'America, Taiwan si riconobbe indipendente dal Trattato di San Francisco, ma non le isole Senkaku che rimasero occupate fino al 1972, prima di essere rese al Giappone insieme alle isole Ry\u016bky\u016b. Amministrativamente, queste isole dipendono dalla citt\u00e0 di Ishigaki sull'isola omonima, nella Prefettura di Okinawa. Geograficamente, esse fanno parte dell'arcipelago Sakishima, insieme alle isole Yaeyama e Miyako (pi\u00f9 a sud), e quindi delle isole Ry\u016bky\u016b. L'interesse di queste isole \u00e8 economico, con i potenziali giacimenti di idrocarburi situati nelle vicinanze, specialmente quello di Chunxiao, cos\u00ec come strategico per la marina cinese.\nL' \u00e8 un atollo giapponese situato a 1740\u00a0km da T\u014dky\u014d, in mezzo al Mare delle Filippine. L'atollo \u00e8 il punto pi\u00f9 a sud del Giappone, e fa ufficialmente parte dell'arcipelago di Ogasawara (Sottoprefettura di Ogasawara). Se Okinotorishima \u00e8 considerata un'isola del Giappone, la Cina considera che si tratti solamente di un insieme di rocce, e che quindi il Giappone non possa stabilirvi zona economica esclusiva (ZEE) secondo l'articolo 121 della Convenzione delle Nazioni Unite sul diritto del mare. Tale ZEE copre circa 400000\u00a0km\u00b2, con numerose risorse alieutiche e minerarie (manganese, cobalto, litio).\nTensioni politiche.\nLe relazioni sino-giapponesi si tesero negli anni 2000 per l'atteggiamento del governo giapponese nei confronti del passato militare nipponico durante la seconda guerra mondiale. Si possono specialmente citare le visite del Primo ministro Junichiro Koizumi al Santuario Yasukuni dedicato alle anime morte per l'Imperatore, di cui parecchi condannati per crimini di guerra, cos\u00ec come il revisionismo dei manuali di storia giapponesi, che port\u00f2 alla guerra dei manuali nel 2005. La RPC non fu quindi favorevole che il Giappone divenisse un membro permanente del Consiglio di sicurezza delle Nazioni Unite.\nNel contesto dell'alleanza militare tra Giappone e USA, la dichiarazione congiunta nippo-americana del febbraio 2005, in cui i due governi hanno espresso il loro interesse strategico per una risoluzione pacifica della questione di Taiwan, con una conseguenza significativa dei movimenti anti-giapponesi in Cina nel marzo e nell'aprile 2005. Per\u00f2, la sostituzione del Primo ministro del Giappone Junichiro Koizumi con Shinz\u014d Abe ha permesso l'organizzazione con Hu Jintao di un summit bilaterale, nel settembre 2006, che hanno fatto in modo di appianare le differenze tra i due Stati.\nA partire dal 2004, una serie di incidenti avvenuti intorno alle isole Senkaku ha riacceso il conflitto territoriale su quell'arcipelago ed ha provocato delle tensioni diplomatiche e nazionaliste tra i due Paesi cos\u00ec come una ripresa della loro corsa agli armamenti. Nel 2008, Giappone e Cina si sono accordati sullo sfruttamento comune dei possibili campi petroliferi e di gas nella zona Chunxiao/Shirakaba al limite delle loro rispettive ZEE, senza metterle in pratica. Secondo un sondaggio di \"Yomiuri Shinbun\" e dell\"'Agenzia Nuova Cina\" del 2009 il 50% dei cinesi ritiene le relazioni bilaterali utili, mentre il 43% le ritiene dannose, contro i rispettivi 45 e 47% dei giapponesi.\nNel settembre 2010, dopo l'arresto del capitano di un peschereccio cinese che aveva speronato una barca della guardia costiera giapponese, le relazioni tra le due Nazioni peggiorarono, ed avvennero nuove manifestazioni anti-giapponesi in Cina. In seguito alla liberazione del capitano ed all'incontro tra i due Primi ministri Wen Jiabao e Naoto Kan, le tensioni si sono placate in ottobre, ed i ministri della Difesa giapponese e cinese hanno convenuto di istituire un sistema di collegamento al fine di evitare qualsiasi nuova crisi diplomatica. Tuttavia il 16 ottobre, nuove manifestazioni ebbero luogo in Cina (Chengdu, Zhengzhou, Xi'an) ed in Giappone (T\u014dky\u014d), a cui parteciparono diverse migliaia di persone. Un sondaggio del governo fatto in ottobre rivel\u00f2 che solo il 20% dei giapponesi dichiarava il loro favore verso la RPC, contrastata da una percentuale sfavorevole del 77,8%, livello mai raggiunto dal 1978. Nel novembre 2010, i risultati del sondaggio \"Yomiuri Shinbun\"/\"Nuova Cina\" erano nettamente mutati: l'81% dei cinesi pensavano che i rapporti bilaterali fossero dannosi contro il 90% dei giapponesi; il 79% dei cinesi ritenne che il Giappone non fosse degno di fiducia, contro l'87% dei giapponesi riguardo alla Cina.\nDal 2009, i dirigenti del Partito Comunista Cinese sembrarono aver adottato un atteggiamento pi\u00f9 duro sulla scena internazionale, probabilmente nell'obbiettivo della successione politica del 2012 (scelta del XVIII Comitato permanente dell'ufficio politico del Partito Comunista Cinese); mentre il Giappone mostr\u00f2 la volont\u00e0 di far valere i propri interessi nella regione di fronte alla Cina, sempre pi\u00f9 spesso denunciata come mancante. Cos\u00ec, in conseguenza dell'aumento dell'attivit\u00e0 navale della RPC vicino alle sue acque territoriali, il ministero giapponese della Difesa decise nel dicembre 2010 d'aumentare il numero dei suoi sottomarini da 16 a 22 tra il 2011 ed il 2015, un record per il Paese, il tutto diminuendo le forze presenti su Hokkaid\u014d, di fronte alla Russia..\nNel marzo 2011, la Cina denunci\u00f2 il ministero giapponese dell'Istruzione a causa di alcuni libri scolastici che presentavano le isole Senkaku come nipponiche.\nA fine maggio 2012, un diplomatico dell'ambasciata della RPC a T\u014dky\u014d, accusato di spionaggio e di altre attivit\u00e0 illegali, lasci\u00f2 il Giappone. Primo segretario dell'ambasciata e vecchio membro dei servizi segreti cinesi, egli inizialmente aveva rifiutato di rispondere alla polizia durante un interrogatorio.\nPartner economici.\nLo sviluppo in Giappone negli anni settanta dell'industria automobilistica, dei materiali, dei trasporti, dell'ingegneria navale, dell'elettronica e dell'ottica permise dei trasferimenti tecnologici ed industriali verso la RPC all'inizio del XXI secolo, sulla base di una divisione internazionale del lavoro verticale molto gerarchica: il Giappone esport\u00f2 dei prodotti di manifattura di forte contenuto tecnologico, mentre la Cina si concentr\u00f2 sulla manodopera a basso costo. Per\u00f2, la prosecuzione del processo di sviluppo della Cina fece in modo che essa cominciasse a raggiungere il livello di sofisticazione del Giappone, causando un cambiamento del modello economico, con un divisione del lavoro pi\u00f9 orizzontale e con un'interdipendenza aumentata tra i Paesi asiatici (il Giappone che esportava beni d'attrezzatura e prodotti intermedi, mentre la Cina dei prodotti finiti).\nLa Cina \u00e8 dal 2002 il primo fornitore del Giappone (il 22% delle importazioni nel 2009, il 19% nel 2008), davanti agli USA (11%) ed all'Australia (6%), e dal 2009 anche il suo primo cliente con il 19% delle esportazioni giapponesi, seguita dagli USA (16%) e dall'Unione europea (12%).\nNel 2009, il Giappone \u00e8 stato comunque il primo fornitore della Cina col 12% delle importazioni, davanti ad Hong Kong (10%) ed alla Corea del Sud (9%), ed il terzo cliente con le sue esportazioni, preceduto dagli USA (20%) e da Hong Kong (12%).\nLe principali industrie giapponesi dipendono dalla fornitura cinese di terre rare, che copriva nel 2010 il 95% dell'offerta mondiale di terre rare.. Tali composti metallici sono utilizzati per la fabbricazione di turbine eoliche, schermi al plasma e telefoni cellulari, le cui industrie sono il \"cuore\" della crescita nipponica. Per mettersi in una posizione di vantaggio, Pechino ha annunciato nel luglio 2010 che intende ridurre del 72% l'esportazione di terre rare verso il Giappone. Con ci\u00f2 la Cina provava a liberarsi dalla dipendenza del suo Paese vicino cercando nuovi fornitori in Vietnam, in Kazakistan, in Brasile, in Canada ed in Mongolia. Cercava ugualmente di produrre nuovi materiali a base di metalli meno rari e di perfezionare il riciclaggio dei prodotti elettronici.\nNel dicembre 2011, i due Paesi hanno concluso degli accordi bilaterali destinati a facilitare e rinforzare il commercio e gli investimenti, a seguito di una riunione tra in Primi ministri Yoshihiko Noda e Wen Jiabao. A partire dal 1\u00ba giugno 2012, il Giappone e la Cina si scambiano direttamente le loro valute senza passare per il dollaro."}
{"id": "4619560", "revid": "891990", "url": "https://it.wikipedia.org/wiki?curid=4619560", "title": "Relazioni bilaterali tra Giappone e Cina", "text": ""}
{"id": "4619565", "revid": "832642", "url": "https://it.wikipedia.org/wiki?curid=4619565", "title": "Luke James Steele", "text": ""}
{"id": "4619566", "revid": "110157", "url": "https://it.wikipedia.org/wiki?curid=4619566", "title": "Pervyj divizion 2007", "text": "La Pervyj divizion 2007 fu la sedicesima edizione della seconda serie del campionato russo di calcio. Vide la vittoria finale dello , che venne promosso in Prem'er-Liga assieme al .\nStagione.\nNovit\u00e0.\nDalla Pervyj divizion 2006 vennero promossi in Prem'er-Liga il e il , mentre vennero retrocessi in Vtoroj divizion lo , il , l', il e l'. Dalla Prem'er-Liga vennero retrocessi la e lo , mentre dalla Vtoroj divizion vennero promossi il , lo , lo , il e lo , vincitori dei cinque gironi.\nAd inizio campionato la federazione russa escluse il , la e il . Fu, quindi, necessario ammettere tre ulteriori squadre al campionato: fu stilata una classifica delle seconde classificate della Vtoroj divizion 2006 (che era divisa in cinque differenti gironi) che teneva conto esclusivamente della percentuale di punti conquistati; i gironi, infatti, erano composti da un numero differente di squadre. Sulla base di questa classifica furono ammessi lo , il e il .\nPrima dell'inizio del campionato lo torn\u00f2 alla denominazione di .\nFormula.\nLe 22 squadre partecipanti si sono affrontate in un girone all'italiana con partite di andata e ritorno per un totale di 42 giornate: venivano assegnati tre punti per la vittoria, uno per il pareggio e zero per la sconfitta. Le prime due classificate venivano promosse direttamente in Prem'er-Liga, mentre le ultime cinque classificate venivano retrocesse direttamente in Pervenstvo Professional'noj Futbol'noj Ligi.\nClassifica finale.\nLegenda:\nNote:"}
{"id": "4619569", "revid": "287204", "url": "https://it.wikipedia.org/wiki?curid=4619569", "title": "Kirsi Hannele Siren", "text": ""}
{"id": "4619576", "revid": "120516002", "url": "https://it.wikipedia.org/wiki?curid=4619576", "title": "Era (Elvenking)", "text": "Era \u00e8 il settimo album in studio del gruppo musicale folk/power metal italiano Elvenking, pubblicato nel 2012 dalla AFM Records."}
{"id": "4619579", "revid": "767487", "url": "https://it.wikipedia.org/wiki?curid=4619579", "title": "Il quinto potere", "text": "Il quinto potere (\"The Fifth Estate\") \u00e8 un film del 2013 diretto da Bill Condon.\nIl film \u00e8 incentrato sul rapporto tra Julian Assange, fondatore di WikiLeaks, e il portavoce Daniel Domscheit-Berg, interpretati rispettivamente da Benedict Cumberbatch e Daniel Br\u00fchl. La sceneggiatura si basa su due libri: \"Inside WikiLeaks. La mia esperienza al fianco di Julian Assange nel sito pi\u00f9 pericoloso del mondo\" di Daniel Domscheit-Berg (Marsilio) e \"Wikileaks. La battaglia di Julian Assange contro il segreto di stato\" dei giornalisti britannici del Guardian Luke Harding e David Leigh (Nutrimenti).\nTrama.\nIl film si snoda intorno alla vicenda del fondatore di WikiLeaks, Julian Assange e del suo collega Daniel Domscheit-Berg, i quali decidono di puntare i riflettori del mondo sulle storture di un sistema di potere e privilegi, creando una piattaforma per la diffusione in forma anonima di informazioni riservate. Nel giro di poco tempo riescono a raggiungere il grande pubblico, diventando un vero e proprio strumento di controinformazione globale. Le tensioni tra i due, per\u00f2, si scatenano quando riescono a raggiungere la pi\u00f9 cospicua raccolta di informazioni riservate degli Stati Uniti.\nDistribuzione.\nIl primo trailer del film \u00e8 stato diffuso il 17 luglio 2013. La programmazione nelle sale americane \u00e8 poi prevista per il 18 ottobre. In Italia \u00e8 stato distribuito da 01 Distribution dal 24 ottobre 2013.\nCritiche.\nRivelatosi un flop con risultati deludenti al botteghino il film \u00e8 stato vittima di duri attacchi da parte della critica, accusato di non far trasparire la realt\u00e0 in quanto tale. Lo stesso Assange nel corso di un'intervista ha definito il film come un'opera \"volta a demolire la mia credibilit\u00e0 personale\"."}
{"id": "4619582", "revid": "486946", "url": "https://it.wikipedia.org/wiki?curid=4619582", "title": "Miller Lite Hall of Fame Tennis Championships", "text": ""}
{"id": "4619585", "revid": "53508", "url": "https://it.wikipedia.org/wiki?curid=4619585", "title": "Pedro da Sintra", "text": "Biografia.\nNato a Lagos in Algarve, forse figlio di Gon\u00e7alo de Sintra scudiero e navigatore al servizio di Enrico il Navigatore, pass\u00f2 anch'egli alle sue dipendenze.\nPrimo viaggio.\nNel 1461, per ordine del re del Portogallo Alfonso V e del principe Giovanni, esplor\u00f2 l'Africa occidentale e, dopo aver toccato un promontorio che battezz\u00f2 \"Cabo da Nord\" (l'odierno Grand Cape Mount presso Robertsport) e Capo Palmas, in Liberia, esplor\u00f2 la regione intorno all'attuale Freetown, cui diede il nome di \"Serra Lyoa\" (in portoghese \"Monti del Leone\") in riferimento alle colline intorno al porto e con il quale \u00e8 tuttora conosciuto l'intero stato della Sierra Leone.\nNello stesso anno l'esploratore veneziano Alvise Da Mosto, scopritore delle isole Bissagos e di Capo Verde, scrisse una relazione sulle sue scoperte nella Guinea.\nSecondo viaggio e la morte.\nMor\u00ec durante il suo secondo viaggio mentre stava esplorando l'Impero del Benin, nell'attuale Nigeria, sempre per conto del re Alfonso V e del principe Giovanni."}
{"id": "4619587", "revid": "287204", "url": "https://it.wikipedia.org/wiki?curid=4619587", "title": "Neville Godwin", "text": ""}
{"id": "4619589", "revid": "287204", "url": "https://it.wikipedia.org/wiki?curid=4619589", "title": "Swedish Open 2013 - Doppio femminile", "text": "Il doppio femminile dello Swedish Open 2013 \u00e8 stato un torneo di tennis facente parte del WTA Tour 2013.\nCatalina Casta\u00f1o e Mariana Duque Mari\u00f1o erano le detentrici del titolo, ma Casta\u00f1o ha deciso di non partecipare. Duque Mari\u00f1o ha fatto coppia con Teliana Pereira ma sono state sconfitte in semifinale da Anabel Medina Garrigues e Kl\u00e1ra Zakopalov\u00e1.\nLa coppia Garrigues-Zakopalov\u00e0 ha conquistato il titolo superando in finale Alexandra Dulgheru e Flavia Pennetta per 6-1, 6-4."}
{"id": "4619591", "revid": "712828", "url": "https://it.wikipedia.org/wiki?curid=4619591", "title": "Clovis La Britannia", "text": ""}
{"id": "4619593", "revid": "720133", "url": "https://it.wikipedia.org/wiki?curid=4619593", "title": "Bab'Aziz", "text": ""}
{"id": "4619597", "revid": "110157", "url": "https://it.wikipedia.org/wiki?curid=4619597", "title": "HINT1", "text": "La HINT1 (acronimo dall'inglese: \"Histidine triad nucleotide-binding protein 1\") \u00e8 una proteina che nell'organismo umano prodotta dal gene HINT1.\n\u00c8 coinvolta, secondo un meccanismo ancora non chiaro, nella fisiopatologia di varie malattie psichiatriche in particolare nella omeostasi cellulare dello ione Ca2+ .\nUno studio del 2012 mostra che l'HINT1 tiene sotto controllo due importanti oncogeni: la ciclina D1 che stimola la proliferazione cellulare; la ciclina BLC2 che previene la morte delle cellule danneggiate e percilose. \nSi \u00e8 visto che nei casi di melanoma la proteine \u00e8 ridotta o inattiva, e viceversa una sua riattivazione riduce crescita e malignit\u00e0 del tumore, stimando una correlazione del 40% fra melanomi e HINT1 ."}
{"id": "4619599", "revid": "635893", "url": "https://it.wikipedia.org/wiki?curid=4619599", "title": "Frederick Hamilton-Temple-Blackwood, I marchese di Dufferin and Ava", "text": ""}
{"id": "4619604", "revid": "53508", "url": "https://it.wikipedia.org/wiki?curid=4619604", "title": "Vicente Dias", "text": "Biografia.\nCapitano di una caravella da 45 tonnellate per Enrico il Navigatore e esperto navigatore dell'Atlantico, venne proposto da Enrico all'esploratore veneziano Alvise Da Mosto e con esso nel 1455 esplor\u00f2 il Senegal e il Gambia e l'anno seguente scopr\u00ec le isole di Capo Verde e le isole Bissagos ed esplor\u00f2 l'odierna Guinea-Bissau insieme al navigatore genovese Antoniotto Usodimare.\nTuttora la frazione omonima di S\u00e3o Filipe nell'isola di Fogo a Capo Verde prende il nome dal navigatore."}
{"id": "4619618", "revid": "262698", "url": "https://it.wikipedia.org/wiki?curid=4619618", "title": "Forze Armate della Repubblica di Corea", "text": ""}
{"id": "4619619", "revid": "262698", "url": "https://it.wikipedia.org/wiki?curid=4619619", "title": "Corpo dei Marine della Corea del Sud", "text": ""}
{"id": "4619621", "revid": "80598", "url": "https://it.wikipedia.org/wiki?curid=4619621", "title": "Fiore del Tigrai/Bel moretto", "text": "Fiore del Tigrai/Bel moretto \u00e8 il terzo singolo inciso dal Trio Lescano, pubblicato nel 1936 dalla Parlophon.\nDescrizione.\nIn entrambe le canzoni il Trio \u00e8 accompagnato dall\"'Orchestra Cetra\" diretta dal Maestro Pippo Barzizza.\nFiore del Tigrai.\nIl brano \u00e8 scritto da Angelo Ramiro Borella (il noto paroliere autore di \"Adagio... Biagio\") per il testo, e da Pippo Barzizza per la musica.\nBel moretto.\nIl brano \u00e8 scritto dal paroliere torinese Paolo Brusaglino, che si firma con lo pseudonimo Pablito, per il testo, mentre la musica \u00e8 di Enrico Maria Chiappo."}
{"id": "4619623", "revid": "265038", "url": "https://it.wikipedia.org/wiki?curid=4619623", "title": "EHF Champions Trophy di pallamano maschile", "text": ""}
{"id": "4619626", "revid": "1543377", "url": "https://it.wikipedia.org/wiki?curid=4619626", "title": "Sa'id al-Shihri", "text": "Musulmano fondamentalista, \u00e8 stato il numero due (vice del comandante Nasir al-Wuhayshi) del gruppo terrorista al-Q\u0101\u02bfida nella Penisola Arabica, un ramo del network considerato il pi\u00f9 attivo e pericoloso da diversi anni, probabilmente coinvolto nel sequestro e nell'uccisione di cittadini stranieri in Yemen. Sa\u02bf\u012bd \u02bfAl\u012b al-Shihr\u012b \u00e8 stato catturato ai confini del Pakistan con l'Afghanistan nel dicembre del 2001 ed \u00e8 stato cos\u00ec uno dei primi detenuti nel campo di prigionia di Guantanamo Bay, a Cuba, dove giunse il 21 gennaio 2002. \u00c8 stato detenuto, senza alcun processo a suo carico, in quel carcere statunitense extra-territoriale per sei anni.\nA seguito del suo rimpatrio in patria, egli \u00e8 stato inserito in un programma di riabilitazione. Dopo il suo rilascio si trasfer\u00ec in Yemen.\nNel gennaio del 2009, al-Shihri apparve in un video registrato per YouTube insieme a tre altri uomini, annunciando la costituzione di al-Qa'ida nella Penisola araba.\nIl 24 dicembre 2009, la stampa ha riportato la notizia secondo cui sarebbe stato ucciso in un'incursione aerea in Yemen. Tuttavia il 19 gennaio 2010, le autorit\u00e0 di sicurezza yemenite hanno affermato che lo avevano catturato. Il 22 febbraio 2010, lo \"Yemen Post\" ha scritto che era giunto una registrazione audio, dopo la notizia della sua morte e della sua cattura, che confermava che al-Shihri era ancora libero e latitante. Funzionari yemeniti hanno riportato la notizia che era stato ucciso da un drone il 10 settembre 2012. Sei giorni dopo un funzionario yemenita ha dichiarato al quotidiano londinese \"Asharq Al-Awsat\" che test del DNA sembrava che avessero dimostrato che non era al-Shihri ad essere stato ucciso dal drone.\nIl 20 settembre 2012, alcune fonti riservate confermarono che al-Shihri non era stato ucciso nell'azione anzidetta. Ambienti governativi yemeniti dissero, al contrario di quanto riportato dal quotidiano che nessun test del DNA era stato ancora fatto e che gli Stati Uniti avevano richiesto che il governo yemenita pazientasse fin quando non fosse giunto sul posto un team di esperti statunitensi per esaminare i cadaveri di quanti erano stati uccisi nell'azione.\nIl 21 ottobre 2012, al-Shihri fece recapitare una registrazione audio in cui confermava di non essere stato con ogni evidenza ucciso. Al-Shihri si dice sia morto il 22 gennaio del 2013 per le ferite riportate nel gi\u00e0 ricordato attacco condotto da un drone a fine 2012, malgrado la sua morte non sia stata ufficialmente confermata dagli Stati Uniti.\nIl 17 luglio 2013 \"al-Qa'ida nella Penisola araba\" conferm\u00f2 la morte ad opera di un drone statunitense."}
{"id": "4619637", "revid": "11959", "url": "https://it.wikipedia.org/wiki?curid=4619637", "title": "Wa'il al-Shehri", "text": ""}
{"id": "4619641", "revid": "11959", "url": "https://it.wikipedia.org/wiki?curid=4619641", "title": "Walid al-Shehri", "text": ""}
{"id": "4619646", "revid": "11959", "url": "https://it.wikipedia.org/wiki?curid=4619646", "title": "Mohand al-Shehri", "text": ""}
{"id": "4619647", "revid": "712828", "url": "https://it.wikipedia.org/wiki?curid=4619647", "title": "Lancelot (Code Geass)", "text": ""}
{"id": "4619650", "revid": "767487", "url": "https://it.wikipedia.org/wiki?curid=4619650", "title": "Neven Markovi\u0107", "text": "Carriera.\nIl 1\u00ba luglio 2013 viene annunciato ufficialmente il suo trasferimento al Servette, appena relegato in Challenge League, firmando per un anno con opzione per due altri. Segna la sua prima rete con la maglia della squadra ginevrina il 2 marzo 2014 contro il Bienne allo stadio Gurzelen."}
{"id": "4619651", "revid": "1124164", "url": "https://it.wikipedia.org/wiki?curid=4619651", "title": "Dialetto bohairico", "text": "Il dialetto bohairico, denominato a volte dialetto menfitico, o copto del Basso Egitto, \u00e8 un dialetto della lingua copta parlato un tempo nella parte occidentale della regione del delta del Nilo, presso Alessandria. Il nome, che deriva dall'arabo \"al-buhaira\" (mare), attesta che l'idioma era diffuso nel Basso Egitto in prossimit\u00e0 della costa.\nStoria.\nI primi manoscritti risalgono al IV secolo; ma la maggioranza dei testi sopravvissuti vanno dal IX secolo in poi, forse per le precarie possibilit\u00e0 di conservazione dei papiri nelle regioni umide del Basso Egitto, in confronto al clima secco dei deserti dell'Alto Egitto. A partire dal IX secolo, e definitivamente dall'XI, il bohairico, parlato dal Patriarca di Alessandria, soppiant\u00f2 \nil dialetto sahidico, parlato nella valle del Nilo fino all'altezza di Menfi, quale lingua liturgica della Chiesa ortodossa copta e quale principale lingua letteraria.\nLa lingua araba divenne l'unica lingua ufficiale dell'Egitto nell'VIII secolo; il che port\u00f2 al progressivo abbandono del bohairico, e in generale di ogni dialetto copto, che sopravvisse nelle voci dei suoi ultimi locutori fino al XVII secolo. Nonostante ci\u00f2 esso \u00e8 rimasto a tutt'oggi la lingua liturgica della Chiesa ortodossa copta. Nell'uso liturgico contemporaneo esistono due tradizioni di pronuncia, provenienti da successive riforme nel XIX e nel XX secolo. Dal XIX secolo, grazie all'iniziativa del patriarca di Alessandria Cirillo IV, esistono tentativi moderni di recupero dell'uso pratico della lingua copta, tutti basati sul dialetto bohairico. \nIl bohairico si distingue dagli altri dialetti copti per alcune peculiarit\u00e0 ortografiche, fonologiche e lessicali generalmente pi\u00f9 conservative.\nDialetto fayumico.\nIl dialetto fayumico (un tempo detto anche bashmurico), anch'esso del Basso Egitto, era parlato soprattutto nella regione di Fayum ad Ovest della valle del Nilo. \u00c8 documentato dal III al X secolo. Una sua caratteristica notevole fu l'impiego della /l/ dove gli altri dialetti usavano la /r/ (probabilmente equivalente ad una monovibrante alveolare /\u027e/). Nelle prime fasi dell'egizio le consonanti liquide non erano distinte nella scrittura fino al Nuovo Regno, quando il neoegizio divent\u00f2 la lingua amministrativa. Per indicare il suono della /l/ l'ortografia del neoegizio utilizzava un grafema che combinava i segni usati per /r/ e /n/. Il demotico indicava la /l/ usando una variet\u00e0 diacritica di /r/.\nDialetto ossirinchita.\nAltro dialetto letterario del Basso Egitto, l'ossirinchita (indicato anche come mesochemico oppure con il termine fuorviante di medio egiziano, da evitare perch\u00e9 questo \u00e8 anche il nome di una fase precedente della lingua parlata in epoca faraonica), fu il dialetto della citt\u00e0 di Ossirinco e delle zone circostanti. Era abbastanza simile al fayumico ed \u00e8 documentato in manoscritti che datano dal IV al V secolo."}
{"id": "4619654", "revid": "1543377", "url": "https://it.wikipedia.org/wiki?curid=4619654", "title": "Guyana ai Giochi della XIX Olimpiade", "text": "La Guyana partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di cinque atleti impegnati in quattro discipline: atletica leggera, ciclismo, pugilato e sollevamento pesi. Fu la sesta partecipazione di questo paese ai Giochi, la prima dopo l'indipendenza (le precedenti erano state con la denominazione di Guyana britannica). Non fu conquistata nessuna medaglia."}
{"id": "4619656", "revid": "1798099", "url": "https://it.wikipedia.org/wiki?curid=4619656", "title": "O'Neill (famiglia)", "text": ""}
{"id": "4619657", "revid": "697352", "url": "https://it.wikipedia.org/wiki?curid=4619657", "title": "Al-Shihri", "text": ""}
{"id": "4619658", "revid": "1543377", "url": "https://it.wikipedia.org/wiki?curid=4619658", "title": "Episodi di The Newsroom (seconda stagione)", "text": "La seconda stagione della serie televisiva The Newsroom \u00e8 stata trasmessa in prima visione negli Stati Uniti d'America dal canale via cavo HBO dal 14 luglio al 15 settembre 2013.\nIn Italia la stagione \u00e8 stata trasmessa sul canale in chiaro Rai 3 dal 13 novembre 2014 al 29 gennaio 2015.\nReazione a catena.\nTrama.\nMentre giunge la notizia che in Libia i ribelli hanno conquistato Tripoli, alla ACN si fanno i conti con le ritorsioni subite dopo le critiche di Will al Tea Party. L'insostenibile situazione con Maggie spinge Jim a decidere di allontanarsi dalla sede per seguire la campagna elettorale itinerante di Mitt Romney per le primarie repubblicane del 2012. Al suo posto arriva Jerry Dantana, che porta con s\u00e9 Cyrus West, un ospite dalle opinioni molto ferme e decise. Neal si interessa al movimento Occupy Wall Street, ancora sconosciuto ai media.\nOperazione Genoa.\nTrama.\nOltre ad interessarsi molto agli eventi africani, Maggie cerca in tutti i modi di evitare che il video presente su Internet rovini la sua amicizia con Lisa. Mentre Jerry indaga sulla notizia avuta da West relativamente ad un'operazione segreta in Pakistan nella quale \u00e8 stato usato il Sarin, Don spinge affinch\u00e9 Will parli del caso di Troy Davis, condannato a morte ormai prossimo all'esecuzione il cui processo ha suscitato molte perplessit\u00e0. Il caso di Anwar al-Awlaki d\u00e0 il via ad una accesa discussione tra Will, MacKenzie e Charlie Skinner.\nWillie Pete.\nTrama.\nLa giornalista specializzata in gossip Nina Howard ha saputo che il motivo per cui Will non ha presentato lo speciale per il decimo anniversario dell'11 settembre non riguardava il suo stato di salute. L'anchorman sceglie di affrontare la donna con la massima sincerit\u00e0, senza per\u00f2 rinunciare a scovare chi della redazione ha parlato. Mentre MacKenzie e Jerry incontrano la fonte dell'operazione Genoa, Jim continua a fare le sue puntigliose domande allo staff del candidato repubblicano, cercando di coinvolgere i colleghi.\nConseguenze indesiderate.\nTrama.\nL'utente di Twitter i cui messaggi avevano dato credibilit\u00e0 all'operazione Genoa non \u00e8 pi\u00f9 raggiungibile, lasciando Jerry ad un punto morto. Mentre si prepara ad essere intervistata da Will, una militante di Occupy Wall Street annuncia di conoscere un attivista che potrebbe avere delle informazioni, ma il comportamento derisorio dell'anchorman durante la trasmissione la induce a non voler aiutare la redazione finch\u00e9 McAvoy non si scuser\u00e0 pubblicamente. Dopo essere scesi dal pullman dei giornalisti accreditati, Jim e i suoi due colleghi devono affrontare molti ostacoli per riuscire a seguire la campagna elettorale. Maggie e Gary partono per l'Uganda, per raccontare il lavoro delle truppe statunitensi contro Joseph Kony ed il suo Esercito di resistenza del Signore.\nErrori a catena.\nTrama.\nNel corso della trasmissione serale Will viene a sapere che suo padre ha avuto un malore. Durante l'interminabile scaricamento di un file audio contenente la chiamata al 911 relativa all'omicidio di Trayvon Martin , Jim e Maggie discutono di Hallie Shea. Per parlare del suicidio di Tyler Clementi , Newsnight si appresta ad intervistare il presidente dell'alleanza gay-etero dell'universit\u00e0 frequentata dal giovane, ma l'ospite ha in serbo una sorpresa. Poco dopo l'arrivo della notizia che due autobombe sono esplose a Damasco, in redazione giunge la telefonata di una persona che sostiene di trovarsi sotto le macerie. Mentre un sito usa Don come fonte per autenticare una falsa notizia scandalistica che coinvolge un procuratore generale in corso di riconferma, Sloan passa un momento molto difficile quando il suo ex ragazzo pubblica su internet una serie di fotografie che la ritraggono nuda. Un addetto stampa dell'intelligence della marina fa molte domande a Charlie sull'operazione Genoa.\nUn passo di troppo.\nTrama.\nLe ricerche sull'operazione Genoa vengono presentate ad un gruppo interno di controllo. Sull'argomento Charlie e MacKenzie ottengono un'intervista dal generale in pensione Stomtonovich. Hallie organizza un'uscita a quattro con Jim, Neal e una sua amica, ma la serata non va secondo i programmi.\nNiente \u00e8 pi\u00f9 come prima.\nTrama.\nDopo molte discussioni il reportage sull'operazione Genoa va in onda, ma nel giro di poco tempo tutte le prove raccolte cominciano a mostrare gravi falle. Il racconto degli eventi si alterna ai colloqui tra i singoli membri della redazione e gli avvocati incaricati di proteggere la ACN dalla causa intentata da Jerry Dantana dopo il suo licenziamento.\nLa notte delle elezioni (1\u00aa parte).\nTrama.\nLa sera del 6 novembre 2012, giorno delle elezioni presidenziali, News Night si prepara ad una lunga diretta per seguire lo spoglio. Taylor Warren, l'ex responsabile delle relazioni pubbliche per la campagna elettorale di Mitt Romney, viene invitata a partecipare al programma. Prima dell'inizio della trasmissione rivela a Maggie che il candidato repubblicano Brody, che ha recentemente condannato le affermazioni di Todd Akin contro il diritto all'aborto dopo lo stupro, aveva in passato una posizione analoga. Dopo che Leona ha rifiutato le dimissioni dei vertici della redazione giornalistica, Charlie tenta in ogni modo di farle cambiare idea per tutelare la rete e tutti quei dipendenti non coinvolti nello scandalo. Mentre cerca di convincere Will a licenziarla, MacKenzie deve vedersela con le , dal momento che non pu\u00f2 correggere un'inesattezza nella voce che la riguarda. Sloan incarica Neal di scoprire chi ha autografato col suo nome un libro venduto durante un'asta di beneficenza e di scoprire chi se lo \u00e8 aggiudicato.\nLa notte delle elezioni (2\u00aa parte).\nTrama.\nMentre prosegue la diretta, Charlie, MacKenzie e Don decidono di rinunciare alla possibilit\u00e0 di annunciare in anteprima lo scandalo di David Petraeus per informare gli elettori della storia di Brody. Skinner raggiunge poi Leona ad una festa ai piani alti, dove la Lansing gli comunica di aver lasciato a suo figlio Reese la decisione sulle loro dimissioni. Andandosene incontra Lisa, che fa la cameriera come secondo lavoro. La ragazza lo prega di non raccontare a Jim di averla vista. Intanto in un colloquio via Skype Hallie sprona il suo ragazzo a preoccuparsi per Maggie. Mentre continua a cercare per conto di Sloan il misterioso acquirente del suo libro autografato, Neal elabora un piano per riuscire a correggere la pagina di Wikipedia di MacKenzie. L'errore di Jim e Maggie sull'assegnazione del vincitore del Michigan si fa sempre pi\u00f9 evidente."}
{"id": "4619662", "revid": "123350001", "url": "https://it.wikipedia.org/wiki?curid=4619662", "title": "Tassonomia degli Strigiformes", "text": "L'ordine degli Strigiformi (Strigiformes Wagler, 1830) comprende 243 specie suddivise in 2 famiglie: Strigidae (223 specie) e Tytonidae (20 specie)."}
{"id": "4619663", "revid": "11959", "url": "https://it.wikipedia.org/wiki?curid=4619663", "title": "Saudita", "text": ""}
{"id": "4619664", "revid": "76963", "url": "https://it.wikipedia.org/wiki?curid=4619664", "title": "Shunsuke Kazama", "text": "Inizia la sua carriera nel 1997 in qualit\u00e0 di tarento e come membro dei Johnny's Jr. entra a far parte del gruppo Four Tops assieme a T\u014dma Ikuta; ha partecipato nel tempo a molti dorama in qualit\u00e0 di personaggio principale. \nConosciuto anche per aver prestato la voce al personaggio di Yugi Mut\u014d nel doppiaggio originale della serie animata \"Yu-Gi-Oh!\".\nAll'inizio di maggio 2013 ha sposato un'impiegata di 35 anni."}
{"id": "4619665", "revid": "486946", "url": "https://it.wikipedia.org/wiki?curid=4619665", "title": "EHF Champions trophy 1980-1981", "text": ""}
{"id": "4619667", "revid": "486946", "url": "https://it.wikipedia.org/wiki?curid=4619667", "title": "EHF Champions trophy 1981-1982", "text": ""}
{"id": "4619668", "revid": "767487", "url": "https://it.wikipedia.org/wiki?curid=4619668", "title": "Charlie Bone", "text": "Charlie Bone \u00e8 una serie di otto romanzi \"fantasy\" e d'avventura ambientati nella scuola di magia della famiglia Bloor, scritti dall'autrice inglese Jenny Nimmo, pubblicati per la prima volta dalla Egmont dal 2002 fino al 2009, mentre in Italia la serie, pubblicata da Piemme dal 2004 fino al 2006, si \u00e8 fermata solo al terzo numero. In Inghilterra e negli Stati Uniti la serie \u00e8 conosciuta anche come \"Children of the Red King\".\nL'autrice Jenny Nimmo sta ora scrivendo un \"prequel\", intitolato \"Chronicles of the Red King\", il cui secondo volume \u00e8 stato pubblicato nell'aprile 2012, ma non \u00e8 ancora stato tradotto in lingua italiana.\nSerie.\n\"Charlie Bone\" comprende otto romanzi, di cui i primi tre tradotti in italiano e pubblicati in Italia. Nell'ordine sono:\nTrama.\n\"Charlie Bone e la scuola di magia\".\nQuando Charlie Bone scopre di avere dei poteri magici, ovvero di poter sentire le voci nelle fotografie, la nonna Griselda Bone e le sue bisbetiche sorelle lo iscrivono all'Accademia della famiglia Bloor. Charlie, dopo aver accettato con riluttanza di andare nella nuova scuola, all'Accademia incontra nuovi amici: Fidelio, un musicista di talento, Olivia, un'aspirante attrice i cui capelli sono spesso tinti di sfumature colorate, Gabriel, che pu\u00f2 sentire le emozioni dei precedenti proprietari dei vestiti che indossa, e Billy, un albino che pu\u00f2 parlare con gli animali. Charlie rimane ancora in contatto con il suo vecchio amico Benjamin Brown e il cane di Benjamin, Pistacchio, e riceve anche la visita di Mr. Onimous e i suoi tre gatti Leone, Ariete e Sagittario, le cosiddette \"fiamme\". Le Fiamme aiutano Charlie e gli danno indizi su quello che deve fare. Mr. Onimous dice a Charlie che c'\u00e8 una ragazza all'Accademia Bloor che \u00e8 rimasta ipnotizzata e, quindi, devono svegliarla. Egli sospetta fortemente che la ragazza sia Emilia Moon, una fanciulla tranquilla ma strana. Il padre della ragazza, un inventore, \u00e8 riuscito a creare una macchina per svegliarla. Charlie cerca di trovarla e aprire la cassa che contiene la macchina in modo da svegliarla, ma il ragazzo si imbatte in un grosso problema, poich\u00e9 la famiglia Bloor \u00e8 decisa a fermarlo in ogni maniera possibile. Charlie Bone, per\u00f2, con l'aiuto dei suoi nuovi amici alla fine riusciranno nell'intento di risvegliare la ragazza. Ma il caso di ipnotismo della ragazza, il cui nome \u00e8 Emilia Moon, sembra essere collegato alla misteriosa sparizione, avvenuta anni e anni prima, di Lyell Bone, il padre di Charlie. Cos\u00ec si conclude il primo anno all'Accademia per il giovane mago, il cui dubbio pi\u00f9 grande sar\u00e0 proprio collegato alla sparizione di suo padre."}
{"id": "4619672", "revid": "486946", "url": "https://it.wikipedia.org/wiki?curid=4619672", "title": "EHF Champions trophy 1982-1983", "text": ""}
{"id": "4619676", "revid": "486946", "url": "https://it.wikipedia.org/wiki?curid=4619676", "title": "EHF Champions trophy 1983-1984", "text": ""}
{"id": "4619682", "revid": "1297808", "url": "https://it.wikipedia.org/wiki?curid=4619682", "title": "Carlotta Nobile", "text": "Carriera.\nNata da antica famiglia, diplomatasi in violino al conservatorio a soli 17 anni e con il massimo dei voti, la lode e la menzione d'onore, sotto la guida del Maestro Massimo Bacci, nella sua breve ma intensa carriera ha frequentato molteplici corsi di alto perfezionamento in violino fra i quali quello del maestro Pierre Amoyal presso l'Universit\u00e4t Mozarteum di Salisburgo, del maestro Pavel Vernikov presso l\u2019Accademia Internazionale di Portogruaro e la Scuola di Musica di Fiesole, nonch\u00e9 del maestro Eugen S\u00e2rbu a Londra.\nVincitrice di numerosi concorsi nazionali, tra i quali il Primo Premio assoluto al Concorso Nazionale di Violino \u201cF. Kreisler\u201d di Matera (2006) ed al Concorso Nazionale \u201cCitt\u00e0 di Viterbo\u201d (2008), nonch\u00e9 il Primo Premio al Concorso Nazionale Riviera della Versilia (2005), consegue il Diploma di \u201cDistinguished Musician\u201d all'International Ibla Grand Prize 2007 e la \u201cErnest Bloch Special Mention\u201d all'International Ibla Grand Prize 2008.\nMarcello Abbado dir\u00e0 di lei: \u00abuna musicista eccezionale, una ragazza dolce e sensibile con una straordinaria vocazione per la musica\u00bb. Martin Berkofsky, con cui Nobile suon\u00f2 in duo, arriver\u00e0 a dichiarare: \u00abIl nostro concerto \u00e8 stato la pi\u00f9 grande e meravigliosa esperienza musicale da me avuta in settant\u2019anni di vita\u00bb.\nHa affiancato alla musica la passione per l'arte, laureandosi con lode in Studi Storico-artistici (laurea triennale) a \"La Sapienza\" di Roma nel 2010 e frequentando l'University of Cambridge (Art History International Summer Courses/ 2009), il \"Contemporary Art\" Course presso il Sotheby's Institute of Art di New York (2010) e la Libera universit\u00e0 internazionale degli studi sociali Guido Carli - \"Master of Art\" 2011/2012 a Roma.\nNel dicembre 2008 pubblica il suo primo libro \"\"Il silenzio delle parole nascoste\", seguito, nel 2012, da \"Oxymoron\"\", edito da Aracne Editrice. Per anni si occupa della rubrica musicale \u00abRighe Sonore\u00bb sul Quaderno.it e collabora al periodico Realt\u00e0 Sannita.\nA soli 21 anni, nel 2010, viene nominata direttore artistico dell'Orchestra da camera dell'Accademia di Santa Sofia di Benevento. Come primo direttore artistico, si impegna nel lancio dell'Accademia, anche in vista della sua esportazione fuori dai confini regionali, curandone la programmazione concertistica di durata triennale, formula inedita su tutto il territorio nazionale. La sua proposta di un cartellone vario ed eclettico, che spazia da Mozart ai Beatles, da Piazzolla a Strauss, da Bach al Novecento Italiano e al Settecento napoletano, raccoglie consensi e successo di pubblico. La Nobile rimarr\u00e0 attiva come Direttore Artistico dell'Accademia di Santa Sofia sino alla prematura scomparsa. La sua opera contribu\u00ec a gettare le basi per la rapida entrata dell'accademia nel Fondo unico per lo spettacolo (FUS) del Ministero dei beni e delle attivit\u00e0 culturali e del turismo. Dopo la sua morte, l'Accademia vivr\u00e0 tre anni di sosta, per poi riprendere l'attivit\u00e0 dell'Orchestra sotto la direzione artistica del M\u00b0 Filippo Zigante.\nNel suo percorso ha esplorato le interrelazioni tra musica, arte contemporanea e scrittura, ricorrendo a criteri di interdisciplinarit\u00e0 e alla contaminazione.\nNel 2012 fonda a Roma insieme ad altre giovani curatrici il gruppo Almost Curators, che ha fra i propri obiettivi quello di creare un punto di congiunzione tra il pubblico degli appassionati delle arti contemporanee e quello dei non addetti ai lavori. Come componente di Almost Curators realizza alcune iniziative e scrive diversi articoli per il sito/blog del gruppo.\nIl cancro ed il blog.\nNell'ottobre 2011, a 22 anni, le viene diagnosticato un melanoma: affronta le cure possibili e subisce vari interventi, pur proseguendo parallelamente la sua carriera musicale ed artistica, spesso alternandosi tra ospedali e concerti. Sandro Cappelletto dir\u00e0 di lei su La Stampa: \u00abPi\u00f9 le cure la sfibravano, pi\u00f9 le diagnosi avvicinavano il momento del congedo, pi\u00f9 la musica diventava la sua ribellione al destino, la sua vera vita: e mai con uno sconto alla qualit\u00e0\u00bb.\nNell'aprile 2012 apre una pagina Facebook, \"Il Cancro E Poi_\", in cui, in forma rigorosamente anonima, d\u00e0 vita ad una comunit\u00e0 di migliaia di persone segnate come lei dal cancro, le quali si riconoscono nei suoi pensieri e nelle sue riflessioni, trovandovi sostegno e aiuto morale. Nell'agosto dello stesso anno crea anche il sito web ilcancroepoi.com.\nDurante la malattia aderisce come musicista, suonando in duo con il pianista americano di fama internazionale Martin Berkofsky, ai \"Donatori di Musica\", rete di solidariet\u00e0 impegnata nel portare la musica nei reparti oncologici italiani. Sul suo impegno benefico vedasi \"L. Fumagalli, Donatori di Musica, Edizioni Curci, 2015\".\nLa fede, il Papa e la morte.\nLa fede.\nNegli ultimi mesi della sua vita vive una profonda esperienza di Fede, originata improvvisamente il 4 marzo 2013, al risveglio da una crisi che la vede ricoverata a Milano per qualche giorno. L'evento, percepito come un'illuminazione, \u00e8 raccontato da Carlotta stessa nel suo blog anonimo sul cancro, in quello che sar\u00e0 il suo ultimo post prima della morte:\nContinua la Nobile nel succitato post:\nLa lettera a Papa Francesco.\nLa sua spiritualit\u00e0 fu notevolmente ispirata dalla predicazione di Papa Francesco e dal suo invito rivolto ai giovani a portare la Croce con gioia (omelia del 24 marzo 2013).\nIl giorno del venerd\u00ec Santo del 2013, Carlotta, desiderosa di confessarsi, cercava nel centro di Roma una chiesa che non fosse chiusa nonostante l\u2019ora di pranzo. L\u2019unica rimasta aperta era la Chiesa di San Giacomo in Augusta, in via del Corso. Qui Carlotta incontr\u00f2 il parroco don Giuseppe Trappolini, a cui, durante un toccante colloquio in cui Carlotta -come riportato da Don Giuseppe- pianse \u00abper la Gioia\u00bb, raccont\u00f2 la sua storia, la lotta contro il melanoma e la serenit\u00e0 provata ascoltando le parole di papa Francesco. Il parroco rimase molto colpito dalla coincidenza per la quale proprio il giorno prima egli era stato accolto assieme agli altri parroci romani a pranzare con il Papa, e nella cui occasione il Santo Padre aveva esortato gli ospiti a tenere le chiese aperte tutto il giorno del venerd\u00ec Santo per permettere a chiunque di potersi confessare. Don Trappolini raccont\u00f2 dunque al pontefice la storia di Carlotta in una lettera, ed il Papa, il 10 aprile mattina, telefon\u00f2 in parrocchia per assicurarle la sua preghiera, aggiungendo: \u00abQuesta ragazza mi d\u00e0 coraggio\u00bb. Proprio negli istanti della telefonata, Carlotta fu colta da una crisi cerebrale nell'Ospedale di Carrara, ove si era recata come musicista volontaria dei \"Donatori di Musica\". Al risveglio in reparto, nella mattina dell'11 aprile 2013, dopo aver riacquistato lucidit\u00e0, ancora a letto e in compagnia della madre, rifer\u00ec di stare avendo una visione trinitaria consistente in un triangolo luminoso sulla parete della camera..\nAnche Carlotta scrisse allora al papa, per comunicargli la sua fiducia nella vita e nell\u2019incontro con Dio.\nSi legge nella lettera:\nGli ultimi tre mesi.\nTramite Don Trappolini, Carlotta fu sul punto di veder concretizzato l\u2019incontro col Papa, ma nel maggio 2013 le sue condizioni peggiorarono e allora torn\u00f2 a Benevento, dove trascorse nella casa familiare i suoi ultimi tre mesi, durante i quali si dedic\u00f2 alla preghiera, in uno stato di completa fiducia, accettazione e gratitudine a Dio. Nell'ultima notte della sua vita, quella tra il 14 e il 15 luglio 2013, suo padre fu svegliato dalle seguenti parole di Carlotta, sussurrate ripetutamente con tono sereno e lo sguardo rivolto verso il soffitto:\nIl giorno successivo, a poche ore dalla morte, rivolse con fatica ai suoi cari l'ultimo saluto:\nDopo due anni di battaglia, mor\u00ec alla giovane et\u00e0 di 24 anni. La morte dell\u2019\"Angelo del violino\" -come i media ed il web la ribattezzarono- fu annunciata dalle maggiori testate giornalistiche e televisive nazionali.\nTestimonianza di fede.\nI funerali della Nobile si tennero la mattina del 17 luglio 2013 nella gremita Basilica di San Bartolomeo Apostolo, che non riusc\u00ec a contenere tutti coloro che erano venuti ad assistere al rito funebre. Il Rettore della Basilica Mons. Mario De Santis, dopo la lettura di scritti e messaggi personali in cui la Nobile annunciava con serenit\u00e0 la \"guarigione\" della propria anima, proclam\u00f2 nell'omelia: \"\u00abRagazzi muovetevi, camminate e ritrovate voi stessi. Lei aveva ritrovato la fede. Oggi non deve essere una giornata di tristezza, anzi le campane suoneranno a festa perch\u00e9, se da una parte piangiamo la perdita di una persona, dall'altra ci \u00e8 offerto il senso della Resurrezione.\u00bb\"\nPochi mesi dopo, nel giorno del compleanno della Nobile, verr\u00e0 pubblicamente ricordata dall'Arcivescovo di Benevento Mons. Andrea Mugione \"\u00abcome esempio straordinario di Fede, di amore che culmina nel sacrificio\u00bb\".\nLa storia di Fede di Carlotta, raccontata per la prima volta e tradotta in diverse lingue nel 2016 dal sito di informazione cattolica \"Aleteia\", si \u00e8 poi diffusa sul web, sulla televisione e sulla stampa cattolica in Italia, Stati Uniti, Francia, Polonia, Ungheria, Slovenia, Croazia, Spagna, Messico, Portogallo, Brasile, India e Vietnam.\nIl Sinodo dei Giovani e la voce dei Vescovi.\nNel febbraio 2018 \u00e8 inserita tra i \u201cGiovani Testimoni\u201d del Sinodo dei Vescovi 2018 sul tema \"I giovani, la fede e il discernimento vocazionale\", indetto da Papa Francesco. Vari Vescovi e teologi si sono espressi pubblicamente sulla sua figura.\nIl teologo P. Fran\u00e7ois-Marie L\u00e9thel O.C.D., tra i massimi esperti della teologia dei santi, Consultore della Congregazione delle cause dei santi e Predicatore degli esercizi spirituali al Santo Padre Benedetto XVI e alla Curia Romana nel 2011, ha scritto di lei: \"S\u00ec, Ges\u00f9 \u00e8 stato veramente \u00abl'amore pi\u00f9 grande\u00bb di Carlotta nelle sofferenze degli ultimi mesi. (...) Insieme a lei, anche noi ringraziamo Ges\u00f9 per il dono del suo amore infinito e impariamo a portare con gioia la croce. Con la sua testimonianza sulla terra e adesso con la sua intercessione in cielo, Carlotta ci aiuter\u00e0 a camminare verso la santit\u00e0.\".\nCos\u00ec Mons. Andrea Mugione, Arcivescovo Emerito di Benevento: \"\u00abGes\u00f9 ritorna al Padre, ma il Ges\u00f9 che ascende porta con s\u00e9 il regalo delle sue ferite, delle sue piaghe. (\u2026) E Lui ci dice che questo \u00e8 il prezzo del perdono che Lui ci d\u00e0. Il prezzo che ha pagato anche Carlotta unendosi a Cristo. Con la preghiera, unendosi alle piaghe di Ges\u00f9, ha portato con s\u00e9 -\u00e8 vero- ha portato con s\u00e9 in regalo al Padre le sue ferite. (\u2026) \u00c8 per questo che io dico che con Carlotta, con gli ultimi pochi mesi della sua vita, dove ha vissuto momenti forti di fede e di consegna al Signore\u2026 con Carlotta noi possiamo portare avanti quella che \u00e8 l\u2019evangelizzazione della Sofferenza, che ci aiuti a rileggere l\u2019esperienza della Sofferenza alla luce del mistero d\u2019Amore e di dolore del Cristo, che ci ha salvati non dalla Croce ma nella Croce. (\u2026) Nella Croce, lei, Carlotta, certamente ha compreso quanto vale la Fede -e l\u2019ha vissuta profondamente- quanto vale l\u2019Amore, quanto vale la Gioia di vivere -e ne aveva tanta di Gioia di vivere-. Per questo la possiamo chiamare veramente\u2026 nella sua sofferenza \u00e8 diventata una Testimone della Fede.\u00bb\"\nL'Arcivescovo di Taranto Mons. Filippo Santoro ha detto di lei: \"\u00abUna vita cos\u00ec piena di intensit\u00e0, di vari interessi, la musica, il canto, la cultura, la letteratura\u2026 (\u2026) ma la propria riuscita si compie in quel giorno dell\u2019esperienza del 4 marzo 2013 in cui c\u2019\u00e8 la percezione che la vita si realizza quando si dona, la vita si realizza quando si apre agli altri, si apre al mistero dell\u2019amore (\u2026). E perci\u00f2 noi balbettiamo di fronte a queste testimonianze, che ci dimostrano che la Croce e la Resurrezione vanno insieme, che la Croce \u00e8 il cammino da seguire. (\u2026) In un momento in cui alla fine, le ultime parole -\u201cSignore, Ti ringrazio. Signore, Ti ringrazio. Signore, Ti ringrazio\u201d- spalancano su una speranza straordinaria. Una cosa della santit\u00e0 \u00e8 proprio quest\u2019aspetto. Non si spiegherebbe senza la presenza di Cristo.\u00bb\"\nMons. Francesco Zerrillo, Vescovo Emerito di Lucera-Troia, si \u00e8 cos\u00ec espresso, commentando gli ultimi mesi della vita della Nobile: \"\u00abL\u2019ultimo \u00e8 stato il tempo delle ascensioni. (\u2026) Ho visto la sacralit\u00e0 della vita. Ho visto il dono della vita. (\u2026) Cos\u00ec la vita di Carlotta \u00e8 diventata una vita-dono, una vita offerta a Dio. \u00c8 stato davvero un prodigio. (\u2026) Vorrei stimolare tutti ad una pi\u00f9 profonda conoscenza di questa ragazza, che \u00e8 stata veramente coraggiosa. \u00c8 stata seme di speranza che offre un messaggio positivo, offre un aiuto a chi \u00e8 scoraggiato nella vita e offre a tutti la visione di un \u201coltre\u201d. (\u2026) Quell\u2019\u201coltre\u201d di Carlotta \u00e8 una visione che non \u00e8 pi\u00f9 terrena, ma \u00e8 celeste, non \u00e8 pi\u00f9 umana, ma \u00e8 divina.\u00bb\"\nMons. Michele Seccia, Arcivescovo di Lecce, la racconta cos\u00ec: \"\u00abUna persona che ci lascia una testimonianza speciale nella vita. Il suo ricordo cos\u00ec vivo a voi diventa oggi una filigrana, una cartina di tornasole attraverso la quale la Parola di Dio che abbiamo ascoltato ci diventa ancora pi\u00f9 comprensibile. (\u2026) Ha seminato nella sua vita tanto bene nel prendersi cura dei malati di tumore, di persone allo stato terminale. (\u2026) Il Vangelo \u00e8 attuale! Se oggi la nostra amica Nobile ci ricorda che \u00e8 bastato un prestare ascolto improvviso ad una luce interiore, ad un sogno, ad una parola del Vangelo, ad una certezza riscoperta, la via sicura della morte \u00e8 la via della Vita! Un assurdo logico, ma \u00e8 la via della Salvezza, della Speranza. (\u2026) E vogliamo veramente ringraziare Dio per averci dato la possibilit\u00e0 di riflettere su questo alla luce di un\u2019esperienza concreta.\u00bb\"\nCos\u00ec invece Mons. Gennaro Pascarella, Vescovo di Pozzuoli: \"\u00abE io sono certo che questa sera Carlotta \u00e8 con noi. Noi quando diciamo il Credo diciamo \u00abCredo la comunione dei santi\u00bb, cio\u00e8 credo che tra noi Chiesa qui su questa Terra e i nostri fratelli che ci hanno preceduto c\u2019\u00e8 questa comunione, questo scambio anche di preghiere. Io sono sicuro che anche lei dal Cielo questa sera ha fatto la sua parte. Lei ha vissuto veramente un calvario, ha sperimentato fino in fondo la fragilit\u00e0 umana, che prende il corpo e te lo consuma. Lei ci dice \u00abanche nelle nostre fragilit\u00e0 Ges\u00f9 c\u2019\u00e8. Lui \u00e8 presente\u00bb. Anzi, mentre vi ascoltavo sentivo fortemente ancora una volta che anche in quella che \u00e8 la fragilit\u00e0 pi\u00f9 grande, la morte, anche l\u00ec Dio \u00e8 sceso, Ges\u00f9 c\u2019\u00e8 e ci d\u00e0 speranza. Ecco, io adesso vi voglio invitare a dire quella preghiera cos\u00ec cara a Carlotta, il Padre Nostro, che deve essere la preghiera di ogni discepolo di Ges\u00f9.\u00bb\"\nRiconoscimenti civili.\nLe vengono assegnati, alla memoria, il Premio ANLAI nel settembre 2013 e il Premio Arechi II, istituito dalla Provincia di Benevento, nel giugno 2014.\nCon D.R. N. 4175/2013 l'Universit\u00e0 degli Studi di Roma \"La Sapienza\" le conferisce in memoria la Laurea Magistrale in Studi Storico-artistici e, con solenne cerimonia avvenuta il 22 novembre 2014, le intitola l'Aula tre del Dipartimento di Storia dell'Arte e dello Spettacolo, per \"\u00able sue raffinate ricerche sui rapporti tra musica, scrittura e arte\u00bb\".\nSu iniziativa dei Donatori di Musica, il 6 agosto 2014 \u00e8 stata intitolata a suo nome la Sala della Musica del reparto oncologico dell'Ospedale San Maurizio di Bolzano.\nIl 20 settembre 2016, la Giunta comunale di Benevento delibera l'intitolazione a Carlotta Nobile dell'Asilo Comunale di via Firenze, per via del suo \"\u00abesempio straordinario di fede, di amore e di vita\u00bb\". La cerimonia d'intitolazione si tiene il 20 dicembre 2016, giorno del compleanno della Nobile, alla presenza delle massime autorit\u00e0 civili cittadine. In tale occasione, il sindaco Clemente Mastella afferma: \"\u00abL'intitolazione dell'asilo a Carlotta Nobile \u00e8 per noi un evento molto importante. Carlotta \u00e8 un esempio positivo che rimanda a quello spirito resiliente di cui Papa Francesco ci parla spesso: ha infatti affrontato le avversit\u00e0 con grandissima forza d\u2019animo e coraggio. Il suo \u00e8 un esempio da seguire per l\u2019intera comunit\u00e0\u00bb\".\nIl 4 marzo 2017, alla presenza del Ministro dell'Istruzione, dell'Universit\u00e0 e della Ricerca Valeria Fedeli e delle massime autorit\u00e0 civili, militari e religiose cittadine, il Conservatorio Nicola Sala di Benevento, in occasione dell'inaugurazione dell'anno accademico, intitola alla Nobile un'aula dell'istituto.\nIl 31 ottobre 2013 il pianista Martin Berkofsky (con cui Carlotta condivise l'impegno in Donatori di Musica), in quella che sar\u00e0 una delle sue ultime esibizioni prima della morte, ha voluto ricordare Carlotta con un concerto tenuto a Milano presso la Societ\u00e0 del Giardino, eseguendo le musiche pianistiche religiose di Franz Liszt."}
{"id": "4619683", "revid": "647919", "url": "https://it.wikipedia.org/wiki?curid=4619683", "title": "Rabbi Yossef ben Ephraim Karo", "text": ""}
{"id": "4619684", "revid": "1558046", "url": "https://it.wikipedia.org/wiki?curid=4619684", "title": "Paolo Bernard", "text": "Biografia.\nCognato del clown Grock, si trasfer\u00ec a Torino per studiare il canto lirico, iniziando nel frattempo a recitare come attore, debuttando nel 1910 al \"Teatro Eden\" con macchiette e canzoni umoristiche.\nInterrotta l'attivit\u00e0 per la partecipazione alla Prima guerra mondiale, riprese nel dopoguerra con il nome d'arte Paul Bernard, presto italianizzato, proponendo un repertorio in parte tradotto dal francese e in parte originale; negli anni '20 pubblic\u00f2 molti 78 giri per la Columbia, tra cui nel 1926 il suo maggiore successo, Adagio Biagio. Sono gli anni del sodalizio con Mario Bonavita (il celebre Marf) e Vittorio Mascheroni.\nCant\u00f2 anche le sue canzoni umoristiche nei primi programmi dell'Eiar, e fond\u00f2 una casa di edizioni musicali di sua propriet\u00e0, le \"Edizioni Bernard\".\nIncise anche alcuni 78 giri per la serie \"Piccola Meraviglia\" della Columbia, dischi minuscoli di solo 15\u00a0cm di diametro e circa due minuti di minutaggio.\nNel 1932 cre\u00f2 una compagnia con Milly, presentando al \"Teatro Odeon\" di Milano lo spettacolo \"Donnine che ballano\", scritto da Angelo Nizza e Riccardo Morbelli.\nAbbandona il mondo dello spettacolo nel 1943, diventando capo dell'ufficio pubblicit\u00e0 alla L'Or\u00e9al, ed apparendo solo sporadicamente in serate di beneficenza.\nFu anche autore di canzoni in piemontese, tra cui una delle pi\u00f9 note \u00e8 \"S\u00f4ta i p\u00f4nt del Po\", su musica del Maestro Lorenzo Gardino.\nNel 1991 Biagio Antonacci ha intitolato un suo album \"Adagio Biagio\", inserendo anche alcuni secondi, all'inizio della prima traccia, della canzone di Bernard."}
{"id": "4619687", "revid": "60190399", "url": "https://it.wikipedia.org/wiki?curid=4619687", "title": "Mosh\u00e9 ben Yaakov Cordovero", "text": ""}
{"id": "4619693", "revid": "729019", "url": "https://it.wikipedia.org/wiki?curid=4619693", "title": "Collasso tracheale", "text": "Il collasso tracheale \u00e8 una condizione caratterizzata da una formazione incompleta o dall'indebolimento degli anelli cartilaginei della trachea con risultato dell'appiattimento della trachea. Pu\u00f2 essere congenito o acquisito, ed extratoracico o infratoracico (all'interno o all'esterno della cavit\u00e0 toracica) Il collasso tracheale \u00e8 una condizione dinamica. Il collasso della trachea cervicale (nel collo) avviene durante l'inspirazione; il collasso della trachea toracica (nel petto) avviene durante l'espirazione. Questa patologia \u00e8 riscontrabile prevalentemente nei cani di piccola taglia, vedi collasso tracheale nel cane"}
{"id": "4619699", "revid": "101768", "url": "https://it.wikipedia.org/wiki?curid=4619699", "title": "From Blood to Stone", "text": "From Blood to Stone \u00e8 un singolo della band power metal/folk metal italiana Elvenking pubblicato nel 2008. Contiene le versioni acustiche di \"The Winter Wake\" (da The Winter Wake), \"The Perpetual Knot\" (da Wyrd) e \"From Blood to Stone\" che verr\u00e0 utilizzata per il successivo album Two Tragedy Poets."}
{"id": "4619709", "revid": "1573940", "url": "https://it.wikipedia.org/wiki?curid=4619709", "title": "Palazzo Distefano Sortino Trono", "text": "Il Palazzo Sortino Trono \u00e8 una residenza nobiliare sita in Ragusa, nel quartiere degli Archi\nStoria e descrizione.\nVenne edificato per iniziativa di don Ignazio Sortino Trono, nel 1778, su alcune case della sua famiglia e, probabilmente, su parte delle mura dell'antico castello. La ricostruzione si svolse in diverse fasi per la durata di ben quindici anni, per concludersi nel 1793. L'importante prospetto sovrasta la piazza \"degli Archi\" e si affaccia sulla balconata chiamata \"cianu re Signuri\", accessibile, tramite una ripida scala, dalla sottostante via del Mercato. I due piani sono separati da una fascia in pietra mentre cinque grandi lesene che terminano con un capitello festonato ripartiscono in quattro settori la superficie. Nell'ultimo partito a destra si trova il grande portale d'ingresso, lievemente convesso, che regge un balcone dalla cornice alquanto lineare realizzata in pietra calcare con intarsi in pietra pece. I tre balconi laterali hanno grandi mensole in pietra pece scolpite a motivi vegetali e, nelle aperture, cornici in pietra calcarea, con un caratteristico fregio \"a lambrecchini\" di gusto rococ\u00f2. Ai lati del portone d'ingresso due piccole aperture di forma ovale e nei tre partiti, grandi finestroni dalla cornice mistilinea sormontata da un fregio a conchiglia."}
{"id": "4619715", "revid": "11266", "url": "https://it.wikipedia.org/wiki?curid=4619715", "title": "Strage di Salerno del 26 agosto 1982", "text": ""}
{"id": "4619718", "revid": "599013", "url": "https://it.wikipedia.org/wiki?curid=4619718", "title": "Salman Isa", "text": "Carriera.\nClub.\nHa cominciato la carriera con il Madinat Isa. Nel 1998 si trasferisce al Al-Riffa. Nel 2004 viene acquistato dal Al-Arabi. Nel 2011 torna al Al-Riffa. Nel 2014 viene acquistato dal Manama.\nNazionale.\nHa debuttato in Nazionale nel 2001. Ha partecipato, con la Nazionale, alla Coppa d'Asia 2004, alla Coppa d'Asia 2007 e alla Coppa d'Asia 2011. Ha collezionato in totale, con la maglia della Nazionale, 130 presenze, risultando fra i calciatori con pi\u00f9 presenze con la Nazionale bahreinita."}
{"id": "4619736", "revid": "1543377", "url": "https://it.wikipedia.org/wiki?curid=4619736", "title": "Summer Nude", "text": "Summer Nude \u00e8 un dorama stagionale estivo prodotto e mandato in onda da Fuji TV nel 2013.\nTrama.\nAsahi \u00e8 un fotografo professionista che viene ingaggiato durante le cerimonie nuziali ed altri eventi sociali importanti e vive in una cittadina di mare; Natsuki viene lasciata proprio il giorno delle nozze ed Asahi assiste alla scena. Fanno amicizia e la ragazza presto va a vivere nella stessa cittadina.\nAnche Hanae, vecchia amica d'infanzia di Asahi, presto diviene una buona amica per Natsuki ed inizia a raccontarle delle proprie sofferenze sentimentali: le due si alleano per cercar di far dimenticare al giovane fotografo malinconico la sua ragazza perduta ma mai dimenticata, Kasumi."}
{"id": "4619744", "revid": "21880", "url": "https://it.wikipedia.org/wiki?curid=4619744", "title": "Lophopsittacus bensoni", "text": ""}
{"id": "4619757", "revid": "738436", "url": "https://it.wikipedia.org/wiki?curid=4619757", "title": "Shalosh regalim", "text": ""}
{"id": "4619759", "revid": "901716", "url": "https://it.wikipedia.org/wiki?curid=4619759", "title": "Lumia 1020", "text": ""}
{"id": "4619766", "revid": "287204", "url": "https://it.wikipedia.org/wiki?curid=4619766", "title": "Timoteo (personaggio)", "text": ""}
{"id": "4619767", "revid": "287204", "url": "https://it.wikipedia.org/wiki?curid=4619767", "title": "Timoteo (Disney)", "text": ""}
{"id": "4619768", "revid": "38120", "url": "https://it.wikipedia.org/wiki?curid=4619768", "title": "Timoteo (Braccio di Ferro)", "text": ""}
{"id": "4619769", "revid": "357043", "url": "https://it.wikipedia.org/wiki?curid=4619769", "title": "Nazionale di calcio dell'Inghilterra Under-19", "text": ""}
{"id": "4619782", "revid": "767487", "url": "https://it.wikipedia.org/wiki?curid=4619782", "title": "Savannah (film)", "text": "Savannah \u00e8 un film del 2013 scritto e diretto da Annette Haywood-Carter, con protagonista Jim Caviezel.\nLa pellicola \u00e8 la trasposizione cinematografica della biografia \"Ward Allen: Savannah River Market Hunter\", scritta da John Eugene Cay Jr..\nTrama.\nSavannah, Georgia, inizi del XX secolo. Ward Allen \u00e8 una persona dal carattere romantico e pomposo. Rifiuta la sua eredit\u00e0 e la vita agiata per poter vivere liberamente lungo il fiume che scorre nei terreni della sua famiglia. Insieme all'amico Christmas Moultrie, uno schiavo liberato, insegue il sogno di una vita libera immersa nella natura. Ward dovr\u00e0 combattere chi gli vieta tutto ci\u00f2, e grazie al suo carisma, conquister\u00e0 il cuore di una nobildonna, il cui padre gli vieta il matrimonio.\nProduzione.\nLe riprese del film sono iniziate il 14 febbraio 2011 e si svolgono nella citt\u00e0 di Savannah, nello stato della Georgia.\nDistribuzione.\nIl primo trailer del film viene diffuso online il 16 luglio 2013.\nLa pellicola \u00e8 stata distribuita nelle sale cinematografiche statunitensi a partire dal 23 agosto 2013."}
{"id": "4619806", "revid": "22356", "url": "https://it.wikipedia.org/wiki?curid=4619806", "title": "Thoosuchidae", "text": ""}
{"id": "4619808", "revid": "767487", "url": "https://it.wikipedia.org/wiki?curid=4619808", "title": "Gabriel Appelt", "text": "Carriera.\nClub.\nResende.\nGabriel e suo fratello maggiore Guilherme cominciano la loro carriera nel Resende; Gabriel firma il suo primo contratto il 23 luglio 2010.\nJuventus.\nNell'aprile del 2011, \"Tuttosport\" conferma gli acquisti dei giovani Gabriel e Guilherme Appelt Pires da parte della Juventus, tuttavia a causa di motivi burocratici, Gabriel non ha potuto completare il suo trasferimento fino al suo diciottesimo compleanno. Nel gennaio del 2012 Gabriel firma ufficialmente con il club bianconero per una cifra attorno ai 2 milioni di euro, nonostante l'accordo fosse stato raggiunto il 21 aprile 2011.\nPrestiti in Serie B e al Legan\u00e9s.\nIl 30 agosto 2012 Gabriel viene mandato in prestito in Serie B alla Pro Vercelli, assieme al compagno di squadra Alberto Masi. Gabriel debutta in Serie B il 9 settembre 2012, come sostituto al 61\u00ba in una sconfitta in casa per 1-2 contro il Livorno. Il 10 novembre subisce un grave infortunio durante la partita in casa contro il . Dopo quattro mesi di stop, Gabriel ritorna tra i titolari della Pro Vercelli il 2 marzo 2013 in un 1-1 in trasferta contro la .\nIl 30 giugno 2013 il calciatore rientra dal prestito alla Juventus. Tuttavia, il 26 agosto seguente, viene nuovamente ceduto in prestito allo Spezia, dove gioca la prima partita il 14 settembre in trasferta a Crotone (1-0). A fine stagione torna nuovamente alla Juventus.\nIl 22 luglio 2014 passa in prestito al . L'esordio avviene nel secondo turno di Coppa Italia contro il Renate, partita vinta ai rigori dagli abruzzesi.\nA gennaio 2015 passa in prestito al Livorno. L'esordio avviene da titolare nella partita casalinga contro il Brescia, vinta dal Livorno per 4-2. Segna il suo primo goal in maglia amaranto con una rovesciata spettacolare nella partita casalinga contro la .\nIl 5 agosto seguente passa, sempre a titolo temporaneo, al Legan\u00e9s. Il 20 giugno 2016, dopo aver conquistato la prima storica promozione in Primera Divisi\u00f3n con la squadra spagnola, viene riscattato e firma un triennale con il club bianco-blu.\nStatistiche.\nPresenze e reti nei club.\n\"Statistiche aggiornate al 25 luglio 2020.\""}
{"id": "4619810", "revid": "363629", "url": "https://it.wikipedia.org/wiki?curid=4619810", "title": "Blefarofimosi", "text": "La blefarofimosi \u00e8 una condizione di riduzione dell'ampiezza della rima palpebrale sia in senso longitudinale (a causa della ptosi palpebrale) sia trasversale (a causa dell'epicanto inverso). Il ponte nasale appare piatto, con ipoplasia dei bordi orbitali, e gli occhi pi\u00f9 distanti tra loro rispetto al normale (telecanto): i soggetti che ne sono affetti presentano uno sguardo caratteristico.\nEziologia.\nLa condizione pu\u00f2 essere di origine genetica, trasmessa come carattere autosomico dominante, o dovuta a infezioni croniche della cornea o traumi.\nTrattamento.\nNei casi pi\u00f9 lievi viene in genere eseguita una terapia di mantenimento mentre negli altri casi viene adottato un trattamento chirurgico.\nBPES.\nLa \"sindrome blefarofimosi-ptosi-epicanto inverso\" (BPES) \u00e8 una malattia genetica associata alla mutazione del gene FOXL2 presente sul cromosoma 3q23. La trasmissione \u00e8 autosomica dominante, ma fino al 50% delle mutazioni sono nuove e non ereditate. La sindrome viene distinta in BPES di tipo I o II a seconda che rispettivamente vi sia o non vi sia anche la presenza di infertilit\u00e0 femminile dovuta a insufficienza ovarica."}
{"id": "4619812", "revid": "732240", "url": "https://it.wikipedia.org/wiki?curid=4619812", "title": "Film comici", "text": ""}
{"id": "4619818", "revid": "767487", "url": "https://it.wikipedia.org/wiki?curid=4619818", "title": "Jacopo da Fivizzano", "text": "Biografia.\nDopo aver appreso l'arte della stampa a Venezia, nel 1472 la introdusse a Fivizzano, \u00ab con la stampa dell\"'Opera\" di Virgilio, con sottoscrizione anche del prete Battista e di un certo Alessandro, entrambi originari o abitanti a Fivizzano \u00bb. \nSuccessivamente pubblic\u00f2 alcune opere di Cicerone, di Sallustio, di Giovenale e di Antonio Cornazzano. \nLa scarsa fortuna dell'impresa editoriale lo spinse a tornare presto a Venezia, dove apr\u00ec una stamperia nel 1476. \nProdusse allora testi di grammatica, di fisiognomia, di retorica, ed ancora opere di Prisciano, e Cicerone.\nCon il (1477) cess\u00f2 la sua produzione: \u00ab le notizie sullo stampatore si fanno pi\u00f9 rade, quasi ad indicare un sempre minor impegno di Jacopo nell'attivit\u00e0 tipografica, in cui \u00e8 peraltro ancora attivo: risulta infatti inviare da Venezia, il 27 maggio 1479, dei libri a Modena \u00bb.\nDa quella data, non si hanno pi\u00f9 notizie dello stampatore."}
{"id": "4619821", "revid": "547034", "url": "https://it.wikipedia.org/wiki?curid=4619821", "title": "Giovanni Francesco Rossi", "text": "Attivo a Roma dal 1640 al 1677, collabor\u00f2 con Ercole Ferrata a Sant'Agnese in Agone e scolp\u00ec rilievi a Santa Maria sopra Minerva."}
{"id": "4619826", "revid": "729019", "url": "https://it.wikipedia.org/wiki?curid=4619826", "title": "Tretij", "text": "Tretij (in russo \u0422\u0440\u0435\u0442\u0438\u0439; in italiano significa \"terza\") \u00e8 un'isola russa, situata nella baia della Pen\u017eina all'interno del golfo di \u0160elichov. Amministrativamente appartiene al Pen\u017einskij rajon del Krai di Kam\u010datka, nel Circondario federale dell'Estremo Oriente.\nGeografia.\nL'isola \u00e8 lunga 8\u00a0km e larga3,7\u00a0km. Si trova 3,2\u00a0km a sud della costa di una piccola penisola che racchiude la baia Melkovodnyj (\u0437\u0430\u043b\u0438\u0432 \u041c\u0435\u043b\u043a\u043e\u0432\u043e\u0434\u043d\u044b\u0439). A nord dell'isola nel canale che la separa dalla terraferma c'\u00e8 un piccolo isolotto di 700\u00a0m di lunghezza e 400\u00a0m di larghezza. A sud-est, a circa 30\u00a0km, c'\u00e8 un gruppo di due piccole isole: Kranij (\u041e\u0441\u0442\u0440\u043e\u0432 \u041a\u0440\u0430\u0439\u043d\u0438\u0439 ) e Vtoroi ()."}
{"id": "4619828", "revid": "144796", "url": "https://it.wikipedia.org/wiki?curid=4619828", "title": "Gilbert Elliot-Murray-Kynynmound, I conte di Minto", "text": "Deputato whig dal 1776, dopo l'assedio di Tolone del 1793 fece evacuare molti monarchici francesi in Italia e si trasfer\u00ec egli stesso a Firenze.\nVicer\u00e9 del Regno Anglo-Corso dal 17 giugno 1794 al 19 ottobre 1796 quando l'isola venne definitivamente occupata dai francesi, fu ambasciatore a Vienna dal 1799 al 1801 e Governatore generale dell'India dal 1807 al 1813."}
{"id": "4619829", "revid": "767487", "url": "https://it.wikipedia.org/wiki?curid=4619829", "title": "Legendary Stardust Cowboy", "text": "\u00c8 considerato uno dei pionieri del genere musicale conosciuto con il nome di psychobilly negli anni sessanta. Anche se viene spesso definito un artista demenziale, lui stesso si autodefinisce un performer serio.\nDavid Bowie ha rivelato di aver tratto ispirazione proprio dal nome d'arte di Odam per quello del suo alter ego pi\u00f9 celebre Ziggy Stardust: \u00abSuonava la chitarra e aveva un trombettista con una gamba sola... Assemblavano la loro musica senza la consapevolezza che ci dovrebbero essere regole da seguire. E cos\u00ec andavano in direzioni che non verrebbero in mente neanche ad un musicista semi-qualificato ... \u00e8 da lui che ho preso il nome Stardust\u00bb. Lo stesso Odom ha poi dichiarato: \u00abDi certo sarebbe bello se David Bowie mi avesse pagato qualche cosa per l'utilizzo di una parte del mio nome in Ziggie [sic] Stardust\u00bb. Nel 2002 Bowie ha provato a sdebitarsi scegliendo Legendary Stardust Cowboy per suonare al Meltdown Festival e nello stesso anno ha inserito una cover di un suo brano del 1968, \"I Took a Trip (On a Gemini Spaceship)\" nel suo album \"Heathen\". \u00abQuando ho letto sul suo sito che pensava che, dato che avevo preso in prestito il suo nome, almeno avrei dovuto cantare una delle sue canzoni, mi sono sentito in colpa e ho voluto fare ammenda immediatamente. Cos\u00ec ho rifatto una delle sue migliori canzoni\u00bb.\nBiografia.\nInizi.\nOdam era affascinato dai viaggi nello spazio sin da bambino, ricordando in proposito che gi\u00e0 all'asilo \"era solito osservare la luna e dire a se stesso che un giorno l'uomo ci sarebbe andato\". Da adolescente egli combin\u00f2 questi suoi interessi \"spaziali\" con il vecchio west americano per crearsi il nome d'arte \"Stardust Cowboy\" aggiungendo la parola \"legendary\" (\"leggendario\") autodefinendosi \"una leggenda dei propri tempi\". Il fatto che le iniziali del nome \"Legendary Star Dust\" (\"LSD\"), fossero un riferimento alla popolare droga psichedelica fu un'assoluta coincidenza; Odam asser\u00ec di aver iniziato ad adottare lo pseudonimo gi\u00e0 nel 1961, prima della diffusione di massa della sostanza stupefacente in questione.\nOdam inizi\u00f2 ad interessarsi alla musica alle scuole superiori principalmente per far colpo sulle ragazze e acquisire popolarit\u00e0. Ispirandosi a Chet Atkins prese a suonare la chitarra e il bugle. Dopo la scuola superiore inizi\u00f2 a frequentare per breve tempo il college, iscrivendosi alla facolt\u00e0 di elettronica.\n\"Paralyzed\".\nMentre era al college Odam ebbe l'idea di \"scrivere una canzone selvaggia capace di piacere a tutti.\" Ci\u00f2 port\u00f2 alla composizione del brano \"Paralyzed\", che present\u00f2 in diversi talent show locali. Odam incise \"Paralyzed\" nel 1968 in uno studio di registrazione a Fort Worth, in Texas. Nel pezzo egli suon\u00f2 il dobro e il bugle, mentre T-Bone Burnett si occup\u00f2 delle percussioni. La traccia contiene indecifrabili mugolii, grida, e vocalismi simili, supportati dal suono frenetico della chitarra acustica, e dall'accompagnamento ugualmente selvaggio da parte di Burnett alle batteria. Le esatte parole del testo della canzone variano da esibizione ad esibizione, e spesso risultano incomprensibili. Il titolo del brano (in italiano \"paralizzato\"), unito allo stile di canto utilizzato da Odam, sembrerebbe far riferimento alla condizione di una persona colpita da paresi facciale (come dopo un colpo apoplettico) con conseguente perdita della parola.\nCinquecento copie del singolo furono inizialmente stampate e pubblicate dall'etichetta personale di Odam, la piccola \"Psycho-Suave\" di sua propriet\u00e0. La canzone riscosse un certo successo a livello regionale e fin\u00ec per essere acquistata da una major, la Mercury Records, che si occup\u00f2 di distribuirla a livello nazionale, riuscendo anche ad entrare nella Billboard Top 200. La popolarit\u00e0 della canzone port\u00f2 \"The Ledge\" (come \u00e8 affettuosamente soprannominato dai suoi fan) a partecipare allo show comico della NBC \"Rowan and Martin's Laugh-in\" nel quale apparve vestito nel suo caratteristico e bizzarro stile da \"cowboy dello spazio\". Esegu\u00ec \"Paralyzed\" e la B-side del singolo, \"Who's Knocking On My Door\". Durante la fine della canzone il cast della trasmissione inizi\u00f2 a prenderlo in giro esibendosi in varie buffonerie alle sue spalle mentre egli cantava. The Ledge, offeso, se ne and\u00f2 dalla trasmissione furente per l'offesa subita.\nCarriera successiva.\nDopo lo spiacevole incidente, Odam venne invitato a partecipare ad altri programmi ma questi furono cancellati a causa di uno sciopero indetto dal sindacato dei musicisti che proib\u00ec le esibizioni live in televisione. Quando lo sciopero fin\u00ec, i 15 minuti di celebrit\u00e0 di Legendary Stardust Cowboy erano ormai passati. Lo storico Rob Weiner della Texas Tech University considera la carriera musicale di Odam \"un prodotto della disperazione\" risultato del fatto che \"non ci sia niente da fare a Lubbock\". Nel frattempo \"Paralyzed\" venne inserita alternativamente in diverse classifiche riservate alle peggiori o migliori canzoni mai incise.\nOdam ha continuato ad incidere in maniera intermittente dopo il successo di \"Paralyzed\" e pubblic\u00f2 svariati album e singoli. Il suo brano pi\u00f9 celebre divenne \"I Took a Trip on a Gemini Spaceship\", quando il pezzo venne reinterpretato da David Bowie nell'album \"Heathen\". Odam ricambi\u00f2 la cortesia registrando una cover di \"Space Oddity\".\nUn documentario sulla carriera di Odam, intitolato \"Cotton Pickin' Smash! The Story of the Legendary Stardust Cowboy\", venne prodotto alla fine degli anni ottanta, ma non fu mai distribuito nel circuito commerciale.\nAttualmente Odam risiede a San Jose, California, e si esibisce ancora abitualmente. Dalla fine degli anni novanta, Odam suona con una backing band chiamata The Altamont Boys, che include il bassista Klaus Flouride (dei Dead Kennedys), il chitarrista Jay Rosen, e il batterista Joey Meyers. Nel maggio 2007, The Ledge ha suonato al David Bowie High-Line festival di New York su invito dello stesso Bowie.\nA fine 2011, The Legendary Stardust Cowboy ha pubblicato un'antologia sulla sua carriera, un doppio CD su etichetta inglese Cherry Red Records intitolato \"For Sarah, Raquel, and David: An Anthology\". I nomi presenti nel titolo si riferiscono a Sarah Ferguson, Duchessa di York, Raquel Welch, attrice, e al musicista rock David Bowie, tutti suoi ammiratori di vecchia data."}
{"id": "4619831", "revid": "38120", "url": "https://it.wikipedia.org/wiki?curid=4619831", "title": "Tinni", "text": ""}
{"id": "4619834", "revid": "300067", "url": "https://it.wikipedia.org/wiki?curid=4619834", "title": "Kenneth Ogbe", "text": "Carriera.\nCon la Nazionale Under-20 tedesca ha disputato i FIBA EuroBasket Under-20 2013."}
{"id": "4619842", "revid": "1450446", "url": "https://it.wikipedia.org/wiki?curid=4619842", "title": "Giuseppe Puccianti", "text": "Biografia.\nNato a Pisa nel 1830, dopo la laurea in lettere all'Universit\u00e0 di Pisa, divenne insegnante e poi preside nelle scuole secondarie.\nPoeta di accenti classicisti, pur non facendo parte degli \"amici pedanti\", Giuseppe Puccianti fu inizialmente vicino al gruppo di letterati fiorentini che, critico verso il romanticismo, si raccolse intorno a Carducci.\nSi avvicin\u00f2 poi al Manzoni, alle esperienze letterarie di oltralpe e alla poetica di Giovanni Prati.\nLa sua produzione letteraria comprende raccolte di versi (\"Liriche\", 1871; \"Versi\", 1873), antologie e critiche letterarie (\"Antologia della prosa italiana moderna\", 1871; \"Antologia della poesia italiana moderna\", 1872). Scrisse sulla questione della lingua aderendo alle posizioni manzoniane (\"Della unit\u00e0 di lingua in Italia\", 1868) e sull'opera di Dante (\"Studi danteschi\", 1911).\nAccademico della Crusca, fu anche poeta in dialetto pisano e in tale veste collabor\u00f2 con il giornale cittadino \u00abIl ponte di Pisa\u00bb, firmandosi con lo pseudonimo Beppe di Banchi.\nMor\u00ec a Marina di Pisa, a ottantatr\u00e9 anni, nel 1903.\nOpere.\nOpere digitalizzate, disponibili in rete.\nNella biblioteca digitale non profit \"Internet Archive\", sono disponibili alcune opere di Puccianti in vari formati digitali (ePub, pdf, ecc.). Tra cui:"}
{"id": "4619845", "revid": "38120", "url": "https://it.wikipedia.org/wiki?curid=4619845", "title": "Lilo (informatico)", "text": ""}
{"id": "4619846", "revid": "1543377", "url": "https://it.wikipedia.org/wiki?curid=4619846", "title": "Port Victoria (Australia)", "text": "Port Victoria \u00e8 un villaggio costiero dell'Australia nello Stato dell'Australia Meridionale. Si trova sul golfo di Spencer, nella parte meridionale della penisola di Yorke, circa 190\u00a0km a ovest di Adelaide. Nel 2006 contava 345 abitanti.\nCome altre localit\u00e0 sul golfo di Spencer, Port Victoria era dotata di un molo per l'attracco delle navi a vela dette \"windjammer\", che trasportavano grano e altri cereali dall'Australia all'Inghilterra o all'Irlanda. Questa attivit\u00e0 era molto fiorente nella prima met\u00e0 del XX secolo, ma termin\u00f2 proprio a Port Victoria nel 1949. Per questo la localit\u00e0 \u00e8 nota come \"The last of the windjammer ports\" (l'ultimo dei porti windjammer).\nNel 1933 la nave a vela \"Parma\" part\u00ec da Port Victoria con un carico di cereali e raggiunse il porto di Falmouth in Inghilterra in 83 giorni, un record per allora.\nLa principale attrazione turistica di Port Victoria \u00e8 il \"Port Victoria Windjammer Museum\", un museo dedicato all'epoca delle navi \"windjammer\"."}
{"id": "4619860", "revid": "1862047", "url": "https://it.wikipedia.org/wiki?curid=4619860", "title": "Nicola Moscardelli", "text": "Biografia.\nNato a Ofena nel 1894 da Serafino ed Elvira Cantera, proprietari terrieri, studi\u00f2 all'Aquila in ambito umanistico. Gi\u00e0 nel 1913 pubblic\u00f2 due raccolte poetiche, \"Le fiamme\" e \"La veglia\", di derivazione simbolista e crepuscolare. Nel 1914 si trasfer\u00ec a Firenze e l\u00ec entr\u00f2 in ambienti culturali futuristi, collaborando anche con le riviste \"La Voce\" e \"Lacerba\"; nel 1915 pubblic\u00f2 quindi l'opera sperimentalista \"Abbeveratoio\". Interventista, combatt\u00e9 sul fronte italiano del Carso, venendo ferito nell'ottobre del 1915 e ricevendo la medaglia d'argento al valor militare. L'esperienza in guerra fu alla base di \"Tatuaggi\", pubblicato nel 1916.\nDa quello stesso anno si stabil\u00ec a Roma, dove cre\u00f2 la rivista d'avanguardia \"Le Pagine\" (1916-1917) insieme a Giovanni Titta Rosa e Maria Cardini. Pubblic\u00f2 quindi \"Gioielleria notturna\" (1918) e \"La mendica muta\" (1919), accolte favorevolmente; si impegn\u00f2 quindi soprattutto al giornalismo e alla critica letteraria, collaborando con diverse riviste, tra cui \"Il Tempo\", \"Il Popolo di Roma\" e \"L'Italia che scrive\". Successivamente inizi\u00f2 una produzione di prose novellistiche e romanzesche, insieme alla composizione di testi teatrali, cominiciata dopo essere entrato in contatto col regista futurista Anton Giulio Bragaglia. Continu\u00f2 sempre a scrivere poesie, che diventarono pi\u00f9 filosofico-teologiche e misticiste. Avvicinatosi agli ambienti esoterici, divent\u00f2 parte del gruppo di Ur, in cui prese il nome simbolico di \"Sirio\", e si accost\u00f2 a personaggi come Julius Evola e Rudolf Steiner.\nUn profondo rapporto di amicizia lo leg\u00f2 a Giovanni Papini che, stimandone l'opera letteraria, lo incluse nella copiosa antologia \"Poeti d'oggi\" del 1920, curata insieme a Pietro Pancrazi. Negli anni pi\u00f9 maturi, inoltre, fu importante il rapporto artistico con Arturo Onofri e Girolamo Comi.\nN\u00e9 in appoggio n\u00e9 a favore del regime fascista, tra il 1929 e il 1939 fu segretario della neonata Accademia d'Italia e, in seguito, insegn\u00f2 arte poetica e drammatica al Conservatorio Santa Cecilia. Nel 1935, nell'ambito del premio Viareggio si aggiudic\u00f2 uno dei premi minori; inoltre, nel 1939, ricevette il premio Sanremo nella seconda edizione.\nSposatosi con Lydia Sacer nel 1921, nel 1923 ebbe una figlia, Graziella. Mor\u00ec a Roma, dopo una lunga malattia, nel 1943.\nTutta la sua opera poetica, ispirata, per il periodo posteriore alla Grande guerra, al magistero di Arturo Onofri, \u00e8 stata pubblicata nel 2007 nel volume \"Nicola Moscardelli, Tutte le poesie\", a cura di Marilena Pasquini."}
{"id": "4619862", "revid": "1305772", "url": "https://it.wikipedia.org/wiki?curid=4619862", "title": "Millie", "text": ""}
{"id": "4619865", "revid": "1788047", "url": "https://it.wikipedia.org/wiki?curid=4619865", "title": "Cruzeiro brasiliano (1990)", "text": "Il cruzeiro (noto anche come terzo cruzeiro) \u00e8 stato la valuta del Brasile tra il 16 marzo 1990 e il 31 luglio 1993. Era suddiviso in 100 centavo. Il suo codice ISO era BRE e il suo simbolo era Cr$.\nStoria.\nIl cruzeiro fu una valuta creata in base al Plano Collor, il quale stabiliva di rinominare la moneta allora esistente in Brasile, al fine di cercare di evitare problemi simili a quelli avvenuti con il Plano Bresser, in cui ci furono azioni giudiziarie volte a ottenere un risarcimento per le perdite occorse nella valuta allora esistente.\nIl cruzeiro ha sostituito il cruzado nuovo alla pari ed \u00e8 stato poi sostituito dal cruzeiro real ad un tasso di 1 cruzeiro real = 1\u00a0000 cruzeiro.\nMonete.\nL'utilizzo delle monete da 1, 5, 10 e 50 centavo emesse nel 1989 \u00e8 continuato dopo l'introduzione del cruzeiro.\nLe prime monete di questa valuta erano in acciaio inossidabile e avevano il disegno basato su quello delle monete centesimali del cruzado nuovo; furono emesse nel 1990 in tagli da 1, 5, 10 e 50 cruzeiro, anche al fine di sostituire le vecchie banconote del cruzado, che erano ancora in circolazione.\nNel 1992 furono emesse monete commemorative in argento con un valore nominale di 500 cruzeiro (per il 500\u00ba anniversario della scoperta dell'America) e 2\u00a0000 cruzeiro (per la Seconda Conferenza delle Nazioni Unite su Ambiente e Sviluppo a Rio de Janeiro).\nNello stesso anno fu lanciata inoltre una nuova serie di monete, pi\u00f9 piccole, con valori da 100, 500 e 1\u00a0000 cruzeiro, che aveva sul rovescio le immagini di animali in via di estinzione, cos\u00ec come una moneta da 5\u00a0000 cruzeiro, per commemorare il bicentenario della morte di Tiradentes, destinate alla circolazione comune.\nQuesta nuova serie di monete ispir\u00f2 quelle della successiva valuta, il cruzeiro real.\nBanconote.\nLe prime banconote furono i biglietti da 50, 100, 200 e 500 cruzado nuovi che riportavano una sovrastampa rettangolare con il valore espresso nella nuova valuta, oltre a una banconota d'emergenza dal valore di 5\u00a0000 cruzeiro (Stampa B), su cui erano rappresentati l'effigie della Repubblica (fronte) e lo stemma nazionale (retro).\nSempre nel 1990 vennero emesse le prime banconote regolari, con valori di 100, 200, 500, 1\u00a0000 e 5\u00a0000 cruzeiro; quest'ultima nella sua versione permanente, su cui erano rappresentati Ant\u00f4nio Carlos Gomes (fronte) e il pianoforte appartenuto al compositore (retro). Le banconote del cruzado ancora in circolazione persero valore legale nel corso dello stesso anno.\nNel 1991, a causa dell'alta inflazione, furono lanciate banconote in tagli da 10\u00a0000 e 50\u00a0000 cruzeiro, seguite l'anno successivo da quella da 100\u00a0000 cruzeiro, emessa in occasione del Summit della Terra.\nLe banconote da 50 e 100 cruzeiro (generalmente banconote con la denominazione espressa in cruzado nuovi) persero valore legale nel 1992, sostituite da monete destinate a una circolazione di breve durata.\nNel 1993 fu lanciata la banconota da 500\u00a0000 cruzeiro, l'ultima per questa valuta, in quanto, ad agosto dello stesso anno, furono tolti tre zeri con l'introduzione del cruzeiro real.\nLe banconote di taglio pi\u00f9 elevato furono ritirate dalla circolazione nel 1994.\nPoco prima del lancio del cruzeiro real, il Consiglio Monetario Nazionale aveva in progetto l'introduzione di banconote da 1\u00a0000\u00a0000 e 5\u00a0000\u00a0000 di cruzeiro, che, tuttavia, non sono mai state messe in circolazione."}
{"id": "4619866", "revid": "438678", "url": "https://it.wikipedia.org/wiki?curid=4619866", "title": "George Douglas, XVI conte di Morton", "text": "Biografia.\nEra il figlio di Sholto Douglas, XV conte di Morton, e di sua moglie, Catherine Hamilton, nipote di Thomas Hamilton, VI conte di Haddington. Studi\u00f2 all'Eton College.\nNel 1774 successe al padre alla contea.\nMatrimonio.\nSpos\u00f2, il 13 agosto 1814, Susan Elizabeth Buller, figlia di Sir Francis Buller, II Baronetto ed Elizabeth Lydia Hallidat. Ebbero una figlia:\nMorte.\nMor\u00ec il 17 luglio 1827, all'et\u00e0 di 66 anni."}
{"id": "4619868", "revid": "1305772", "url": "https://it.wikipedia.org/wiki?curid=4619868", "title": "Matrimonio tra persone dello stesso sesso in Danimarca", "text": "Il matrimonio tra persone dello stesso sesso \u00e8 diventato legale in Danimarca il 15 giugno 2012. La legge per legalizzarlo, proposta dal Governo Thorning-Schmidt, fu approvata dal Folketing il 7 giugno 2012 e ricevette l'assenso reale il 12 giugno. Tuttavia, la riforma dell'istituto matrimoniale riguarda solo la Danimarca propriamente intesa, mentre ne sono escluse la Groenlandia e le Isole F\u00e6r \u00d8er. Il paese scandinavo \u00e8 diventato cos\u00ec l'undicesimo paese del mondo a legalizzare tale tipo di unione.\nUnioni civili.\nLe unioni civili (\"registreret partnerskab\" in danese) furono legalizzate da una legge emanata il 7 giugno 1989, la prima a livello mondiale riguardo a tale tema, entrando in vigore il 1\u00ba ottobre dello stesso anno. Fu estesa alla Groenlandia il 26 aprile 1996, e successivamente corretta nel 1999. Tre tentativi di allargare i diritti riconosciuti dalla legge furono fatti nel maggio 2003, nel giugno 2003 e nel giugno 2006, ma nessuno di questi and\u00f2 a buon fine. Tentativi che invece ebbero successo nel giugno 2009 e nel maggio 2010.\nLe unioni civili riconoscevano quasi gli stessi diritti derivanti dal matrimonio, cos\u00ec come anche i doveri. Infatti, i diritti legali e fiscali riconosciuti alle coppie omosessuali che si registravano con le unioni civili erano identici alle coppie eterosessuali che si sposavano, fatta eccezione per due casi:\nLe procedure per il divorzio erano anch'esse identiche a quelle per le coppie sposate. Coloro che desideravano contrarre un'unione civile dovevano avere almeno uno dei seguenti requisiti:\nI cittadini di Finlandia, Islanda e Norvegia erano trattati alla stregua dei cittadini danesi. Inoltre, il Ministero della Giustizia poteva decidere che un cittadino di un qualunque altro paese con leggi in materia simili alla Danimarca poteva essere trattato come un cittadino danese.\nIl 17 marzo 2009, al Folketing fu proposta una legge che riconosceva alle coppie omosessuali il diritto di adottare. Tale legge fu approvata il 4 maggio 2010 ed entr\u00f2 in vigore il 1\u00ba luglio dello stesso anno.\nSoltanto le autorit\u00e0 civili erano obbligate a celebrare le unioni civili, ma la Chiesa di Danimarca permise ai preti di benedire le coppie omosessuali.\nIl 15 giugno 2012 la legge fu annullata e sostituita dall'entrata in vigore di quella sul matrimonio per tutti.\nMatrimonio.\nNel 2006, cinque deputati della Sinistra Radicale presentarono una risoluzione che chiedeva al governo di stilare una legge per aprire il matrimonio a tutti i tipi di coppia. La risoluzione fu discussa in parlamento ed osteggiata dalla coalizione conservatrice al governo. Il Ministro della Famiglia, Carina Christensen, afferm\u00f2 che le coppie registrate con l'unione civile avevano gi\u00e0 gli stessi diritti delle coppie sposate, esclusa la possibilit\u00e0 di sposarsi in chiesa, per cui riteneva non necessaria una legge sull'ampliamento del matrimonio a tutte le coppie.\nNel giugno 2008, Lone Dybkj\u00e6r, un relatore dello stesso partito, chiese ancora una volta l'ampliamento dell'istituto matrimoniale a tutte le coppie (\"k\u00f8nsneutrale \u00e6gteskab\", letteralmente \"matrimonio di genere neutro\").\nNell'aprile 2009, l'assessore alla Cultura del Comune di Copenaghen, Pia Allerslev del Partito Liberale Danese, espresse pubblicamente il proprio sostegno al matrimonio tra persone dello stesso sesso, seguita dal sindaco Ritt Bjerregaard.\nNel giugno 2010, il Folketing respinse ancora una volta una proposta di legge in merito proveniente dai partiti dell'opposizione con una maggioranza risicata: la proposta fu infatti bocciata con 57 voti contro 52. Analogo destino conobbe anche una mozione volta a legalizzare il \"k\u00f8nsneutrale \u00e6gteskab\".\nNell'ottobre 2011, Manu Sareen, Ministro per le Pari Opportunit\u00e0 e per gli affari di culto del Governo Thorning-Schmidt, annunci\u00f2 che il governo avrebbe cercato di legalizzare i matrimoni tra persone dello stesso sesso entro la primavera 2012. Il 18 gennaio 2012 il governo pubblic\u00f2 due progetti di legge in merito. Una legge introduceva la definizione di matrimonio di genere neutro e consentiva alle coppie omosessuali di sposarsi sia in comune sia in chiesa. Le coppie che avevano contratto un'unione civile in precedenza vedevano tramutarsi quest'ultima automaticamente in matrimonio, mentre le coppie non registrate ufficialmente avevano direttamente accesso alle nozze. Secondo l'altra legge, i singoli preti che non volevano sposare coppie omosessuali potevano scegliere di non farlo. Anche alle altre comunit\u00e0 religiose era lasciata la scelta tra la celebrazione o meno di tali cerimonie. Le leggi furono sottoposte ad una consultazione fino al 22 febbraio dello stesso anno.\nIl 14 marzo 2012 il governo sottopose entrambe le leggi al parlamento. La legge fu approvata il 7 giugno 2012, dopo 23 anni esatti dall'approvazione delle unioni civili. Ricevuto l'assenso reale il 12 giugno, la legge entr\u00f2 in vigore il 15 giugno. La legge fu ostacolata dal Partito Popolare Danese e dai Cristiano-democratici, sebbene quest'ultimo partito non fosse rappresentato in parlamento.\nAdozione e diritto di famiglia.\nIl 2 giugno 2006, il Folketing abrog\u00f2 una legge del 1997 che vietava alle coppie lesbiche l'accesso alla fecondazione assistita.\nFin dal 1999 \u00e8 stato possibile per un uomo o una donna la cui unione con un altro uomo o un'altra donna era riconosciuta in quanto unione civile adottare il figlio del/della partner (si tratta della cosiddetta \"adozione del figliastro\"). Invece, dal 1\u00ba luglio 2010 le coppie dello stesso sesso possono adottare congiuntamente."}
{"id": "4619873", "revid": "1592097", "url": "https://it.wikipedia.org/wiki?curid=4619873", "title": "Millie (Disney)", "text": ""}
{"id": "4619876", "revid": "125955902", "url": "https://it.wikipedia.org/wiki?curid=4619876", "title": "Stefano Vecchi", "text": "Caratteristiche tecniche.\nGiocatore.\nTecnicamente poco raffinato, veniva impiegato come mediano davanti alla difesa, con compiti sia di rottura sia di costruzione.\nAllenatore.\nNel suo modulo cerca di adattarsi alle caratteristiche tecniche dei propri giocatori. Utilizza di norma il 4-4-1-1, che pu\u00f2 evolvere in un 4-2-3-1 o in un 4-3-3; richiede lo sfruttamento delle fasce laterali, un'alta intensit\u00e0 agonistica e la ricerca del gioco palla a terra.\nCarriera.\nGiocatore.\nCresciuto nel Ponte San Pietro, nel 1986 si trasferisce alle giovanili dell', dove rimane fino al 1990, quando passa in compropriet\u00e0 all'Oltrep\u00f2.\nRiscattato dai nerazzurri, nelle annate successive viene ceduto in prestito allo Spezia e poi all', entrambe in Serie C1. Nel 1993 viene ceduto (dapprima in compartecipazione e poi definitivamente) al Fiorenzuola, neopromosso in Serie C1: nella formazione valdardese rimane per quattro stagioni di terza serie, l'ultima delle quali da capitano, sfiorando la promozione in Serie B nel campionato 1994-1995, concluso con la sconfitta nella finale play-off. Nel 1997 si trasferisce al , allenato da Giancarlo D'Astoli che lo aveva gi\u00e0 avuto nel Fiorenzuola, in cambio di Antonio Terracciano; nel 1999 passa alla SPAL, sempre in Serie C1 e sempre con D'Astoli, rimanendovi per quattro stagioni, due delle quali da capitano.\nNel 2003 viene acquistato a parametro zero dal , con cui partecipa al suo ultimo campionato di Serie C1 offrendo un rendimento inferiore alle attese, anche a causa di numerosi infortuni. Dopo la retrocessione del Pavia, si trasferisce al Pergocrema, in Serie D, con cui conclude la carriera agonistica.\nAllenatore.\nInizia l'attivit\u00e0 di allenatore sulla panchina del Mapello, con cui ottiene la promozione in Eccellenza nella stagione 2005-2006.\nNel 2006 passa sulla panchina della Colognese, che allena per tre campionati consecutivi centrando due volte i playoff per la promozione in D, e in seguito allena la Tritium: con la formazione di Trezzo sull'Adda ottiene due promozioni in due anni, portandola a disputare il campionato di Lega Pro Prima Divisione, e vince la Supercoppa di Lega di Seconda Divisione nel 2011.\nSPAL.\nNel 2011 torna alla SPAL come allenatore, guidandola nel campionato di Lega Pro Prima Divisione 2011-2012; la stagione, nella quale arrivano problemi economici e 8 punti di penalizzazione, si conclude con la retrocessione ai play-out. \nSudtirol.\nDopo il fallimento degli estensi, passa sulla panchina del S\u00fcdtirol, con cui raggiunge i play-off nel campionato 2012-2013.\nCarpi.\nIl 17 luglio 2013, dopo una lunga trattativa con il S\u00fcdtirol dovuta a problemi contrattuali e di patentino, diventa il nuovo allenatore del , neopromosso in Serie B. Viene esonerato il 17 marzo 2014 dopo aver ottenuto 39 punti in 29 gare e viene sostituito da Giuseppe Pillon.\nInter, primavera e prima squadra.\nDalla stagione 2014-2015 \u00e8 l'allenatore della formazione Primavera dell'Inter, che il 16 febbraio 2015 conduce alla vittoria del Torneo di Viareggio sconfiggendo il Verona in finale per 2-1. In Coppa Italia Primavera viene eliminato dalla ai quarti di finale, mentre in campionato viene eliminato dalla sempre ai quarti. L'anno seguente esce in semifinale sia al Torneo di Viareggio che in campionato per mano rispettivamente di e Roma, mentre vince la Coppa Italia Primavera battendo la Juventus complessivamente per 3-1. Nella stagione 2016-2017 perde la Supercoppa Primavera contro la Roma, dal Viareggio esce ai quarti per mano del e dalla Coppa Italia viene eliminato dalla Roma in semifinale.\nIl 1\u00ba novembre 2016, dopo l'esonero di Frank de Boer, viene chiamato momentaneamente ad allenare la prima squadra dell'Inter. Esordisce il 3 novembre in Europa League contro il Southampton, perdendo 2-1. Il 6 novembre fa l'esordio in Serie A contro il , vincendo a San Siro per 3-0. L'8 novembre, dopo la nomina di Stefano Pioli come nuovo allenatore dell'Inter, Vecchi torna ad allenare la Primavera.\nIl 9 maggio 2017, a seguito dell'esonero dello stesso Pioli, viene richiamato per condurre la squadra nelle ultime tre partite di campionato. Al suo secondo esordio sulla panchina nerazzurra perde per 2-1 contro il ; vince poi contro la per 1-3 e contro l' per 5-2 chiudendo il campionato al 7\u00ba posto.\nTornato alla guida della Primavera, l'11 giugno seguente vince il campionato battendo per 2-1 la Fiorentina, diventando cos\u00ec il primo e unico a vincere il campionato primavera sia da giocatore che da allenatore. Il 7 gennaio 2018 conquista anche la Supercoppa (la prima in assoluto per l\u2019Inter), battendo per 2-1 la Roma, dopo essere uscito dalla Coppa Italia ai quarti per mano dell'; uscir\u00e0 invece dalla Youth League alla prima partecipazione eliminato agli ottavi dal . Il 28 marzo vince il suo secondo Torneo di Viareggio, superando nella decisiva finale la Fiorentina per 2-1.\nIl 9 giugno si riconferma campione d'Italia Primavera con l'Inter che supera nuovamente la Fiorentina nella finale giocata a Reggio Emilia e vinta per 2-0 dopo i tempi supplementari.\nVenezia.\nIl 14 giugno diventa il nuovo tecnico del sostituendo Filippo Inzaghi, passato al . Il 12 ottobre, dopo sei partite (una vinta, una pareggiata e quattro perse), viene esonerato e sostituito da Walter Zenga.\nRitorno al Sudtirol.\nIl 27 giugno 2019 torna sulla panchina del , con cui firma un biennale. Nella prima stagione si piazza 4\u00ba nel girone B della Serie C e perde il secondo turno dei play-off. Nella seconda stagione arriva 3\u00ba sempre nel girone B stabilendo il record di punti per la squadra (75 in 38 partite) ed \u00e8 l\u2019Avellino ad eliminarlo al secondo turno della fase nazionale. A fine stagione lascia il club tirolese in scadenza di contratto.\nFeralpisal\u00f2.\nIl 17 giugno 2021 diventa il nuovo tecnico della , con cui si lega fino al 2023.\nStatistiche.\nStatistiche da allenatore.\n\"Statistiche aggiornate al 21 febbraio 2021\". In grassetto le competizioni vinte.\nGiovanili.\n\"Statistiche aggiornate al 10 giugno 2018.\""}
{"id": "4619877", "revid": "830939", "url": "https://it.wikipedia.org/wiki?curid=4619877", "title": "Thomas Lipton", "text": "Biografia.\nEmigrato negli USA nel 1865 e rimpatriato nel 1876, fond\u00f2 un'impresa commerciale in comunicazione con l'Oriente, col quale commerci\u00f2 cacao, caff\u00e8 e soprattutto t\u00e8.\nDivenne inoltre celebre come proprietario di yacht e cultore dello \"yachting\".\nAl cinema.\nAppare nel ruolo di s\u00e9 stesso in un corto del 1913, \"\"."}
{"id": "4619879", "revid": "599013", "url": "https://it.wikipedia.org/wiki?curid=4619879", "title": "Jason Williams (disambigua)", "text": ""}
{"id": "4619880", "revid": "31886", "url": "https://it.wikipedia.org/wiki?curid=4619880", "title": "Cruzeiro real brasiliano", "text": "Il cruzeiro real \u00e8 stato per breve durata la valuta del Brasile, tra il 1\u00ba agosto 1993 e il 30 giugno 1994. Era suddiviso in 100 centavo, tuttavia, questa unit\u00e0 \u00e8 stata usata solo a fini contabili. Il suo codice ISO era BRR e il simbolo era CR$.\nStoria.\nGli alti tassi d'inflazione che hanno segnato il 1993, hanno portato il governo di Itamar Franco ad emettere il provvedimento urgente che ha creato il cruzeiro real.\nLa nuova valuta ha sostituito il terzo cruzeiro, con 1\u00a0000 cruzeiro = 1 cruzeiro real. Il cruzeiro real \u00e8 stato poi sostituito dal real ad un cambio di 1 real per 2\u00a0750 cruzeiro real. Prima che ci\u00f2 avvenisse, nei prezzi veniva utilizzata l'unit\u00e0 reale di valore (agganciata al dollaro USA alla pari), al fine di permettere alla popolazione di abituarsi a una valuta stabile (dopo molti anni di alta inflazione) prima dell'introduzione del real.\nMonete.\nIn sostituzione delle banconote dalla precedente valuta, furono emesse monete in acciaio inox inizialmente da 5 e 10 cruzeiro real, e successivamente da 50 e 100 cruzeiro real.\nUna curiosit\u00e0 di queste monete \u00e8 che l'espressione \"cruzeiros reais\" non compare sulla moneta, sostituita dal simbolo CR$, e che sul diritto appaiono gli animali in via di estinzione.\nPer questa valuta non vennero emesse monete in centavo, utilizzando allo scopo le banconote e le monete della valuta precedente, con il rapporto di 10 cruzeiro per un centavo di cruzeiro real.\nBanconote.\nLe prime banconote di questa valuta erano biglietti da 50\u00a0000, 100\u00a0000 e 500\u00a0000 cruzeiro, cui venne apposto un timbro con il nuovo valore da 50, 100 e 500 CR$. Successivamente furono emesse banconote regolari in tagli da 1\u00a0000, 5\u00a0000 e 50\u00a0000 CR$.\nNel 1994 fu anche progettato il lancio di una banconota da 10\u00a0000 cruzeiro real, il cui design era gi\u00e0 stato approvato, ma che non entr\u00f2 mai in circolazione a causa dell'imminente lancio del Plano Real.\nRitiro.\nNel 1994 tutto il contante in circolazione, costituito dalle banconote e monete del cruzeiro real, cos\u00ec come dalle banconote residue delle valute precedenti, \u00e8 stato ritirato in occasione del lancio della nuova valuta, il real, perdendo valore legale dal mese di agosto dello stesso anno."}
{"id": "4619883", "revid": "287204", "url": "https://it.wikipedia.org/wiki?curid=4619883", "title": "Imperatrice Yoshiko", "text": "Infanzia.\nLa era anche nota come nella sua infanzia. Fu l'unico figlio dell'Imperatore Go-Momozono, e divenne la moglie di erede adottivo dell'imperatore, sposando il suo fratellastro adottivo che successivamente sarebbe diventato noto come Imperatore K\u014dkaku. Anche se i suoi figli morirono in tenera et\u00e0, funse da madre ufficiale per l'erede che divent\u00f2 poi l'Imperatore Nink\u014d.\nImperatrice consorte.\nIl padre di Yoshiko, l'Imperatore Go-Momozono, mor\u00ec senza figli maschi quando ella aveva dieci mesi. Per evitare un interregno dinastico, l'ex Imperatrice Go-Sakuramachi ed il suo capo consigliere incoraggiarono l'imperatore morente ad adottare il Principe Morohito, il cui padre biologico era il Principe Sukehito, il secondo Principe Kan'in. Morohito, che sarebbe diventato noto come Imperatore K\u014dkaku in seguito, sal\u00ec al trono all'et\u00e0 di otto anni.\nL'ex Imperatrice Go-Sakuramachi fidanz\u00f2 Yoshiko al nuovo Imperatore. Yoshiko divent\u00f2 formalmente Imperatrice consorte dell'Imperatore K\u014dkaku all'et\u00e0 di quindici anni. Partor\u00ec due figli maschi che morirono entrambi durante l'infanzia.\nImperatrice vedova.\nNel 1816, l'Imperatore Nink\u014d concesse all'Imperatrice Yoshiko il titolo di Imperatrice vedova dopo che l'Imperatore K\u014dkaku abdic\u00f2.\nMonaca buddista.\nPoco dopo la morte dell'Imperatore K\u014dkaku, imperatrice vedova Yoshiko divenne una monaca buddista. Nel 1841, cambi\u00f2 il suo nome in .\nYoshiko mor\u00ec all'et\u00e0 di 67 anni e fu sepolta a Senny\u016b-ji. La sua memoria \u00e8 onorata ufficialmente al mausoleo di suo marito, che \u00e8 noto come\"Nochi-no-tsukinowa no misasagi.\""}
{"id": "4619886", "revid": "830939", "url": "https://it.wikipedia.org/wiki?curid=4619886", "title": "Seymour Lipton", "text": "Biografia.\nLa sua carriera studentesca culmin\u00f2 con la frequentazione del City College di New York (1922-1923) e della Columbia University (1923-1927).\nAstrattista, si dedic\u00f2 da autodidatta alla scultura dal 1932 dopo una breve carriera da dentista e nel 1938 effettu\u00f2 alla A.C.A. Gallery la prima personale.\nFino al 1945 realizz\u00f2 figure espressioniste in legno e in pietra, esprimenti contenuti di polemica sociale.\nDopo di che si avvicin\u00f2 all'astrazione e alla sperimentazione, grazie all'utilizzo di lamine battute e saldate, come mezzo espressivo per raffigurare forme vegetali ed animali.\nTra le sue opere pi\u00f9 rappresentative si possono menzionare, \"Uccello di tempesta\" (1953), \"Drago fiore\" (1955), \"Fucina terrestre II\" (1955), \"Crisalide\" (1956), che sono metafore dei processi di crescita e di cambiamento in atto.\nAltre opere, invece, ricordano personaggi epici e mitici, come \"Vichingo\" (1957), \"Mandrake\" (1959)."}
{"id": "4619887", "revid": "767487", "url": "https://it.wikipedia.org/wiki?curid=4619887", "title": "I figli delle mille e una notte", "text": "I figli delle mille e una notte (\"Les baliseurs du d\u00e9sert/El Haimoune\") \u00e8 un film del 1984 diretto da Nacer Khemir. \u00c8 il primo film della \"Trilogia del deserto\", a cui seguono \"La collana perduta della colomba\" e \"Bab'Aziz\" diretti dallo stesso regista. \u00c8 incentrato sulla cultura araba, in particolare sui racconti e le leggende che hanno influenzato la vita del regista, come \"Le mille e una notte\". Fu presentato a Venezia nel 1984.\nTrama.\nUn giovane insegnante viene inviato in un villaggio isolato in mezzo al deserto, dove assister\u00e0 ad avvenimenti che si mescolano tra mito e realt\u00e0: persone che sono attratte da un'antica maledizione a vagare senza sosta nel deserto; un uomo che trascorre 50 anni a scavare per trovare un tesoro, e una barca misteriosa che si trova in cima ad una duna di sabbia.\nProduzione.\nIl film \u00e8 stato girato nel deserto tunisino.\nDistribuzione.\nIl film \u00e8 uscito in Francia il 30 aprile 1986. In Italia fu presentato a Venezia nel 1984."}
{"id": "4619889", "revid": "767487", "url": "https://it.wikipedia.org/wiki?curid=4619889", "title": "Legrand's Revenge", "text": "Legrand's Revenge \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 17 agosto 1915. \u00c8 conosciuto anche con il titolo alternativo \"Le Grand's Revenge\" (o \"LeGrand's Revenge\") o con il titolo della serie, \"The Adventures of Dominica #5: Legrand's Revenge\"."}
{"id": "4619893", "revid": "720133", "url": "https://it.wikipedia.org/wiki?curid=4619893", "title": "Les baliseurs du d\u00e9sert", "text": ""}
{"id": "4619894", "revid": "720133", "url": "https://it.wikipedia.org/wiki?curid=4619894", "title": "El Haimoune", "text": ""}
{"id": "4619895", "revid": "199745", "url": "https://it.wikipedia.org/wiki?curid=4619895", "title": "Crepis pontana", "text": "La radicchiella subalpina (nome scientifico Crepis pontana ) \u00e8 una pianta angiosperma dicotiledone della famiglia delle Asteraceae.\nEtimologia.\nL'etimologia del nome generico (\"Crepis\") non \u00e8 molto chiara. In latino \"Cr\u00e8p\u00ecs\" significa pantofola, sandalo e i frutti, di alcune specie di questo genere, sono strozzati nella parte mediana ricordando cos\u00ec (molto vagamente) questo tipo di calzare. Inoltre lo stesso vocabolo (\"krepis\") nell'antica Grecia indicava il legno di Sandalo e anche una pianta non identificata descritta da Teofrasto. Non \u00e8 chiaro quindi, perch\u00e9 S\u00e9bastien Vaillant (botanico francese, 1669 - 1722) abbia scelto proprio questo nome per indicare il genere della presente specie. L'epiteto specifico (\"pontana\") potrebbe derivare da un errore di stampa: nello \"Species Plantarum\" in una delle prime edizioni questa pianta era denominata \"Hieracium montanum\".\nIl binomio scientifico di questa pianta inizialmente era \"Hypochoeris pontana\" (basionimo), proposto dal botanico Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum - 2: 810\" del 1753, modificato successivamente in quello attualmente accettato proposto dal botanico Karl Wilhelm von Dalla Torre (1850, Kitzb\u00fchel - 1928, Innsbruck) nella pubblicazione \"Anleitung zur Beobachtung und zum Bestimmen der Alpenpflanzen - 145 \" del 1882.\nDescrizione.\nHabitus. La pianta di questa specie \u00e8 una erbacea perenne. La forma biologica \u00e8 emicriptofita scaposa (\"H scap\"), ossia sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Gli steli contengono abbondante latice amaro.\nRadici. Le radici sono verticali (non rizomatose).\nFusto. La parte aerea del fusto \u00e8 eretta, robusta, semplice e striata; gli steli fiorali sono sparsamente tomentosi e sotto il capolino sono ingrossati. Diametro del fusto alla base: 1 \u2013 2\u00a0cm. Queste piante sono alte da 15 a 40\u00a0cm. \nFoglie. Le foglie si dividono in basali e cauline.\nInfiorescenza. Le infiorescenze sono composte da un unico grande capolino (raramente 2). I capolini sono formati da un involucro a forma emisferica (o campanulata) composto da brattee (o squame) disposte su 2 serie all'interno delle quali un ricettacolo fa da base ai fiori tutti ligulati. Le squame, densamente irsute, hanno un colore verdastro con portamento patente; quelle esterne sono lunghe 2/3 - 3/4 delle interne, sono acuminate o acute; quelle interne sono lineari o strettamente ovate, con punte acuminate e superficie densamente pubescente. Il ricettacolo \u00e8 piatto e nudo (privo di pagliette); \u00e8 areolato e brevemente cigliato. Diametro del capolino: 3 \u2013 5\u00a0cm. Diametro dell'involucro: 1,5\u00a0cm.\nFiori. I fiori tutti ligulati, sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono ermafroditi, fertili e zigomorfi.\nFrutti. I frutti sono degli acheni con pappo. Gli acheni, pi\u00f9 o meno uniformi, sono lunghi 10 \u2013 12\u00a0mm (larghi 1,5 \u2013 2\u00a0mm) ed hanno 16 - 18 coste longitudinali; all'apice sono pi\u00f9 o meno assottigliati (hanno un becco ben distinto); la superficie \u00e8 liscia e pi\u00f9 o meno angolosa; il colore \u00e8 bruno-arancio. Il pappo \u00e8 bianco (o marroncino) e soffice (setole flessibili ma tenaci) ed \u00e8 lungo 9\u00a0mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino questa sottospecie appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Caricion ferrugineae\" \u00e8 relativa alle praterie, molto dense e ricche floristicamente, pi\u00f9 o meno mesofile degli ambienti montani. I suoli, profondi, freschi ed umidi, variano da debolmente basici a moderatamente acidi. Questa cenosi \u00e8 localizzate sul Jura e sulle Alpi.\nSpecie presenti nell'associazione: \"Carex ferruginea\", \"Carex sempervirens\", \"Sesleria caerulea\", \"Festuca melanopsis\", \"Festuca norica\", \"Anemone narcissiflora\", \"Trifolium thalii\", \"Alchemilla pallens\", \"Anemone baldensis\", \"Astragalus frigidus\", \"Astrantia bavarica\", \"Campanula thyrsoides\", \"Crepis mollis\", \"Crepis pontana\", \"Erigeron atticus\", \"Festuca pulchella\", \"Lathyrus laevigatus\", \"Luzula glabrata\", \"Pedicularis foliosa\", \"Phleum hirsutum\", \"Plantago atrata\", \"Senecio doronicum\", \"Trifolium badium\", \"Trifolium pratense\" e \"Trollius europaeus\".\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\n\"C. pontana\" appartiene a un genere (\"Crepis\") abbastanza numeroso comprendente dalle 200 alle 300 specie (secondo le varie classificazioni), diffuse soprattutto nell'emisfero boreale (Vecchio Mondo), delle quali quasi una cinquantina sono proprie della flora italiana.\nIl basionimo per questa specie \u00e8: \"Hypochoeris pontana\" .\nFilogenesi.\nIl genere di questa voce appartiene alla sottotrib\u00f9 Crepidinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Crepidinae fa parte del \"quarto\" clade della trib\u00f9; in questo clade \u00e8 in posizione \"centrale\" vicina alle sottotrib\u00f9 Chondrillinae e Hypochaeridinae. \nLa sottotrib\u00f9 \u00e8 divisa in due gruppi principali uno a predominanza asiatica e l'altro di origine mediterranea/euroasiatica. Da un punto di vista filogenetico, all'interno della sottotrib\u00f9, sono stati individuati 5 subcladi. Il genere di questa voce appartiene al subclade denominato \"\"Crepis-Lapsana-Rhagadiolus\" clade\", composto dai generi \"Crepis\" , \"Lapsana\" e \"Rhagadiolus\" . Dalle analisi \"Crepis\" risulta parafiletico (per cui la sua circoscrizione \u00e8 provvisoria).\nNella \"Flora d'Italia\" le specie italiane di \"Crepis\" sono suddivise in 4 gruppi e 12 sezioni in base alla morfologia degli acheni, dell'involucro e altri caratteri (questa suddivisione fatta per scopi pratici non ha valore tassonomico). La specie di questa voce appartiene al \"Gruppo 2\" (gli acheni sono uniformi con un becco pi\u00f9 o meno visibile o con un apice bruscamente ristretto) e alla \"Sezione H\" (gli involucri dei capolini sono lunghi 10 - 20 mm; gli acheni hanno 14 - 20 coste).\nI caratteri distintivi per la specie di questa voce sono:\nIl numero cromosomico di \"C. pontana\" \u00e8: 2n = 10.\nSpecie simili.\nAllo stesso gruppo e sezione appartengono le seguenti specie:\nAl di fuori del genere \"Crepis pontana\" pu\u00f2 essere confusa con la specie \"Hypochoeris uniflora\" (Costolina alpina). Entrambe vivono negli stessi habitat, ma la costolina alpina \u00e8 molto pi\u00f9 comune. Si distingue in quanto le setole del pappo sono piumose (e non peli flessibili ma tenaci).\nSinonimi.\nSono elencati alcuni sinonimi per questa entit\u00e0:\nAltre notizie.\nLa crepide di Boccone in altre lingue \u00e8 chiamata nei seguenti modi:"}
{"id": "4619898", "revid": "287204", "url": "https://it.wikipedia.org/wiki?curid=4619898", "title": "Millie (personaggio)", "text": ""}
{"id": "4619899", "revid": "297059", "url": "https://it.wikipedia.org/wiki?curid=4619899", "title": "Handicapper", "text": ""}
{"id": "4619902", "revid": "88740", "url": "https://it.wikipedia.org/wiki?curid=4619902", "title": "Eastman's Royal Naval Academy", "text": "La Eastman's Royal Naval Academy, originariamente situata a Southsea e pi\u00f9 tardi a Winchester, entrambe in Inghilterra, era una scuola preparatoria navale privata. Tra il 1855 e il 1923 era conosciuta principalmente come una scuola che formava i ragazzi che sarebbero entrati nella Royal Navy. Successivamente, fu ribattezzata \"scuola preparatoria di Eastman\" e continu\u00f2 la sua attivit\u00e0 fino al 1940. La scuola era ritenuta secondo Jonathan Betts, \"una delle migliori scuole per i ragazzi destinati alla Marina\".\nStoria.\nL'introduzione nel 1838 di un esame di ammissione per la Royal Navy, anche se inizialmente costituiva un test impegnativo per la maggior parte, incoraggi\u00f2 lo sviluppo di istituti scolastici specializzati, tra i quali la Royal Naval Academy di Eastman.\nNonostante il nome, l'istituto non aveva alcun collegamento ufficiale con la marina militare. Fondato nel 1851 da Thomas Eastman, un istruttore navale in pensione, nel 1854 ebbe una propria sede sulla South Parade di Southsea. Alla morte di Eastman nel 1860 la scuola venne diretta da uno degli insegnanti, George Spickernell, che spos\u00f2 la vedova di Eastman e diresse la scuola fino al 1885."}
{"id": "4619903", "revid": "199745", "url": "https://it.wikipedia.org/wiki?curid=4619903", "title": "Radicchiella subalpina", "text": ""}
{"id": "4619906", "revid": "60193493", "url": "https://it.wikipedia.org/wiki?curid=4619906", "title": "Astrattista", "text": ""}
{"id": "4619907", "revid": "767487", "url": "https://it.wikipedia.org/wiki?curid=4619907", "title": "Giuseppe Gambarini", "text": "Biografia.\nNato da una umile famiglia, divenne allievo, appena adolescente, di Girolamo Negri, attivo nella bottega di Lorenzo Pasinelli. L\u00ec entr\u00f2 in contatto con Gianpietro Zanotti, compagno di studi ed in seguito suo biografo. Successivamente lasci\u00f2 il Pasinelli per trasferirsi alla bottega di Benedetto Gennari, nipote del Guercino. Messosi in proprio inizi\u00f2 a lavorare su commissione, fra Ferrara, Bergamo e Bologna, eseguendo ritratti e immagini sacre. Si rec\u00f2 poi a Vienna (1709) dove esegu\u00ec decorazioni e affreschi in palazzi nobiliari ed in particolare per Eugenio di Savoia. Il sostanziale insuccesso della parentesi viennese lo face tornare nello stesso anno a Bologna, dove venne eletto \"artista clementino\". Tra il 1712 e il 1713 fu attivo a Roma. Al suo ritorno a Bologna fu nominato \"direttore di figura\" all'Accademia Clementina (1716).\nEbbe come allievo Stefano Gherardini, che ne raccolse lo stile.\nMor\u00ec nel 1725 a Casalecchio di Reno.\nProduzione e stile artistico.\nLa formazione bolognese infuse nella pittura del Gambarini uno stile naturalista, evocativo del Crespi. In quel primo periodo si limit\u00f2 a lavorare ad alcune commissioni chiesastiche, per le quali il suo stile sobrio e naturalista fece rilevare ai contemporanei una capacit\u00e0 piuttosto limitata, essendo egli portato alla \"copia del naturale senza aggiunger nobilt\u00e0 di forme\".\nIl secondo periodo bolognese, dopo il ritorno da Vienna, \u00e8 da considerarsi quello della definitiva affermazione del pittore. Il suo stile si fece pacato e classicista; dell'epoca rimangono una \"Scena familiare\" (Bernay, Mus\u00e9e des beaux-arts), un \"Battesimo del neofita\" (Milano, Museo d'arte antica del Castello Sforzesco) e le due tele nella chiesa di San Filippo Neri a Pistoia (\"San Filippo in estasi\" e \"San Filippo salva un viandante assalito\".\nIl soggiorno a Roma gli fece conoscere la pittura dei bamboccianti, che spinse la sua produzione alla raffigurazione di \"soggetti umili e bassi, e che trattino cose del vulgo\". Dell'ultimo periodo della sua vita sono dipinti quali \"Il vino nuovo\" (Mosca, Museo Pu\u0161kin delle belle arti), \"Monaci questuanti\" e \"Danza campestre\" (Stoccarda, Staadtgalerie, entrambi dipinti di forte ispirazione crespiana, tali da far supporre una diretta collaborazione in quegli anni del Gambarini col Crespi), l\"'Autoritratto\" (Pinacoteca Nazionale di Bologna), le coppie di tele \"Monaci che leggono\" e \"Monaci che scherzano\" (Dresda, Staatliche Kunstsammlungen), e \"L'Estate\" e \"L'Inverno\" (Bologna, Pinacoteca Nazionale), \"Ricamatrici\" e \"Concertino in cucina\" (Lisbona, Museu nacional de arte antiga)."}
{"id": "4619908", "revid": "628767", "url": "https://it.wikipedia.org/wiki?curid=4619908", "title": "Glen Cove", "text": "Glen Cove \u00e8 una citt\u00e0 degli Stati Uniti d'America, situata nello Stato di New York, sull'isola di Long Island nella Contea di Nassau. \u00c8 gemellata con il paese irpino Sturno."}
{"id": "4619911", "revid": "287204", "url": "https://it.wikipedia.org/wiki?curid=4619911", "title": "Milly (personaggio)", "text": ""}
{"id": "4619913", "revid": "124636503", "url": "https://it.wikipedia.org/wiki?curid=4619913", "title": "Andy Panigada", "text": "Biografia.\nGli inizi.\nAndrea Panigada nacque nel 1963 e pass\u00f2 la sua infanzia a Milano. Nel 1975 inizi\u00f2 ad appassionarsi alla musica rock, e acquist\u00f2 la sua prima chitarra, prendendo lezioni dal pianista Sergio Bassi. Nel 1978 decise di lasciare da parte lo strumento, continuando comunque a seguire la scena hard rock ed heavy metal di quegli anni. Dopo aver visto alcuni concerti, nel 1980 decise di riprendere in mano lo strumento, iniziando quindi a suonare in alcune band metal locali. Nello stesso anno conobbe il bassista Dario Carria e il batterista Erminio Galli, che stavano cercando un chitarrista per formare un gruppo. Andrea accett\u00f2 la proposta, e venne formata la prima incarnazione dei Bulldozer. I tre riuscirono a registrare due pezzi su un nastro, ma a causa degli scarsi fondi non riuscirono a pubblicarli. Nel 1982 Andrea fu costretto poi a prendere parte al servizio militare obbligatorio, e la band si sciolse. Nel 1983 Andrea conobbe Alberto Contini, in arte A.C. Wild, cantante milanese, con il quale stinse una forte amicizia. I due iniziarono a frequentarsi, arrivando nel 1983 ad esibirsi dal vivo, suonando cover dei Mot\u00f6rhead, insieme al batterista Rob Cabrini.\nLa nascita dei Bulldozer.\nNel 1984 Andrea fu contattato da Carria e Galli, che gli proposero di riformare i Bulldozer. Il chitarrista accett\u00f2, portando con s\u00e9 anche AC Wild come cantante. I 4 pubblicarono nello stesso anno un EP di 2 tracce, Fallen Angel/Another Beer..., e iniziarono a esibirsi in manifestazioni locali. Nel 1985 Carria e Galli, a causa di contrasti con i loro genitori, lasciarono il gruppo; Galli fu sostituito da Don Andras, mentre il basso fu suonato dallo stesso A.C.Wild. I 3 allora inviarono un demo promozionale alla Roadrunner Records, e ottennero un contratto, riuscendo a pubblicare il 1\u00ba album della band, The Day of Wrath, nello stesso anno, prodotto da Algy Ward dei Tank. L'album fu molto apprezzato nell'ambiente metal, pur essendo ancora troppo immaturo. L'anno successivo la band incise e pubblic\u00f2 il secondo album, The Final Separation.\nIl successo.\nLa band inizi\u00f2 a diventare molto apprezzata in Italia, ma tuttavia, AC Wild, non avendo un passaporto, non era in grado di viaggiare fuori dall'Italia, e ci\u00f2 penalizz\u00f2 il gruppo, che fu abbandonato dall'etichetta. In seguito a ci\u00f2, anche il batterista lasci\u00f2 i Bulldozer, e la band scelse come suo sostituto Rob \"k\" Cabrini. Ottenuto un nuovo contratto dalla Discomagic, la band pubblic\u00f2 il suo terzo album, \"IX\", nel 1987. Lo stile aveva raggiunto una sonorit\u00e0 molto pi\u00f9 matura e pi\u00f9 vicina al death metal che al thrash metal degli esordi, e ci\u00f2 riscontr\u00f2 un ottimo successo. Nel 1988 la band inizi\u00f2 a lavorare ad un nuovo album, ma nello stesso anno l'ex bassista Dario Carria si tolse la vita, gettando i membri del gruppo nello sconforto. L'album, pubblicato a novembre dello stesso anno dalla Metal Master Records, fu intitolato Neurodeliri e fu dedicato all'amico scomparso. L'album riscosse un grande successo, e permise alla band di suonare fuori dall'Italia, tra cui anche in uno storico concerto nel 1989 in Polonia, pubblicato poi su cd nel 1990.\nLa crisi, l'EP Dance Got Sick e lo scioglimento.\nNel 1990, per\u00f2, la band entr\u00f2 in un periodo di grave crisi, in cui il batterista Rob \"K\" decise di uscire dalla band per trasferirsi in America. I Bulldozer rimasero quindi in un periodo di pausa (dove Andy suon\u00f2 le tastiere per i Death SS apparendo sull'album Heavy Demons), che dur\u00f2 fino al 1992 quando, tornato Rob \"K\", la band pubblic\u00f2 un EP sperimentale in collaborazione con il rapper Dr. D.O.P.E., Dance Got Sick. L'EP si rivel\u00f2 un flop a livello commerciale, essendo troppo distante dallo stile del gruppo, ma inaspettatamente fu anche un ampio successo in Giappone, dove una versione entr\u00f2 nel circuito Techno, creando un crossover tra Metal e Techno che fu in seguito copiato da altri gruppi tra cui i Prodigy. Ci\u00f2 aggrav\u00f2 i rapporti tra i singoli membri della band, che si sciolse poco dopo.\nL'attivit\u00e0 come produttore.\nIn seguito allo scioglimento dei Bulldozer, Andrea fu contattato da Steve Sylvester nel 1993 che gli chiese di prendere parte alle registrazioni del suo disco solista Free Man. Dopo di che, inizi\u00f2 a lavorare ad un ipotetico album solista con lo stesso Steve ma, abbandonato quasi subito il progetto, decise di lavorare prevalentemente come produttore discografico. Inizialmente si limit\u00f2 a produrre dischi metal, ma successivamente decise di lavorare su dischi di genere eurobeat e techno, talvolta partecipando attivamente in studio componendo e suonando basi. Verso la fine degli anni '90, per\u00f2, stancatosi del mercato musicale, decise di ritirarsi a vita privata, cessando ogni attivit\u00e0 musicale. Durante il corso degli anni nonostante ci\u00f2 appar\u00ec diverse volte come ospite a concerti o su dischi di alcuni gruppi, come Longobardeath e Necrodeath.\nIl ritorno e la reunion dei Bulldozer.\nNel 2008, Andrea si rec\u00f2 ad un concerto del gruppo thrash metal milanese Death Mechanism, e gli fu proposto di apparire ad alcuni loro concerti come ospite. Dopo questa breve esperienza, il chitarrista part\u00ec per il Giappone, dove incontr\u00f2 AC Wild. Dopo aver discusso a lungo, i due decisero di riformare i Bulldozer dopo ben 16 anni di inattivit\u00e0, e di iniziare a registrare un nuovo disco. Come nuovo batterista fu scelto proprio Emanuele \"Manu\" Collato, batterista dei Death Mechanism. Il nuovo album della band, Unexpected Fate, fu pubblicato nel giugno del 2009, e vantava la collaborazione di svariati ospiti, tra cui Jennifer Batten, Kiko Loureiro, Billy Sheehan e i due chitarristi dei Labyrinth, Olaf Thorsen e Anders Rain. Lo stesso anno la band assembl\u00f2 una nuova line up dal vivo per esibirsi ad una serie di concerti, che comprende il secondo chitarrista Giulio \"Ghiulz\" Borroni, il bassista Simone Fossato, gi\u00e0 nei Death Mechanism (sostituito nel 2011 da Alessandro Pozza, anch'egli nei Death Mechanism) e il figlio di Contini alle tastiere. Il gruppo \u00e8 tutt'oggi attivo e partecipa frequentemente a festival e a manifestazioni di livello internazionale.\nCollegamenti esterni.\nAndy Panigada su Metal Archives.com"}
{"id": "4619914", "revid": "106456", "url": "https://it.wikipedia.org/wiki?curid=4619914", "title": "Duomo di Rossano", "text": ""}
{"id": "4619915", "revid": "599013", "url": "https://it.wikipedia.org/wiki?curid=4619915", "title": "Gambarini", "text": ""}
{"id": "4619922", "revid": "962319", "url": "https://it.wikipedia.org/wiki?curid=4619922", "title": "Times Square-42nd Street/Port Authority Bus Terminal", "text": "Times Square-42nd Street/Port Authority Bus Terminal \u00e8 una stazione della metropolitana di New York. \u00c8 costituita da cinque diverse stazioni situate sulle linee BMT Broadway, IRT Broadway-Seventh Avenue, IND Eighth Avenue, IRT Flushing e IRT 42nd Street Shuttle, che vennero collegate tra di loro tra il 1948 e il 1988.\n\u00c8 la stazione con il maggior numero di linee e anche la pi\u00f9 trafficata della rete, con passeggeri nel 2015.\nStoria.\nLa stazione sull'attuale linea IRT 42nd Street Shuttle fu aperta il 27 ottobre 1904, come parte della prima linea sotterranea di New York, all'epoca gestita dall'Interborough Rapid Transit Company. In seguito, il 3 giugno 1917 entr\u00f2 in servizio la stazione sulla linea IRT Broadway-Seventh Avenue, in sostituzione della stazione del 1904, che venne quindi chiusa tra il 4 agosto 1918 e il 28 settembre 1918 per essere sottoposta ai lavori di trasformazione in stazione navetta.\nLa stazione sulla linea BMT Broadway venne invece aperta il 5 gennaio 1918, come capolinea provvisorio del prolungamento verso nord della prima sezione della linea, aperta il 4 settembre 1917. Il 14 marzo 1927, fu quindi aperta la stazione sulla linea IRT Flushing, all'epoca linea IRT Queensboro, come capolinea del prolungamento verso est proveniente dalla stazione di Fifth Avenue. La stazione di questa linea \u00e8 rimasta perci\u00f2 capolinea sino al 13 settembre 2015, quando con l'apertura della stazione di 34th Street-Hudson Yards \u00e8 diventata stazione passante.\nAlle 17.09 del 24 agosto 1928, le ultime due vetture di un treno espresso composto da dieci vetture appena partito dalla sezione di Times Square deragliarono a causa di un deviatoio guasto. Un cortocircuito innesc\u00f2 poi anche un incendio. Diciotto persone rimasero uccise nell'incidente e cento o pi\u00f9 ferite, rendendolo il secondo pi\u00f9 grave incidente della rete dopo quello avvenuto nel 1918 sulla linea BMT Brighton, che port\u00f2 alla morte di pi\u00f9 di 90 persone.\nL'ultima stazione ad aprire fu quella sulla linea IND Eighth Avenue, il cui livello superiore entr\u00f2 in servizio il 10 settembre 1932, come parte della prima linea dell'Independent Subway System. Il livello inferiore, costruito a rustico insieme a quello superiore, venne invece aperto il 25 agosto 1952 e chiuso poi nel 1981; fu infine parzialmente demolito nel 2010 nell'ambito del progetto di estensione della linea Flushing, denominato 7 Subway Extension.\nIl 1\u00ba giugno 1940, quando le competenze della Brooklyn-Manhattan Transit Corporation furono trasferite alla citt\u00e0 di New York, nell'ambito dell'unificazione delle tre reti metropolitane operanti in citt\u00e0, la stazione fu teatro di una cerimonia per commemorare l'evento. A mezzanotte, dopo l'arrivo in stazione dell'ultimo treno della BMT, partito cinque minuti prima dalla stazione di 57th Street, infatti, il presidente della BMT William S. Menden consegn\u00f2 le propriet\u00e0 dell'azienda al sindaco Fiorello LaGuardia, che le avrebbe poi trasferite a John H. Delaney, presidente della New York City Board of Transportation.\nMentre le tre stazioni IRT furono collegate tra di loro sin dall'apertura, il collegamento tra queste stazioni e quella sulla linea BMT fu aperto il 1\u00ba luglio 1948. Il collegamento con la stazione IND, situata ad un isolato di distanza, fu invece aperto l'11 dicembre 1988. Nel 1999 venne avviata una pesata ristrutturazione dell'intero complesso, dal costo di 244.000.000 dollari, con l'obiettivo di ridurre la congestione della struttura e di migliorarne il comfort e la sicurezza. L'installazione di ascensori, unita ad altre migliorie, ha reso anche il complesso accessible, fatta eccezione per la stazione della linea IRT 42nd Street Shuttle e per il corridoio di collegamento con la stazione della linea IND Eighth Avenue.\nNel settembre 2009, Najibullah Zazi e altri presunti cospiratori sono stati arrestati con l'accusa di far parte di un piano di Al-Qaeda, che doveva essere realizzato in quel mese, e che aveva come obbiettivo la stazione di Times Square, insieme ad altre stazioni della rete. Zazi venne poi dichiarato colpevole.\nStrutture e impianti.\nLa stazione \u00e8 complessivamente suddivisa in quattro livelli, nel primo sono posizionati il mezzanino e la banchine della linea 42nd Street Shuttle, nel secondo le banchine delle linee Broadway, Broadway-Seventh Avenue e Eighth Avenue, nel terzo il collegamento con la stazione IND e nel quarto le banchine della linea Flushing.\nNell'attuale configurazione, la stazione sulla linea IRT 42nd Street Shuttle \u00e8 una stazione con tre binari e tre banchine laterali, collegate tra di loro all'estremit\u00e0 ovest. In particolare, il collegamento in corrispondenza del binario 4 \u00e8 mobile, per permettere, attraverso questo binario, il collegamento tra le linee 42nd Street e Broadway-Seventh Avenue.\nA causa della curvatura eccessiva delle banchine, sono necessari dei \"gap filler\" per colmare il divario tra quest'ultima e il treno. La banchina a servizio del binario 4 ha per\u00f2 una curvatura convessa e quindi non li utilizza. I \"gap filler\", tuttavia, non essendo a filo con la banchina, non sono adatti per i passeggeri in sedia a rotelle, per cui la stazione non \u00e8 accessibile. Per ovviare a questo inconveniente, nel piano di investimenti 2015-2019, la MTA sta programmando alcuni miglioramenti alla stazione.\nLa stazione sulla linea IND Eighth Avenue \u00e8 invece una stazione sotterranea con quattro binari e due banchine ad isola; quella in direzione nord si estende tra 42nd Street e 44th Street mentre quella in direzione sud tra 40th Street e 42nd Street. \u00c8 posta sotto l'incrocio tra Eighth Avenue e 42nd Street, ad un profondit\u00e0 di circa 9 metri. La stazione disponeva anche di un livello inferiore, con un binario e una banchina laterale, che bench\u00e9 costruito insieme al resto della stazione fu aperto solo nel 1952. Venne utilizzato dalla linea E e da alcuni treni speciali diretti a Aqueduct Racetrack fino al 1981, anno della chiusura.\nLe ragioni della sua costruzione non sono molto chiare, secondo alcuni il suo scopo era di permettere ai treni della linea E provenienti dal Queens di fermarsi presso la stazione senza rallentare il traffico ferroviario sotto Central Park West, mentre per altri lo scopo era quello di permettere ai treni di caricare o scaricare i passeggeri senza dover aspettare che una delle due banchine superiori si svuotasse. Infine, altri ancora hanno suggerito che il livello fu costruito con l'intento di impedire un prolungamento della linea IRT Flushing verso ovest, situata infatti allo stesso livello. Proprio per questo motivo, per permettere la costruzione della 7 Subway Extension, prolungamento della linea Flushing, il livello \u00e8 stato in parte demolito nel 2010.\nAnche la stazione sulla linea IRT Broadway-Seventh Avenue \u00e8 una stazione sotterranea con quattro binari e due banchine ad isola. I collegamenti con le stazioni delle altre linee sono posizionati all'estremit\u00e0 nord e al centro delle banchine. \u00c8 posta sotto l'incrocio tra Seventh Avenue e 41st Street, a 12 metri di profondit\u00e0.\nLa stazione sulla linea BMT Broadway possiede quattro binario e due banchine ad isola. Le scale di collegamento con le stazioni delle altre linee sono situate all'estremit\u00e0 nord delle banchine. \u00c8 posizionata sotto l'incrocio tra Broadway e 41st Street, ad una profondit\u00e0 di circa 15 metri. Negli anni 1970, questa stazione \u00e8 stata sottoposta ad una prima ristrutturazione che ne ha modificato l'aspetto originario. I rivestimenti originari sono stati poi ripristinati con la ristrutturazione del 2004-2006, che port\u00f2 anche all'installazione di nuove indicazioni e rese la struttura accessibile.\nInfine, la stazione sulla linea IRT Flushing \u00e8 una stazione sotterranea con due binari ed una banchina ad isola, dove sono posizionate le scale, le scale mobili e gli ascensori che portano al mezzanino. Recentemente \u00e8 stato installato anche un ascensore che porta direttamente alle banchina della linea IRT Broadway-Seventh Avenue. \u00c8 posta sotto 41st Street, ad una profondit\u00e0 di 18 metri.\nIl mezzanino principale della stazione \u00e8 posizionato al di sotto di 42nd Street, allo stesso livello delle banchine della navetta. Vi sono situati vari gruppi di tornelli e le scale e gli ascensori che portano alle linee BMT Broadway e IRT Broadway-Seventh Avenue e IRT Flushing e al livello stradale. Questo mezzanino ha uscite su 43rd Street, 42nd Street, 41st Street, Broadway e Seventh Avenue. Le stazioni sulle linee Broadway e Broadway-Seventh Avenue sono anche dotate di piccoli mezzanini indipendenti con scale che portano all'estremit\u00e0 sud delle banchine e che hanno uscite su 40th Street.\nLa stazione sulla linea IND Eighth Avenue possiede invece un lungo mezzanino che si sviluppa al di sotto di Eighth Avenue, tra 40th Street e 44th Street, collegato al mezzanino principale da un sottopassaggio posto sotto 41st Street. Oltre ai vari gruppi di tornelli, alle scale e gli ascensori che portano al livello stradale e alle banchine, nel mezzanino sono presenti anche alcuni negozi al dettaglio. Le sue uscite sono posizionate su 44th Street, 43rd Street, 42nd Street, 41st Street e Eighth Avenue.\nMovimento.\nLa stazione \u00e8 servita dai treni di tredici \"services\" della metropolitana di New York. Questo numero, che nelle ore notturne si riduce a otto, la rende la stazione della rete metropolitana servita dal maggior numero di \"services\".\nServizi.\nCome gi\u00e0 detto, l'intero complesso \u00e8 accessibile, fatta eccezione per le banchine della navetta e per il collegamento con la stazione della linea IND Eighth Avenue. Proprio questa stazione possiede all'interno del mezzanino alcuni negozi ed \u00e8 anche una delle poche a Manhattan a disporre di servizi igienici.\nInterscambi.\nLa stazione \u00e8 servita da diverse autolinee gestite da MTA Bus e NYCT Bus, ed \u00e8 anche situata nei pressi del Port Authority Bus Terminal, aperto nel 1950 ed attualmente il principale terminal per autobus interstatali della citt\u00e0; \u00e8 inoltre un importante snodo per i collegamenti con il New Jersey."}
{"id": "4619923", "revid": "18323", "url": "https://it.wikipedia.org/wiki?curid=4619923", "title": "Giovanni Romagnoli (militare)", "text": "Biografia.\nNacque a Campobasso il 29 luglio 1897, figlio di Salvatore e Filomena Fortunata. Mentre frequentava l'istituto per ragionieri dovette interrompere gli studi in quanto chiamato a prestare servizio militare nel Regio Esercito durante la prima guerra mondiale. Nel 1916 \u00e8 assegnato al 94\u00ba Reggimento fanteria della Brigata Messina, conseguendo rapidamente il grado di sottotenente. Nel 1917, in forza al 202\u00ba Reggimento fanteria della Brigata Sesia, si distingue a Zenson di Piave, venendo decorato con una Medaglia d'argento al valor militare per il coraggio dimostrato in combattimento. Ammesso a frequentare un corso per osservatori d'aeroplano, ottiene il brevetto e quindi, nel settembre 1918, parte per l'Albania in forza all'VIII Gruppo. Nel 1919 presta servizio presso il XVI Corpo d'armata e poi presso il Comando superiore delle Forze Armate italiane nei Balcani.\nAttratto dal mondo dall'aviazione, nel 1923, con la costituzione della Regia Aeronautica, chiede ed ottiene il trasferimento alla nuova Arma. Promosso capitano, nel 1926, dopo aver frequentato il primo corso superiore, viene trasferito in forza alla Regia Accademia Aeronautica di Caserta in qualit\u00e0 di istruttore, e successivamente alla Scuola di osservazione aerea. \nNel 1929 fu mandato in Libia, assegnato all'Aviazione della Tripolitania come comandante della 104\u00aa Squadriglia mista di nuova formazione, dislocata a Sirte, e dotata di velivoli da ricognizione IMAM Ro.1. In breve tempo cura perfettamente la preparazione dei suoi uomini e del materiale in dotazione al reparto, ed inizia le operazioni contro la guerriglia. Il 12 aprile di quell'anno, durante un'azione contro un forte gruppo di ribelli, il suo aereo viene colpito dalla fucileria avversaria che, danneggiando una pala dell'elica, lo costrinse ad un atterraggio di fortuna a Bir Ziden, nel pieno deserto. Circondato dalle forze avversarie, respinge le intimazioni di resa, e combatte fino all'esaurimento delle munizioni, incitando gli altri membri dell'equipaggio, il sergente maggiore Mario Vannini, e il primo aviere motorista Mario Polisini, alla difesa. Catturato dopo aver inflitto pesanti perdite al nemico, tutto l'equipaggio venne trucidato sul posto dai ribelli.\nA lui fu concessa la medaglia d'oro al valor militare alla memoria, mentre a Vannini la medaglia d'argento.\nLa medaglia d'oro fu appuntata personalmente sul petto della vedova da Benito Mussolini, alla presenza del generale Italo Balbo nel VII anniversario della costituzione della Regia Aeronautica celebrato presso la Caserma \"Cavour\" di Roma il 28 marzo 1930.\nIn onore di Giovanni Romagnoli \u00e8 stata intitolata una Caserma di Roma e il campo sportivo di Campobasso, nonch\u00e9 varie strade cittadine molisane."}
{"id": "4619925", "revid": "486946", "url": "https://it.wikipedia.org/wiki?curid=4619925", "title": "Parma (frazione)", "text": ""}
{"id": "4619926", "revid": "1452073", "url": "https://it.wikipedia.org/wiki?curid=4619926", "title": "Rimiterolo", "text": "Il rimiterolo (conosciuto anche nella fase sperimentale con la sigla R798) \u00e8 un composto a breve durata d'azione, con attivit\u00e0 di tipo agonista selettivo sui recettori \u03b22-adrenergici. La molecola viene utilizzata sia per via endovenosa che come soluzione per aerosol da inalarsi.\nFarmacodinamica.\nIl rimiterolo \u00e8 una molecola adrenergica, un agonista selettivo dei recettori \u03b22-adrenergici, particolarmente diffusi a livello della muscolatura liscia bronchiale. La stimolazione di questi recettori da parte del farmaco comporta un incremento dell'AMP ciclico endocellulare.\nQuesto aumento di AMP ciclico determina l'attivazione della protein chinasi A, la quale inibisce la fosforilazione della miosina e riduce la concentrazione intracellulare di calcio ionico, con conseguente rilassamento e determinazione di un effetto di tipo broncodilatatore con risoluzione del broncospasmo.\nLa selettivit\u00e0 di rimiterolo per i recettori \u03b22-adrenergici \u00e8 simile a quella di salbutamolo.\nGli effetti broncodilatatori di 500\u00a0\u00b5g di rimiterolo sono equivalenti a quelli di 500\u00a0\u00b5g di terbutalina e non comportano alterazioni di rilievo sulla frequenza cardiaca. Rimiterolo ha un inizio d'azione pi\u00f9 rapido rispetto a terbutalina ed una durata d'azione lievemente pi\u00f9 breve.\nFarmacocinetica.\nLa farmacocinetica del rimiterolo appare molto simile a quella dell'isoprenalina.\nSomministrato per via endovenosa la molecola si caratterizza per una breve emivita (circa 5 minuti), e viene rapidamente metabolizzata in derivati 3-O-metile. \nDopo somministrazione per via orale il farmaco viene assorbito dal tratto gastrointestinale e raggiunge la concentrazione plasmatica massima (Cmax) nel giro di 1-5 ore dall'assunzione. La somministrazione per via orale non comporta miglioramento dei parametri spirometrici, i quali subiscono invece un netto incremento entro 5 minuti dalla somministrazione per aerosol.\nDopo somministrazione per via orale, cos\u00ec come a seguito di inalazione per aerosol, il 50% circa del farmaco viene escreto come metaboliti coniugati.\nUsi clinici.\nRimiterolo trova impiego nel trattamento del broncospasmo associato all'asma bronchiale ed in altre patologie che comportano occlusione delle vie respiratorie, come ad esempio la broncopneumopatia cronica ostruttiva. Il farmaco \u00e8 stato anche impiegato nella prevenzione del broncospasmo associato all'esercizio fisico.\nEffetti collaterali ed indesiderati.\nGli effetti collaterali pi\u00f9 frequentemente segnalati in corso di trattamento con rimiterolo sono palpitazioni, cardiopalmo, cefalea, ansia, secchezza delle fauci, crampi muscolari. In alcuni soggetti rimiterolo pu\u00f2 comportare la comparsa di tremori fini a carico della muscolatura scheletrica, pi\u00f9 facilmente evidenziabili alle mani. Questo effetto avverso, tipico e comune a tutti gli stimolanti beta-adrenergici, \u00e8 in strettamente correlato al dosaggio utilizzato.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica. La molecola dovrebbe essere somministrata con particolare cautela nei soggetti con precedenti di tireotossicosi, malattie cardiovascolari, diabete mellito, insufficienza renale o epatica."}
{"id": "4619928", "revid": "767487", "url": "https://it.wikipedia.org/wiki?curid=4619928", "title": "Hearts and Roses", "text": "Hearts and Roses \u00e8 un cortometraggio muto del 1915 diretto da Joseph Byron Totten.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 24 agosto 1915."}
{"id": "4619929", "revid": "124123", "url": "https://it.wikipedia.org/wiki?curid=4619929", "title": "Giovanni Quircio", "text": ""}
{"id": "4619932", "revid": "110157", "url": "https://it.wikipedia.org/wiki?curid=4619932", "title": "Calendario gregoriano prolettico", "text": "Il calendario gregoriano prolettico si ottiene estrapolando il calendario gregoriano a date che precedono la sua introduzione ufficiale (a Roma, venerd\u00ec 15 ottobre 1582). Prima di questa data gli storici utilizzano convenzionalmente il calendario giuliano e perci\u00f2 l'uso del calendario gregoriano prolettico deve essere dichiarato esplicitamente.\nGioved\u00ec 14 ottobre 1582 del calendario gregoriano prolettico \u00e8 gioved\u00ec 4 ottobre del calendario giuliano. Ritornando indietro nel tempo la differenza in giorni fra i due calendari si riduce di uno ogni volta che l'anno \u00e8 multiplo di cento e non \u00e8 divisibile per quattrocento. I due calendari, perci\u00f2, coincidono esattamente solo fra il 1\u00ba marzo 200 e il 28 febbraio 300 (nell'ipotesi che anche nel calendario giuliano il giorno aggiuntivo venga introdotto alla fine del mese di febbraio e non \"ante diem bis sextum Kalendas Martias\", cio\u00e8 il 24 febbraio).\nOccorre inoltre specificare se l'anno antecedente l'anno 1 \u00e8 detto anno 1 avanti Cristo, come tradizionalmente nel calendario giuliano oppure anno 0, come nel calendario giuliano astronomico, in cui gli altri anni avanti Cristo sono numerati con numeri negativi. Tale anno, comunque lo si numeri, \u00e8 un anno bisestile. Utilizzando la convenzione degli astronomi gli anni -100, -200, -300 non sono bisestili, ma lo \u00e8 l'anno -400, e analogamente per secoli pi\u00f9 remoti.\nL'uso del calendario gregoriano prolettico \u00e8 previsto, ma non obbligato dalla norma internazionale ISO 8601:2004 (clause 4.3.2.1 The Gregorian calendar). La gestione di date antiche con il calendario gregoriano prolettico (con la convenzione astronomica per l'anno 0) \u00e8 prevista in molti software. Per esempio questo calendario \u00e8 utilizzato in MySQL, SQLite, PHP, CIM, Delphi, Python e COBOL."}
{"id": "4619934", "revid": "110157", "url": "https://it.wikipedia.org/wiki?curid=4619934", "title": "Interaction Overview Diagram", "text": "L'Interaction Overview Diagram \u00e8 uno dei diagrammi dell'Unified Modeling Language (UML), che pu\u00f2 rappresentare un flusso di controllo con nodi che possono contenere diagrammi di interazione.\nL'interaction overview diagram \u00e8 simile all'Activity diagram: entrambi raffigurano una sequenza di attivit\u00e0. La differenza \u00e8 che l'attivit\u00e0 individuale nell'interaction overview diagram \u00e8 presentato come una cornice che pu\u00f2 contenere interazioni (o Sequence diagram). Questi diagrammi interazione\\sequenza sono costruiti con blocchi costruzione simili a quelli del sequence, del communication, dell'interaction overview e del Timing Diagram. I nodi nel diagramma connettono questi sequence diagrams, che possono essere posti in uno specifico ordine.\nEccetto che per i nodi delle attivit\u00e0, gli altri elementi di notazione dell'interaction overview diagram sono gli stessi che per gli activity diagram, come i nodi initial, final, decision, merge, fork e join. I due nuovi elementi introdotti nell'interaction overview diagrams sono le \"interaction occurrences\" e gli \"interaction elements\"."}
{"id": "4619937", "revid": "1543377", "url": "https://it.wikipedia.org/wiki?curid=4619937", "title": "Marlborough College", "text": "Il Marlborough College \u00e8 una scuola indipendente coeducazionale situata a Marlborough (Wiltshire).\nFu fondata nel 1843 per l'educazione dei figli del clero della Chiesa d'Inghilterra. Al giorno d'oggi la scuola accetta sia ragazzi e ragazze di tutte le religioni. Attualmente vi sono solo oltre 800 alunni, circa un terzo dei quali di sesso femminile. Per essere ammessi gli allievi debbono aver compiuto 13 anni.\nMarlborough fu, nel 1968, la prima scuola indipendente britannica a consentire la partecipazione di ragazze nel sixth form, . Il College divent\u00f2 completamente misto nel 1989. Il College \u00e8 stato pioniere anche in altri campi, dando un contributo importante allo School Mathematics Project (dal 1961) e avviando l'insegnamento dei Business Studies pressol' Advanced Level (dal 1968). Il Fagging fu ufficialmente abolito nel 1920, e Marlborough fu una delle prime scuole pubbliche a farlo. Nel 1963 un gruppo di ragazzi, guidati dal futuro biografo politico Ben Pimlott, scrisse un libro, ' \"Marlborough, un esame aperto scritto dai ragazzi,\" che descriveva la vita della scuola."}
{"id": "4619942", "revid": "767487", "url": "https://it.wikipedia.org/wiki?curid=4619942", "title": "The Drug Clerk", "text": "The Drug Clerk \u00e8 un cortometraggio muto del 1915 diretto da Hal Roach.\nProduzione.\nIl film, prodotto dalla Essanay Film Manufacturing Company, venne girato in California, a Los Angeles.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 26 agosto 1915."}
{"id": "4619950", "revid": "4252", "url": "https://it.wikipedia.org/wiki?curid=4619950", "title": "Tempio Mahamuni", "text": "Il tempio Mahamuni (in birmano \u1019\u101f\u102c\u1019\u102f\u1014\u102d\u1018\u102f\u101b\u102c\u1038\u1000\u103c\u102e\u1038, IPA: m\u0259h\u00e0 m\u1e75n\u1e2d p\u02b0\u0259j\u00e1d\u0291\u00ed, chiamato a volte Pagoda Mahamuni) \u00e8 un tempio buddhista che si trova nella citt\u00e0 di Mandalay, uno dei pi\u00f9 importanti luoghi di pellegrinaggio dell'intera Birmania. La statua di Buddha che si trova al centro della costruzione e che originariamente si trovava nello Stato Rakhine \u00e8 divinizzata. Essa \u00e8 estremamente venerata dal popolo birmano e viene vista come rappresentativa della vita di Buddha stesso.\nSecondo le antiche tradizioni durante la vita del Buddha storico vennero realizzati solamente cinque suoi ritratti: due di questi si trovavano in India, due in paradiso ed il quinto \u00e8 quello conservato nel Tempio Mahamuni. La leggenda sostiene che nel 554 a.C. Buddha giunse in visita nella citt\u00e0 di Dhanyawadi, nello Stato Rakhine. Qui il re Sanda Thuriya chiese che venisse scolpita una sua immagine: fatto questo, Buddha soffi\u00f2 su di essa e da quel momento la statua assunse le sue esatte sembianze.\nStoria.\nOrigini.\nSecondo la leggenda Siddharta Gautama giunse a Dhanyawadi, capitale del regno Arakan, nel corso di un suo viaggio di diffusione del Buddhismo. Durante il ventiseiesimo anniversario del regno di Sanda Thuriya, un devoto buddhista, il Buddha scese sulla vetta del monte Salagiri nei pressi della citt\u00e0 di Khaukrah, accompagnato da Shin Ananda e 500 discepoli. Il re, la regina ed un gran numero di dignitari, ministri e generali gli rese subito omaggio. Essi furono profondamente colpiti dal suo insegnamento e prima che lui partisse per la citt\u00e0 di Sravasti il re cerc\u00f2 di convincere Buddha a lasciarsi ritrarre in modo che la sua immagine potesse venire venerata dal popolo anche in sua assenza. A questo scopo Buddha si ritir\u00f2 in meditazione e rimase seduto sotto un albero della Bodhi per una settimana. In questo lasso di tempo Sakra (il re di Tr\u0101yastri\u1e43\u015ba nella cosmologia buddhista), aiutato da Vissakamma, plasm\u00f2 un'immagine di Buddha utilizzando gli ornamenti donati dal re e dalla popolazione. Quando vide questa immagine, che al tempo si credeva essere la pi\u00f9 somigliante mai fatta, Buddha ne fu compiaciuto e decise di impregnarla con la sua essenza spirituale, chiamandola \"Candasara\". Egli disse anche che quell'immagine sarebbe durata 5.000 anni.\nUn'altra leggenda raccontata nelle cronache del tempo narra di nove fenomeni che accaddero quando l'immagine venne consacrata nel tempio e continuarono ad accadere dopo la partenza di Buddha. I nove fenomeni furono: l'acqua sacra utilizzata per lavare l'immagine non fuoriusciva mai dai contenitori utilizzati per raccoglierla; l'acqua contenuta nella cisterna utilizzata per lavare la testa della statua rimaneva ottima per tutto l'anno; sei raggi colorati apparivano nel momento in cui i devoti veneravano l'immagine al pomeriggio; questi raggi scomparivano alla presenza di non credenti; lo spazio all'interno del tempio riusciva automaticamente ad accogliere qualunque numero di devoti, per quanto grande; le foglie degli alberi si inclinavano nella direzione dell'immagine; gli uccelli non sorvolavano il tempio; i guardiani di pietra all'ingresso del tempio riuscivano a sentire la presenza dei malintenzionati e a proibir loro l'ingresso.\nUn'ulteriore leggenda \u00e8 legata alle sei statue di bronzo di origine khmer (tre leoni, un elefante a tre teste chiamato Airavata e due guerrieri con le sembianze di Shiva), che si trovano nella parte settentrionale del cortile del tempio. Queste statue si trovavano originariamente nel complesso di Angkor Vat in Cambogia e i fedeli attribuiscono loro propriet\u00e0 medicamentose: basterebbe sfregare una parte del corpo contro di esse per curarla.\nStoria recente.\nNell'XI secolo il re Anawratha tent\u00f2 di spostare l'immagine nel regno di Pagan ma non ebbe successo. Nel 1784 i Bamar guidati da Thado Minsaw conquistarono il regno di Mrauk U. Le reliquie religiose del regno, compresa ovviamente la veneratissima immagine, vennero confiscate e portate nel Tempio Mahamuni di Amarapura, nei pressi di Mandalay. La statua era per\u00f2 troppo grande per essere trasportata, quindi venne tagliata in diversi pezzi e successivamente riassemblata una volta posta nel nuovo tempio. Durante il regno di Mindon Min e di suo figlio Thibaw la citt\u00e0 di Mandalay divenne la capitale del regno. Nel 1885 la Birmania settentrionale fu annessa all'Impero britannico ma la venerazione della statua continu\u00f2 ed essa continu\u00f2 ad essere meta di pellegrinaggio da ogni parte, soprattutto da genti di etnia rakhine, mon e bamar.\nNumerose statue che si trovano nel cortile del tempio hanno una lunga storia e spesso fanno parte di un bottino di guerra. Vennero scolpite originariamente per adornare Angkor Vat e da qui vennero asportate nel 1431 dai siamesi per essere portate ad Ayutthaya. Nel 1564 re Bayinnaung conquist\u00f2 Ayutthaya e port\u00f2 trenta di quelle statue a Bago, l'odierna Pegu. Nel 1599 re Razagri invase Bago e port\u00f2 le statue a Mrauk U. Infine Thado Minsaw le port\u00f2 ad Amarapura nel 1785. Secondo una credenza popolare durante quest'ultimo spostamento vennero trasportate molte pi\u00f9 statue di quelle che si vedono oggi, ma re Thibaw ne fuse un gran numero per ricavare il materiale con cui costruire i cannoni che gli servivano per fortificare il suo palazzo.\nDanni.\nLa statua di Buddha ed alcuni locali del tempio che la contiene subirono numerosi danni durante gli incendi scoppiati nel 1879 e nel 1884. In particolare durante il secondo incendio furono distrutte diverse sale devozionali, corridoi, la guglia a sette tetti che sovrastava il tempio ed altri ambienti, anche se la statua si salv\u00f2. L'oro recuperato dopo l'incendio venne fuso per realizzare una veste che venne poi posta ad adornare la statua. Nel 1896 venne costruito il tempio esistente tutt'oggi, in sostituzione di quello andato distrutto dal fuoco.\nNel 1996 il Consiglio di Stato per la Pace e lo Sviluppo (il nome con cui il regime militare governava il paese all'epoca) diede inizio ad un lavoro di restauro del tempio. Durante i lavori, nel 1997 la statua venne danneggiata: nel suo ventre comparve un buco che si credette essere stato scavato da ladri nel tentativo di raggiungere e rubare i gioielli che la leggenda narra essere contenuti all'interno della statua. Un ufficiale militare richiese l'apertura del tempio durante la notte e venne tenuto un incontro con la presenza di tutti i monaci anziani dell'area di Mandalay per discutere il da farsi. Durante l'incontro si sparse una voce secondo la quale un musulmano avrebbe violentato una ragazza buddhista, il che provoc\u00f2 una grande rivolta popolare. Si scopr\u00ec poi che nulla di tutto ci\u00f2 era avvenuto, ma questo fu un diversivo per distogliere l'attenzione dalla statua e poterla riparare in tutta fretta. Resta comunque incerto se dei gioielli fossero effettivamente contenuti all'interno della statua e se essi siano stati rubati o meno.\nArchitettura.\nLa costruzione principale.\nIl Tempio Mahamuni \u00e8 un complesso di strutture che si trova lungo una strada che da Mandalay conduce verso sudovest. Originariamente questa strada era pavimentata di mattoni e andava dal palazzo reale di re Bodawpaya fino alla porta orientale del tempio, ma oggi ne restano solo poche tracce. Nei pressi del tempio si trovano diversi monasteri, in cui studiano diverse centinaia di monaci. La parte centrale del tempio \u00e8 circondata da un ampio prato, con portici ad arcata che conducono dall'esterno all'interno sostenuti da 252 colonne ed ornati da affreschi. Il cuore del tempio \u00e8 costituito dalla piccola stanza in cui \u00e8 conservata la grande statua di Buddha: questa stanza ha un tetto sormontato da sette pyatthat (cio\u00e8 un tetto a sette strati) ed \u00e8 ricoperta di mosaici.\nLa statua.\nLa statua \u00e8 contenuta in una piccola stanza, seduta in trono in una postura divina conosciuta col nome di bhumisparsamudra. Questa posizione simboleggia la vittoria di Buddha sul demone M\u0101ra: le gambe sono incrociate con i piedi girati verso l'interno e la mano destra tocca il terreno, a testimonianza delle sue antiche radici. La statua \u00e8 di bronzo e pesa 6,5 tonnellate; il piedistallo su cui \u00e8 poggiata \u00e8 alto 1,84 metri e l'altezza complessiva raggiunta \u00e8 di 3,82 metri. \u00c8 vestita con costumi regali, coronata e adornata con diamanti, rubini e zaffiri. La mano sinistra \u00e8 leggermente sproporzionata (pi\u00f9 grande) ed \u00e8 appoggiata sul grembo col palmo rivolto verso l'alto.\nI devoti attaccano regolarmente numerose foglie oro sulla statua, il che nel corso dei secoli ne ha provocato l'ispessimento di alcune parti rispetto ad altre, rendendo pressoch\u00e9 indistinguibili alcune zone (le parti pi\u00f9 facilmente raggiungibili hanno una copertura in oro che raggiunge i 15 centimetri). Dopo l'incendio del 1884 vennero raccolti 91\u00a0kg d'oro che nel corso dei secoli i pellegrini avevano attaccato alla statua.\nAltre costruzioni.\nNella parte sudorientale del cortile interno \u00e8 raccolta una collezione di pietre con iscrizioni raccolte da re Bodawpaya: alcune di esse sono di marmo dorato e arenaria e provengono da diverse regioni della Birmania. A sudest del tempio \u00e8 presente anche uno stagno contenente pesci e tartarughe sacre, nutrite con tortini a base di riso dal gran numero di pellegrini che visita il tempio ogni giorno.\nRiti quotidiani.\nIl 17 febbraio 1988 ebbe inizio il rituale di lavare il viso ed i denti della statua ogni mattina, fra le 4 e le 4:30. Si tratta di un elaborato rito celebrato da un monaco anziano, vestito con abiti da cerimonia, e da diversi aiutanti, vestiti con abiti bianchi. Subito dopo il suono del tamburo il monaco anziano esce dal vicono monastero ed entra nella stanza ove \u00e8 custodita la statua, dando inizio al rito utilizzando una serie di asciugamani offerti dai devoti. Poi passa a pulire i denti della statua con una grande spazzola e nuovamente pulisce viso e denti con altri asciugamani. Poi sull'immagine viene applicata una pasta al sandalo, si procede con un'ulteriore pulitura ed infine sulla statua viene spruzzata acqua profumata. Alla fine della cerimonia gli asciugamani vengono resi ai fedeli che li avevano donati, in modo da poter essere conservati nelle loro case con devozione.\nIn occasioni speciali, come ad esempio nel giorno dedicato all'uposatha, sulle spalle del Buddha viene posta una stola dorata e la statua stessa viene arieggiata con dei ventagli. Ogni giorno questi riti vengono seguiti da un gran numero di fedeli: alcuni uomini siedono in una piccola zona riservata immediatamente di fronte alla statua, mentre le donne e i bambini siedono dietro e a fianco di questa zona. Durante il rito i pellegrini offrono cibo e denaro alla divinit\u00e0, recitando nel contempo preghiere. Durante la stagione invernale l'immagine \u00e8 coperta da un mantello dell'ordine monastico.\nNei secoli passati, quando la Birmania era ancora retta dalla sua casa reale, i doni venivano offerti alla statua in un modo molto pi\u00f9 formale: cibo ed altri oggetti, protetti da un ombrello bianco, venivano portati in processione dal palazzo reale al tempio, scortati da un ministro, per simboleggiare l'onore che si deve ad un capo di stato.\nFestivit\u00e0.\nUna grande festa (chiamata \"Mahamuni Paya pwe\") viene tenuta ogni anno all'inizio di febbraio, alla fine del Vassa, per celebrare la storia del tempio. Oltre ai normali riti, durante questa festivit\u00e0 viene recitato il Patthana, una sacra scrittura in lingua p\u0101li. I monaci, in gruppi di due o tre per volta, portano avanti questa recita per diversi giorni."}
{"id": "4619952", "revid": "183694", "url": "https://it.wikipedia.org/wiki?curid=4619952", "title": "Valeria Ugazio", "text": "Psicoterapeuta sistemico-relazionale e docente, \u00e8 autrice di volumi e articoli sul tema.\nBiografia.\nDopo la laurea, si \u00e8 specializzata in Psicologia presso l'Universit\u00e0 Cattolica del Sacro Cuore di Milano, dove \u00e8 stata allieva di Mara Selvini Palazzoli e ha aderito alle idee proposte dal \"Milan Approach\".\nHa frequentato, presso il \u201cCentro Milanese di Terapia Familiare\u201d diretto da Luigi Boscolo e Gianfranco Cecchin, il primo corso della scuola in psicoterapia sistemica. Di quest'ultima \u00e8 staa successivamente docente dal 1982 al 1992. Con Mario Anolli ha tenuto l'insegnamento di psicoterapia nell'anno accademico 1982/83 presso la scuola di specializzazione in psicologia dell'Universit\u00e0 Cattolica di Milano.\nDistaccandosi successivamente dagli assunti che caratterizzavano il \u201cMilan Approach\u201d, nella seconda met\u00e0 degli anni ottanta \u00e8 entrata in contatto con il modello psicopatologico di Vittorio Guidano e il cognitivismo costruttivista. Il modello proposto da Valeria Ugazio condivide con il Cognitivismo post-razionalista l'idea che la psicopatologia sia una scienza del significato e che le organizzazioni psicopatologiche presentino modi peculiari di organizzare il significato che si fondano su specifiche emozioni. Il pensiero si inquadra nelle psicoterapie relazionali, ed \u00e8 caratterizzato dall'importanza attribuita al \"sistema-famiglia\" e al singolo. In tale modello trova spazio la \"Teoria delle polarit\u00e0 semantiche\u201d. Secondo tale modello, all'interno di un particolare \u201cuniverso di significati\u201d che predomina in una famiglia, ciascun individuo sarebbe chiamato a \u201coccupare\u201d all'interno di uno \u201cspazio conversazionale\u201d una particolare \u201cposizione\u201d rispetto alla semantica critica. Tale posizione lo differenzia dagli altri membri e ne pu\u00f2 chiarire il tipo di psicopatologia. Per ciascuna psicopatologia descritta sono poi proposti specifici percorsi di cura.\nNel 1998 ha pubblicato \"Storie permesse e storie proibite\".\nNel 1999 ha fondato l'European Institute of Systemic-relational Therapies (E.I.S.T.), scuola di specializzazione nelle psicoterapie sistemiche individuali, di coppia e familiari.\nNel 2012 ha pubblicato una edizione aggiornata e rivista di \"Storie permesse e storie proibite\", che l'anno successivo \u00e8 pubblicata negli Stati Uniti da Routledge.\nHa insegnato in diverse universit\u00e0 italiane, tra cui l'Universit\u00e0 Ca' Foscari di Venezia, l'Universit\u00e0 degli Studi di Torino, le universit\u00e0 di Milano Bicocca e Cattolica, e da ultimo all'Universit\u00e0 degli Studi di Bergamo, come docente ordinario di Psicopatologia presso il Dipartimento di Scienze Umane e Sociali. \u00c8 membro del comitato scientifico di alcune riviste tra le quali: \"Terapia familiare\", \"Psicoterapia\", \"Connessioni\", \"Human Systems. The Journal of Systemic Consultation\" e \u201cJournal of Constructivist Psychology\u201d."}
{"id": "4619958", "revid": "767487", "url": "https://it.wikipedia.org/wiki?curid=4619958", "title": "Zofia Czeska-Maciejowska", "text": "Biografia.\nZofia (in italiano Sofia) nacque nel 1584 nel villaggio di Budziszowice, circa 60\u00a0km a nordest di Cracovia. I genitori erano nobili e possedevano propriet\u00e0 terriere nella regione della Piccola Polonia. Il cognome di nascita era Maciejowska (Zofia Maciejowska).\nA 16 anni spos\u00f2 il nobile Jan Czeski, prendendone il cognome. Il matrimonio per\u00f2 dur\u00f2 poco e non fu fecondo: Sofia rimase vedova a 22 anni, senza figli. Gi\u00e0 durante quei brevi anni aveva cominciato a dedicarsi alle opere di carit\u00e0 e dopo la morte del marito non volle risposarsi, dedicandosi interamente ai bisognosi, grazie ai consistenti beni di cui disponeva.\nIn particolare, la sua attenzione si rivolse alle ragazze orfane o povere. Compr\u00f2 una casa a Cracovia e a partire dal 1621 la destin\u00f2 a scuola per tali ragazze, con l'aiuto e la protezione del vescovo di Cracovia e del re di Polonia.\nSuccessivamente Sofia volle creare, come necessario complemento dell'istituto scolastico, una congregazione di suore, denominata \"Congregazione delle Vergini della Presentazione della Beata Vergine Maria\", la cui spiritualit\u00e0 d\u00e0 speciale importanza all'adorazione eucaristica e alla devozione mariana.\nSofia mor\u00ec per\u00f2 nel 1650 a Cracovia, il 1\u00ba aprile, a sessantasei anni, senza aver visto completati gli atti formali per la nuova congregazione. Gli statuti furono approvati da parte del vescovo di Cracovia solo nel 1660 (pi\u00f9 tardi furono approvati anche dalla Santa Sede).\nCulto.\nZofia Czeska-Maciejowska \u00e8 considerata beata dalla Chiesa Cattolica.\nLa fase diocesana del processo di beatificazione fu aperta dal cardinale Macharski il 1\u00ba aprile 1995. Il 2 giugno 1995 papa Giovanni Paolo II autorizz\u00f2 l'uso del titolo di \"serva di Dio\". Dopo aver superato anche le valutazioni della Congregazione delle Cause dei Santi, Sofia fu dichiarata \"venerabile\" da papa Benedetto XVI nel 2011.\nNel frattempo era stato esaminato un miracolo attribuito alla sua intercessione, che ottenne il riconoscimento del papa (sempre Benedetto XVI) nel 2012. Essendo compiuti tutti i passi necessari, Benedetto XVI stabil\u00ec che la celebrazione di beatificazione si sarebbe tenuta nel giugno 2013.\nLa cerimonia di beatificazione si svolse a Cracovia il 9 giugno 2013 e fu presieduta dal cardinale Angelo Amato in rappresentanza di papa Francesco."}
{"id": "4619959", "revid": "599013", "url": "https://it.wikipedia.org/wiki?curid=4619959", "title": "Worawongsa", "text": "Usurp\u00f2 il trono nel 1548 dopo aver fatto assassinare il predecessore Yot Fa. Era di origini popolari e non apparteneva ad alcuna dinastia, al punto che diversi storiografi siamesi contestano l'iscrizione del suo nome tra quelli dei sovrani di Ayutthaya. Port\u00f2 a termine il regicidio con l'aiuto della propria amante Sri Sudachan, che era la madre del sovrano e consorte di rango minore del precedente re Chairacha. La coppia trasse vantaggio dalla crisi che stava attraversando la Dinastia di Suphannaphum, sul trono di Ayutthaya dal 1409, ma fu osteggiata da buona parte dell'aristocrazia di corte. Entrambi rimasero vittime di un'imboscata tesa dai nobili del clan di Sukhothai e furono giustiziati poche settimane dopo che Worawongsa era salito al trono.\nBiografia.\nIl regno di Chairacha.\nDurante il regno di Chairacha, Worawongsa era conosciuto con il nome Phan Sri But Thep ed era un bramino impiegato per le cerimonie religiose in uno degli edifici attigui al palazzo reale. In quel periodo si erano ampiamente diffuse ad Ayutthaya le armi da fuoco, introdotte in Siam dai portoghesi negli anni dieci del XVI secolo. Il sovrano aveva ingaggiato diversi mercenari portoghesi per addestrare l'esercito siamese all'uso di tali armi. Altri eventi importanti di quel tempo erano stati il primo scontro armato tra Ayutthaya ed i birmani del Regno di Toungoo, risoltosi con la vittoria dei siamesi, due infruttuose spedizioni militari nel Regno Lanna, che a sua volta stava attraversando un periodo di instabilit\u00e0, e due conflitti con il Regno laotiano di Lan Xang, che posero fine alla secolare alleanza tra i due Stati.\nIl primo confronto con i birmani segn\u00f2 l'inizio di una lunga serie di guerre tra il Siam e la Birmania, che si sarebbero rivelate disastrose per entrambi i Paesi. Temendo che i birmani sconfinassero oltre il Saluen, Chairacha istitu\u00ec posti di guardia lungo le frontiere. Fu durante il regno di Chairacha che re Tabinshwehti di Toungoo port\u00f2 a termine l'unificazione del Paese e inizi\u00f2 i preparativi per la prima vera invasione di Ayutthaya, che avrebbe avuto luogo nel 1548.\nSecondo le varie fonti siamesi del tempo, spesso in contraddizione tra loro, Chairacha ebbe alcune concubine e consorti di rango minore, tra le quali Sri Sudachan, una principessa che secondo alcuni era discendente della dinastia di Uthong di Ramathibodi I, con la quale ebbe nel 1535 il principe Yot Fa e nel 1541 il principe Sri Sin. L'ambizione e la brama di potere di questa consorte si sarebbero rivelate fatali sia per Chairacha che per lo stesso Yot Fa.\nReggente.\nNei suoi ultimi mesi di vita, Chairacha ebbe diversi problemi di salute e mor\u00ec nel 1546, poco dopo essere tornato ad Ayutthaya dalla seconda spedizione contro Lanna. Secondo l'autobiografia dell'avventuriero portoghese Fern\u00e3o Mendes Pinto, che soggiorn\u00f2 per qualche tempo a corte, il sovrano fu avvelenato dalla concubina Sri Sudachan, anche se non vengono forniti particolari su come questa sia riuscita a sfuggire alla punizione. Al suo posto sal\u00ec al trono l'undicenne figlio Yot Fa, che ebbe come reggenti la madre Sri Sudachan e lo zio Thianracha, fratellastro di Chairacha e vicer\u00e9 con la carica di \"Uparat\". Dopo qualche tempo, vi furono attriti fra i due reggenti e Thianracha lasci\u00f2 gli incarichi di Stato per entrare temporaneamente nel Wat Racha Praditsathan di Ayutthaya come monaco buddhista.\nSecondo il diplomatico e storico olandese Jeremias Van Vliet, direttore nel XVII secolo dell'ufficio di Ayutthaya della Compagnia olandese delle Indie orientali, Sri Sudachan conobbe e si innamor\u00f2 di Phan Sri But Thep dopo l'incoronazione di Yot Fa, mentre secondo Pinto si conoscevano gi\u00e0 da prima. La reggente fece assegnare all'amante un alto incarico a palazzo, gli confer\u00ec il titolo Khun Jinarat e gli affid\u00f2 l'organizzazione della guardia reale. Khun Jinarat scelse soldati di cui si fidava e li utilizz\u00f2 per sopprimere i mandarini che si opponevano ai disegni di potere della coppia di amanti. Dopo aver eliminato i principali oppositori, Sri Sudachan impose che Khun Jinarat la affiancasse nell'incarico di reggente con il nuovo titolo di Khun Worawongsa.\nAscesa al trono.\nSecondo alcune delle cronache di quel tempo, la coppia fece uccidere il giovane re Yot Fa nel 1548. Le cause precise della morte sono tuttora avvolte dal mistero. Secondo la versione Luang Prasoet delle Cronache di Ayutthaya, Yot Fa fu vittima di un incidente. Secondo altre cronache pi\u00f9 recenti fu giustiziato al Wat Khok Phraya, tristemente famoso nella storia del regno come sito dove venivano giustiziati o puniti i membri della casa reale, come era successo al giovane re Thong Lan nel 1388. Van Vliet sostenne che fu avvelenato dalla madre, mentre secondo Pinto ad avvelenarlo fu Worawongsa.\nIl trono fu affidato a Worawongsa, mentre al fratello di questi, Nai Chan, venne assegnata un'alta carica di governo. Il regno dur\u00f2 solo alcune settimane, un gruppo di nobili del clan di Sukhothai lealisti alla causa della Dinastia di Suphannaphum inizi\u00f2 a tramare per assassinare la coppia. Assicuratisi che Thianracha fosse disponibile a diventare re, i cospiratori Khun Inthorathep, M\u00fcn Ratchasaneh e Luang Si Yot, guidati dal principe Khun Phiren Thorathep, consultarono l'oracolo cittadino e vennero a sapere che il regno di Thianracha sarebbe nato sotto i migliori auspici. Nel frattempo, il re di Cambogia Ang Chan approfitt\u00f2 dell'instabilit\u00e0 di Ayutthaya e invase la parte orientale del regno, occupando Prachinburi.\nPer legittimare il proprio diritto al trono, l'usurpatore Worawongsa era alla ricerca di un elefante bianco, un animale ritenuto sacro nel sudest asiatico e simbolo di potere regale. I cospiratori fecero sapere al sovrano che ne era stato avvistato uno di dimensioni eccezionali a Lopburi, e questi si mise in viaggio con l'imbarcazione reale per catturarlo. L'imboscata ebbe luogo lungo il fiume nei pressi di Ayutthaya; considerato indegno di un trattamento regale, l'usurpatore non fu ucciso nel classico modo in cui venivano giustiziati i membri della casa reale, che venivano legati in un sacco e percossi con legno di sandalo, ma venne decapitato assieme a Sri Sudachan e alla bimba che questa aveva da poco partorito. Quello stesso giorno fu ucciso Nai Chan, il fratello di Worawongsa.\nSuccessione.\nFu quindi acclamato sovrano Thianracha con il nome regale Maha Chakkraphat, che si prese in carico la tutela del nipote Sri Sin e ricompens\u00f2 con generosit\u00e0 i nobili che lo avevano posto sul trono. In particolare, diede in sposa la propria figlia a Khun Phiren Thorathep, che fu nominato governatore di Phitsanulok con il titolo regale Maha Thammaracha. Khun Inthorathep fu nominato governatore dell'odierna Nakhon Si Thammarat, mentre a M\u00fcn Ratchasaneh e a Luang Si Yot furono affidati i governatorati di due province minori. Quando Ang Chan di Cambogia venne a sapere dell'acclamazione a re di Maha Chakkraphat, fece rientrare in patria le truppe d'invasione.\nLa crisi di Ayutthaya spinse quello stesso anno re Tabinshwehti di Toungoo ad invadere il territorio siamese e a cingere d'assedio la capitale. Fu questa la prima guerra siamese-birmana, che si concluse con la ritirata delle truppe birmane ed il collasso psicofisico del loro sovrano. Ne sarebbe seguito un periodo di crisi da cui il Regno di Toungoo usc\u00ec grazie a Bayinnaung, generale, cognato e successore di Tabinshwehti, che riunific\u00f2 il Paese e fond\u00f2 il pi\u00f9 grande impero nella storia dell'Indocina. L'assoggettamento siamese a Bayinnaung sarebbe avvenuto nel 1564, quando Maha Chakkraphat consegn\u00f2 la capitale ai birmani nel corso della seconda guerra siamese-birmana.\nCrisi dinastica.\nDopo la morte di Borommaracha IV, avvenuta nel 1533, si era aperto un periodo di crisi per Ayutthaya ed in particolare per la Dinastia di Suphannaphum. Durante tale periodo, erano stati assassinati tutti i quattro sovrani che gli erano succeduti, l'ultimo dei quali fu Worawongsa. Maha Chakkraphat sarebbe stato il penultimo sovrano della dinastia ed avrebbe lasciato per due volte il trono al figlio Mahinthra. Ayutthaya fu invasa dall'esercito birmano del Regno di Toungoo e ne divenne uno stato vassallo nel 1564. La ribellione del 1568 fu soffocata dai birmani, che l'anno seguente avrebbero espugnato Ayutthaya, deportato l'intera famiglia reale ed issato sul trono siamese Maha Thammaracha, il capostipite della Dinastia di Sukhothai.\nNei media.\nLe vicende legate a Worawongsa e Sri Sudachan sono state raccontate anche nel film thailandese del 2001 \"\u0e2a\u0e38\u0e23\u0e34\u0e42\u0e22\u0e17\u0e31\u0e22\" \"(Suriyothai)\", uscito in DVD in Italia con il titolo \"Suriyothai - Il sole e la luna\". La pellicola \u00e8 stata promossa dalla regina consorte Sirikit e diretta da Chatrichalerm Yukol, un membro della casa reale thailandese, e narra le eroiche gesta della regina Sri Suriyothai, consorte regale di Maha Chakkraphat. In questa versione romanzata della storia di quel tempo, i due amanti vengono rivalutati come membri della Dinastia di Uthong, e i loro intrighi sono rappresentati come uno sforzo per ridare dignit\u00e0 regale alla decaduta dinastia siamese."}
{"id": "4619960", "revid": "830939", "url": "https://it.wikipedia.org/wiki?curid=4619960", "title": "Demarete", "text": ""}
{"id": "4619961", "revid": "767487", "url": "https://it.wikipedia.org/wiki?curid=4619961", "title": "Broncho Billy's Marriage", "text": "Broncho Billy's Marriage \u00e8 un cortometraggio muto del 1915 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti da Anderson.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 20 agosto 1915."}
{"id": "4619970", "revid": "606039", "url": "https://it.wikipedia.org/wiki?curid=4619970", "title": "Chlorohydra", "text": ""}
{"id": "4619971", "revid": "606039", "url": "https://it.wikipedia.org/wiki?curid=4619971", "title": "Pelmatohydra", "text": ""}
{"id": "4619977", "revid": "767487", "url": "https://it.wikipedia.org/wiki?curid=4619977", "title": "Chris Wood (musicista)", "text": "Carriera.\nNato a Harborne, Birmingham, Chris Wood prende ad appassionarsi di musica e pittura fin dall'infanzia. Suonatore autodidatta di flauto e sassofono, che comincia a suonare all'et\u00e0 di quindici anni, inizia ad esibirsi localmente con altri musicisti di Birmingham i quali pi\u00f9 tardi acquisiranno fama internazionale nel campo della musica: Christine Perfect (poi Christine McVie), Carl Palmer, Stan Webb e Mike Kellie. Wood nel 1964 suonava con Perfect nel gruppo \"Shades of Blue\" e con Kellie nel 1965-1966 nei \"Locomotive\".\nFrequenta il \"Foley College of Further Education and College of Art\" a Stourbridge e successivamente ottiene una borsa di studio che gli permette di frequentare la \"Royal Academy of Arts\". La sorella pi\u00f9 giovane Stephanie disegnava i costumi per gli Spencer Davis Group, di stanza a Birmingham, e fu attraverso lei che Wood fece conoscenza di Steve Winwood, nativo di Birmingham.\nCon i Traffic, Wood in buona parte suonava flauto e sassofono, saltuariamente le tastiere e a volte contribuiva come \"vocalist\". Wood \u00e8 inoltre coautore di molti testi dei Traffic, in particolare durante il primo periodo in cui la \"band\" iniziava le prime registrazioni. Il suo contributo pi\u00f9 notevole \u00e8 in qualit\u00e0 di coautore (insieme a Steve Winwood e Jim Capaldi), di \"Dear Mr. Fantasy\".\nWood suon\u00f2 con Jimi Hendrix nel 1968, apparendo su \"Electric Ladyland\". Mentre Winwood temporaneamente si univa al supergruppo dei Blind Faith nel 1969, Wood, Mason e Capaldi si univano con Mick Weaver dei Wynder k frog, suonando prima come Mason, Capaldi, Wood e Frog, ma presto come \"Wooden Frog\". Dunque va in tourn\u00e9e negli Stati Uniti con Dr. John, laddove incontra la cantante Jeanette Jacobs (precedentemente facente parte di un gruppo di ragazze chiamato \"The Cake\"). Wood e Jacobs si sposarono nel 1969, quando egli aveva l'et\u00e0 di 25 anni e lei di 19.\nNel 1969, anche Wood appare nell'eponimo secondo album dei Free e in \"The Autumn Stone\" dei \"Small Faces\". Nel 1970, Wood e sua moglie, insieme a Steve Winwood, si uniscono al Ginger Baker's Air Force, pubblicando un album prima di riformare i Traffic. Wood rimase con i Traffic dal periodo della sua riformazione nel 1970 fino alla rottura del 1974. Egli suon\u00f2 in \"Inside Out\" (1973) di John Martyn.\nPer buona parte della sua vita Wood subisce la dipendenza da droghe e da alcohol, attribuiti inizialmente alla aerofobia. Sua moglie Jeanette, da cui era separato, ma con la quale stava ancora in buoni rapporti, muore nel 1980, all'et\u00e0 di 30 anni, a causa di una crisi epilettica e Wood ne rimase profondamente scosso.\nMorte.\nNel 1983, nel periodo in cui stava lavorando al suo album solista, che avrebbe dovuto intitolarsi \"Vulcan\", Wood moriva di polmonite al \"Queen Elizabeth Hospital\" di Birmingham, Inghilterra. Il materiale per l'album venne registrato nel corso dei precedenti pochi anni, principalmente in uno studio di registrazione da lui comprato. Dopo la sua morte, le registrazioni di \"Vulcan\" restarono in possesso della sorella di Wood, Stephanie Wood. Nel 2008, con il consenso di lei e dopo tre anni di ricerche e preparazione, venne pubblicato dalla \"Esoteric Recordings\" un CD intitolato \"Vulcan\", costituito da materiale scelto che aveva registrato Wood mentre stava lavorando al completamento dell'album (con in pi\u00f9 una \"performance\" inedita dal vivo insieme ai Traffic di alcune sue composizioni).\nDopo la morte di Wood, i Traffic registrarono un ulteriore album in studio, \"Far from Home\" (1994), a lui dedicato, e la figura centrale sulla copertina \u00e8 uno \"stickman\" che rappresenta un uomo che suona il flauto."}
{"id": "4619981", "revid": "2130303", "url": "https://it.wikipedia.org/wiki?curid=4619981", "title": "Duomo di Cologna Veneta", "text": "Il duomo di Cologna Veneta \u00e8 una chiesa sita nel comune di Cologna Veneta (VR), dedicata a Maria Nascente.\nStoria e descrizione.\nPosata la prima pietra nel settembre 1803, fu aperto nel 1821 e consacrato da parte del vescovo di Vicenza quattro anni dopo. Ultimato nel 1827, il duomo intitolato a Maria Nascente \u00e8 un esempio purissimo dello stile neoclassico: sorgono cos\u00ec colonnati, timpani, propilei simili alle costruzioni greco-romane, esprimendo eleganza nelle linee e bellezza nelle proporzioni. \nLa facciata, composta da dieci colonne alte 8 metri ciascuna, si presenta armoniosa ed imponente, con una gradinata di 25 gradini di pietra viva di Sant'Ambrogio. Il frontone raffigura la cacciata dei profanatori del tempio. Il progetto si deve a Giannantonio Selva e Antonio Diedo.\nL'interno \u00e8 voltato a botte ribassata, \u00e8 molto ampio e a croce latina, dotato di una navata centrale pi\u00f9 due laterali. Molto particolari i movimenti degli archi, le curve a semicerchio, i dieci poderosi fasci di mezze colonne e lesene e gli ornamenti."}
{"id": "4619991", "revid": "767487", "url": "https://it.wikipedia.org/wiki?curid=4619991", "title": "Moschea Omar Ali Saifuddien", "text": "La moschea Omar Ali Saifuddien (in jawi: \u0645\u0633\u062c\u062f \u0633\u0644\u0637\u0627\u0646 \u0639\u0645\u0631 \u0639\u0644\u064a \u0633\u064a\u0641 \u0627\u0644\u062f\u064a\u0646) \u00e8 una moschea reale di Bandar Seri Begawan, capitale del Brunei.\nStoria e descrizione.\nDedicata al 28\u00ba sultano del Brunei Omar Ali Saifuddien III, la moschea \u00e8 considerata una delle pi\u00f9 belle dell'Asia Pacifica, nonch\u00e9 una delle pi\u00f9 importanti attrazioni turistiche del paese. L'edificio \u00e8 un esempio moderno di architettura islamica, capace per\u00f2 di unire elementi tipicamente moghul ad altri di tipo rinascimentale italiano. L'influenza italiana \u00e8 dovuta al realizzatore del progetto: l'architetto italiano Rodolfo Nolli, che da decenni lavorava nel Golfo del Siam. I lavori di costruzione della moschea presero avvio il 4 febbraio 1954 e si conclusero nel 1958. Il 26 settembre di quell'anno il sultano inaugur\u00f2 l'edificio.\nLa moschea si trova su di una laguna artificiale sita sulle rive del fiume Brunei, nella Kampong Ayer o \"Villaggio sull'acqua\". L'edificio possiede minareti di marmo, cupole d'oro, cortili e giardini pieni di fontane. La moschea \u00e8 circondata da un gran numero di alberi e giardini fioriti, i quali nella religione islamica simboleggiano il paradiso. All'interno, le pareti sono rivestite di marmo bianco e corredate da pregiati tappeti importati appositamente dall'Iran e dall'Arabia Saudita, vetrate colorate e candelabri realizzati in Inghilterra. Tra i materiali utilizzati per la costruzione si trova anche del granito di Shanghai. La grande cupola, posta a 52 metri di altezza ed interamente rivestita d'oro puro, \u00e8 visibile da ogni punto della citt\u00e0. A ridosso della laguna, il profilo della moschea \u00e8 fiancheggiato dalla riproduzione della barca del XVI secolo utilizzata dall'allora sultano Bolkiah, attualmente adibita a scopi cerimoniali in occasione di letture dei testi del Corano. La riproduzione dell'antica barca fu completata nel 1967."}
{"id": "4619993", "revid": "767487", "url": "https://it.wikipedia.org/wiki?curid=4619993", "title": "Her Return", "text": "Her Return \u00e8 un cortometraggio muto del 1915 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti da Anderson.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 27 agosto 1915."}
{"id": "4619995", "revid": "106456", "url": "https://it.wikipedia.org/wiki?curid=4619995", "title": "Duomo di Costanza", "text": ""}
{"id": "4619996", "revid": "599013", "url": "https://it.wikipedia.org/wiki?curid=4619996", "title": "Edgar Bennett", "text": "Carriera professionistica.\nBennett fu scelto nel corso del quarto giro del Draft 1992 dai Green Bay Packers. Inizi\u00f2 la sua carriera professionistica come fullback ma divenne il running back titolare nel 1995 correndo 1.067. Sia come fullback che come running back, Bennett eccelse come ricevitore, guidando i Packers in ricezioni. Continu\u00f2 ad essere titolare anche nella stagione 1996 ma nella seconda met\u00e0 dell'annata Dorsey Levens ricevette un cospicuo numero di minuti in campo come running back. La carriera di Bennett culmin\u00f2 con la vittoria del Super Bowl XXXI contro i New England Patriots. Nella pre-stagione 1997 si ruppe il tendine d'Achille, non scendendo pi\u00f9 in campo quell'anno. Bennett gioc\u00f2 coi Chicago Bears nel 1998 e 1999 dopo cui si ritir\u00f2."}
{"id": "4619998", "revid": "68337", "url": "https://it.wikipedia.org/wiki?curid=4619998", "title": "Hypoxanthine-guanine phosphoribosyltransferase", "text": ""}
{"id": "4620000", "revid": "110157", "url": "https://it.wikipedia.org/wiki?curid=4620000", "title": "Ipoxantina-guanina fosforibosil transferasi", "text": "(HGPRT) \u00e8 un enzima codificato negli esseri umani dal gene \"HPRT1\".\nL'HGPRT \u00e8 una transferasi che catalizza la conversione dell'ipoxantina in inosina monofosfato e della guanina in guanosina monofosfato. Questa reazione trasferisce il gruppo 5-fosforibosile dal 5-fosforibosil 1-pirofosfato alla purina. L'HGPRT gioca un ruolo centrale nella generazione di nucleotidi a base di purina tramite le vie di riciclo delle purine.\nLa funzione primaria della HGPRTasi \u00e8 di recuperare le purine dal DNA degradato per reintrodurle nelle vie sintetiche puriniche. In questo ruolo, catalizza la reazione fra guanina e fosforibosil pirofosfato (PRPP) per formare guanosina monofosfato.\nSubstrati ed inibitori.\nI modelli omologhi comparativi di questo enzima dell'agente patogeno della leishmaniosi viscerale suggeriscono che fra tutti i composti sequenziati computazionalmente, la pentamidina, il 1,3-dinitroadamantano, l'acyclovir e suoi analoghi abbiano affinit\u00e0 di legame pi\u00f9 alte rispetto al vero substrato (guanosina monofosfato).\nRuolo nelle malattie.\nMutazioni nel gene conducono ad iperuricemia:\nApplicazioni sugli ibridomi.\nI linfociti B contengono questo enzima, che consente loro di sopravvivere una volta fusi con le cellule del mieloma cresciute sul mezzo HAT per produrre anticorpi monoclonali. Gli anticorpi sono prodotti da cellule chiamate ibridomi. Un ibridoma pu\u00f2 essere considerato una cellula ibrida e viene prodotto iniettando uno specifico antigene in un topo, procurando la cellula producente l'anticorpo dalla milza del topo. Dopodich\u00e9 la cellula viene fusa con una cellula immunitaria tumorale chiamata cellula del mieloma. La cellula ibrida, cos\u00ec prodotta, pu\u00f2 essere clonata per realizzarne di ulteriori. Queste cellule figlie secerneranno il prodotto immunitario cellulare.\nIl metodo di selezionare gli ibridoma richiede l'uso di terreni contenenti il mezzo HAT, composto da ipoxantina, amminopterina e timidina. L'amminopterina inibisce l'enzima diidrofolato reduttasi (DHFR), che \u00e8 necessario nella sintesi \"de novo\" degli acidi nucleici. Cos\u00ec, la cellula \u00e8 lasciata senza nessun'altra opzione che di utilizzare la via alternativa di riciclo e usare ipoxantina e timidina del terreno. Solo le cellule HGPRT+ sopravviveranno in presenza di amminopterina, che sono le cellule dell'ibridoma e del plasma. Le cellule plasmatiche eventualmente muoiono essendo linee cellulari mortali, cos\u00ec solo quelle dell'ibridoma sopravvivono. Le cellule ibride possono essere clonate per produrre cloni."}
{"id": "4620001", "revid": "832642", "url": "https://it.wikipedia.org/wiki?curid=4620001", "title": "Thureophoros", "text": ""}
{"id": "4620002", "revid": "93556", "url": "https://it.wikipedia.org/wiki?curid=4620002", "title": "Chiesa di Santa Apollonia di Mezzaratta", "text": "La chiesa di Santa Apollonia di Mezzaratta (conosciuta anche come Santa Maria di Mezzaratta) \u00e8 una chiesa sconsacrata di Bologna che sorge a met\u00e0 della salita per il colle dell'Osservanza, posizione a cui deve il proprio nome (\"A mezza ratta\" ovvero a mezza salita).\nStoria.\nQuesto edificio faceva parte di un complesso religioso che ospitava anche due oratori, uno dei quali custodiva la \"Madonna dei Denti\" di Vitale da Bologna oggi conservata presso il Museo Davia Bargellini.\nA partire dal 1292 la chiesa di Santa Apollonia fu gestita dalla compagnia laicale dei disciplinati del Buon Ges\u00f9, che si occupava dell'assistenza ai pellegrini e ai condannati a morte. Fu proprio su iniziativa di questa compagnia che la chiesa venne affrescata tra la met\u00e0 del XIV e il XV. Per quest'opera furono chiamati alcuni artisti famosi come Vitale da Bologna e Simone dei Crocifissi che, insieme ai loro allievi, crearono il pi\u00f9 importante ciclo di pittura gotica bolognese pervenutoci intatto.\nA Vitale da Bologna sono attribuite le scene della controfacciata: in particolare la \"Nativit\u00e0\", il \"Sogno della Vergine\", la \"Discesa di Cristo nel Limbo\", l\"'Annunciazione\" e il \"Battesimo di Cristo\". Le pareti laterali furono affrescate con scene della vita di Giuseppe e Mos\u00e9, da un lato, e di Cristo, dall'altro.\nNonostante varie polemiche, tra il 1949 e il 1963 si procedette al distacco degli affreschi per preservali dalle infiltrazioni d'acqua. Da allora sono esposti in una sala della Pinacoteca Nazionale di Bologna in cui sono stati riposizionati come si trovavano all'interno della chiesa. Nella pinacoteca sono inoltre in mostra anche i disegni preparatori degli affreschi (sinopie) riapparsi dopo lo stacco e a loro volta rimossi."}
{"id": "4620004", "revid": "131358", "url": "https://it.wikipedia.org/wiki?curid=4620004", "title": "Sergei Sherbakov", "text": ""}
{"id": "4620008", "revid": "131358", "url": "https://it.wikipedia.org/wiki?curid=4620008", "title": "Sergei Mandreko", "text": ""}
{"id": "4620009", "revid": "60195427", "url": "https://it.wikipedia.org/wiki?curid=4620009", "title": "Chiesa di Sant'Apollonia di Mezzaratta", "text": ""}
{"id": "4620027", "revid": "125925517", "url": "https://it.wikipedia.org/wiki?curid=4620027", "title": "Jordan Eckes", "text": ""}
{"id": "4620031", "revid": "300067", "url": "https://it.wikipedia.org/wiki?curid=4620031", "title": "Filippos Kalogiannid\u012bs", "text": "Carriera.\nCon la Nazionale Under-20 greca ha disputato i FIBA EuroBasket Under-20 2013."}
{"id": "4620033", "revid": "1783371", "url": "https://it.wikipedia.org/wiki?curid=4620033", "title": "Mezzo HAT", "text": "Il terreno HAT (\"ipoxantina-amminopterina-timidina\") \u00e8 una selezione di mezzi di coltura per linee cellulari di mammifero, che si affidano alla combinazione di amminopterina (un composto che agisce come potente inibitore del metabolismo del folato inibendo l'attivit\u00e0 della diidrofolato reduttasi) con l'ipoxantina (un derivato della purina) e la timidina (un deossinucleoside), i quali sono intermediari nella sintesi del DNA.\nIl trucco \u00e8 nel fatto che l'amminopterina blocca la sintesi \"de novo\" del DNA, assolutamente necessaria per la divisione cellulare, ma l'ipoxantina e la timidina forniscono alla cellula il materiale necessario per aggirare il blocco (la \"via di recupero\"), a patto che vi siano i giusti enzimi, cio\u00e8 copie funzionali dei geni che codificano per essi.\nL'enzima diidrofolato reduttasi, che produce tetraidrofolato (THF) tramite la riduzione del diidrofolato, \u00e8 specificatamente bloccato dall'amminopterina. Il THF, agendo in associazione con proteine specifiche, pu\u00f2 ricevere delle singole unit\u00e0 di carbonio poi trasferite verso bersagli specifici.\nUno dei pi\u00f9 importanti bersagli per la riproduzione cellulare \u00e8 la timidilato sintasi, che crea timidina monofosfato (TMP) dalla deossiuridina monofosfato (dUMP). Tramite reazioni addizionali di fosforilazione, la TMP pu\u00f2 essere usata per realizzare timidina trifosfato (TTP), uno dei tre precursori nucleotidici usati dalla DNA polimerasi. Senza il THF richiesto per convertire la dUMP, non ci pu\u00f2 essere TTP, pertanto la sintesi del DNA non pu\u00f2 procedere finch\u00e9 non viene prodotta TMP da un'altra sorgente. La fonte alternativa \u00e8 la timidina presente nel mezzo di coltura che pu\u00f2 essere assorbita dalle cellule e fosforilate dalla timidina chinasi (TK) in TMP. \nLa sintesi di IMP (precursore da GMP a GTP e da AMP ad ATP) richiede anch'essa THF e pu\u00f2 essere aggirata. In questo caso, l'ipoxantina-guanina fosforibosil transferasi (HGPRT) reagisce con l'ipoxantina assorbita dal terreno con PRPP, liberando pirofosfato, per produrre IMP tramite una via di riciclo.\nPertanto, l'uso del mezzo HAT per le colture cellulari \u00e8 una forma di selezione artificiale per le cellule che contengono TK e HGPRT funzionanti. Molti utili perfezionamenti dello schema sono resi possibili da veleni che uccidono le cellule, ma ai quali sono immuni in mancanza di uno di questi geni. Cos\u00ec, una cellula carente di TK \u00e8 resistente alla bromodeossiuridina (BrdU) mentre una carente di HGPRT \u00e8 resistente alla 6-tioguanina (6-TG) e alla 8-azaguanina. \nLa selezione tramite uno degli ultimi due composti, seguita dal terreno HAT, condurr\u00e0 a colonie revertanti.\nApplicazioni.\nIl terreno HAT \u00e8 spesso usato per le preparazioni di anticorpi monoclonali. Questo processo \u00e8 chiamato tecnologia dell'ibridoma. Le cavie da laboratorio (per esempio il topo) sono prima esposte ad un antigene per il quale c'\u00e8 interesse ad isolarne gli anticorpi. Una volta che gli splenociti vengono isolati dall'animale, i linfociti B vengono fusi con le cellule del mieloma immortalizzate degli HPRT negativi, usando glicole polietilenico o il virus Sendai.\nLe cellule fuse sono incubate nel \"mezzo HAT\". L'amminopterina nel terreno blocca la via de novo. Perci\u00f2, le cellule non fuse del mieloma muoiono, non potendo produrre i nucleotidi. I linfociti B non fusi invece muoiono avendo un ciclo vitale pi\u00f9 breve. In questo modo, solo gli ibridi mieloma-linfocita sopravvivono. Queste cellule producono anticorpi (propriet\u00e0 dei linfociti B) e sono immortali (propriet\u00e0 delle cellule del mieloma).\nIl mezzo incubato \u00e8 poi diluito in piastre successive ad un livello tale che ognuna contiene una sola cellula. Il supernatante in ciascuna verr\u00e0 usato per verificare la presenza dell'anticorpo desiderato. Poich\u00e9 gli anticorpi in un pozzo di coltura sono prodotti dalla stessa cellula B, si dirigeranno verso lo stesso epitopo e sono noti come anticorpi monoclonali.\nLa produzione di questi ultimi venne inventata da C\u00e9sar Milstein e Georges J. F. K\u00f6hler, ai quali per questo venne conferito il Premio Nobel in fisiologia e medicina nel 1984, condividendolo con Niels Kaj Jerne."}
{"id": "4620035", "revid": "80598", "url": "https://it.wikipedia.org/wiki?curid=4620035", "title": "Blue Velvet (singolo)", "text": "Blue Velvet \u00e8 un brano musicale di Tony Bennett, pubblicato dall'etichetta discografica Columbia nel 1951 nel singolo a 78 giri \"Blue Velvet/Solitaire\". Il brano \u00e8 stato scritto da Lee Morris insieme a Bernie Wayne ed \u00e8 stato prodotto da Mitch Miller.\nDescrizione.\nIl brano non \u00e8 stato, inizialmente, contenuto in nessun album dell'artista. Successivamente, \u00e8 stato incluso nella raccolta dal titolo omonimo, pubblicata nel 1959.\n\"Blue Velvet\" \u00e8 stato scritto nel 1950 da Lee Morris insieme a Bernie Wayne ed ha raggiunto la 16\u00aa posizione nella \"Billboard Best Selling Pop Singles Chart\".\nCover.\n\"Blue Velvet\" \u00e8 stato inciso negli anni da diversi artisti molto noti come The Clovers, Bobby Vinton e Lana Del Rey, nonch\u00e9 lo stesso Bennett. Quest'ultimo ha riproposto la sua canzone in numerosi album, tra cui \"Duets II\" (2011) in cui duetta con la cantautrice canadese Kathryn Dawn Lang.\nIl brano.\n\"Blue Velvet\" \u00e8 una cover interpretata dal cantante statunitense Bobby Vinton, pubblicata nell'agosto 1963 come singolo apripista dal suo sesto album in studio, \"Blue on Blue\". Il singolo \u00e8 stato prodotto da Bob Morgan.\nLa cover di Vinton \u00e8 diventata la pi\u00f9 popolare nel mondo, raggiungendo il primo posto nella \"Billboard Best Selling Pop Singles Chart\" (mantenendolo per tre settimane consecutive).\nClassifiche.\nNel 1990, la cover di Vinton ha debuttato alla sedicesima posizione nella \"Official Singles Chart\" ed ha poi raggiunto il secondo posto.\nCover di Lana Del Rey.\nIl brano.\n\"Blue Velvet\" \u00e8 una cover interpretata dalla cantautrice statunitense Lana Del Rey, pubblicata il 20 settembre 2012 come singolo promozionale per la riedizione del suo secondo album, \"Born to Die - The Paradise Edition\". \u00c8 contenuta anche nel terzo EP della cantante, \"Paradise\".\nTracce.\nDownload digitale"}
{"id": "4620037", "revid": "767487", "url": "https://it.wikipedia.org/wiki?curid=4620037", "title": "Zootossina", "text": "Una zootossina o tossina animale \u00e8 una qualsiasi tossina prodotta dagli animali (come serpenti, scorpioni, ragni ecc.). Viene comunemente chiamata veleno e l'animale che la produce animale velenoso anche se spesso il meccanismo d'azione \u00e8 diverso da quello dei comuni veleni. Le zootossine possono trovarsi nel sangue, nei muscoli, nel fegato, oppure venir elaborate da ghiandole specializzate.\nIn alcune specie, la tossina rimane all'interno del corpo, in altre viene usato a scopo difensivo o di predazione. Non tutti gli animali sono ugualmente tossici per tutta la vita e in alcuni casi la produzione di tossine varia a seconda dei periodi dell'anno. Si possono distinguere due tipi di zootossine per modo di somministrazione e tre categorie di animali a seconda delle strutture a cui \u00e8 associata la tossina stessa.\nModalit\u00e0 di somministrazione.\nZootossine somministrate attraverso il sangue.\nSi tratta di tossine perlopi\u00f9 di natura enzimatica e vengono spesso somministrate alla vittima non per ingestione o inalazione ma per via linfatica, forando la pelle con denti modificati o pungiglioni. Il termine inglese \"venom\" \u00e8 riservato a questa categoria.\nZootossine somministrate per via orale o aerea.\nLe tossine presenti sulla pelle di certi anfibi agiscono per via orale come i normali veleni.\nTipologie di animali con zootossine.\nAnimali urticanti.\nUn gruppo importante di animali urticanti sono gli cnidari che espellono la tossina attraverso gli cnidoblasti, elementi della cellula che contengono una capsula urticante. Le tossine, generalmente nocive per ingestione o per iniezione sottocutanea, appartengono a varie tipologie (ipnotossina, attinotossina, attinocongestina, talassina ecc.).\nAnimali con ghiandole velenifere.\nMolte specie di animali hanno ghiandole contenenti tossine (dette \"ghiandole velenifere\") e spesso possiedono speciali apparati, detti \"vulneranti\", atti a inoculare la tossina.\nTra gli artropodi ci sono scorpioni, imenotteri e aracnidi dotati di pungiglioni e strutture buccali atte a inoculare tossine. Gli insetti ematofagi usano iniettare la saliva dotata di principi anticoagulanti prima di succhiare il sangue; questa operazione pu\u00f2 creare reazioni allergiche.\nTra i molluschi, i polpi (e in particolare \"Hapalochlaena lunulata\") hanno saliva tossica per immobilizzare le prede e i gasteropodi del genere \"Conus\" hanno una radula modificata a pungiglione che inietta una tossina peptidica molto potente.\nTra i condroitti ci sono varie specie di razze. Tra gli actinopterigi il pesce ragno \u00e8 dotato di una ghiandola posta alla base in un aculeo che deriva dall'osso opercolare e inoltre i primi tredici raggi della pinna dorsale hanno ghiandole velenifere alla base; le murene possiedono saliva tossica; gli scorfani hanno i raggi delle pinne velenosi. In queste specie acquatiche la tossina ha spesso effetto paralizzante sul cuore.\nMolti anfibi e rettili sono velenosi. I primi non possiedono apparati vulneranti ed \u00e8 la pelle stessa a contenere la tossina. Le specie velenose dei secondi possiedono in genere ghiandole salivari contenenti tossine collegate alla dentatura. Tra i sauri \u00e8 velenoso il genere \"Heloderma\", ma anche i varani hanno saliva tossica. I serpenti appartenenti alle famiglie degli atractaspididi, elapidi e viperidi sono velenosi, cos\u00ec come una parte dei colubridi. Le specie pi\u00f9 velenose sono frequenti nella zona equatoriale.\nNon esistono uccelli che producano tossine ma ne esistono alcuni le cui penne e ghiandole sono velenose. Questi uccelli, appartenenti ai generi Ifrita e Pitohui sembrano ottenere, come del resto alcuni anfibi, il loro veleno da particolari insetti di cui si nutrono. Tra i mammiferi \u00e8 velenoso l'ornitorinco che possiede nella regione femorale uno sperone cavo collegato a una ghiandola velenifera, come anche alcune specie di toporagni, la talpa, i solenodonti e i pipistrelli ematofagi o vampiri che possiedono saliva tossica.\nAnimali con sangue velenoso.\nTra gli animali che possiedono sangue velenoso c'\u00e8 il coleottero \"Timarcha\" che fa schizzare la propria emolinfa attraverso dei pori celomatici; inoltre varie specie di pesci possiedono sangue ad azione tossica."}
{"id": "4620038", "revid": "339392", "url": "https://it.wikipedia.org/wiki?curid=4620038", "title": "Georgos Katidis", "text": ""}
{"id": "4620041", "revid": "339392", "url": "https://it.wikipedia.org/wiki?curid=4620041", "title": "Giorgios Katidis", "text": ""}
{"id": "4620042", "revid": "767487", "url": "https://it.wikipedia.org/wiki?curid=4620042", "title": "Does the Woman Forget?", "text": "Does the Woman Forget? \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 23 agosto 1915. Viene citato in \"Moving Picture World\" del 28 agosto 1915."}
{"id": "4620045", "revid": "4106", "url": "https://it.wikipedia.org/wiki?curid=4620045", "title": "Cyanosylvia svecica", "text": ""}
{"id": "4620053", "revid": "1464106", "url": "https://it.wikipedia.org/wiki?curid=4620053", "title": "Hwan sudcoreano", "text": "Lo hwan (\u571c, \ud658) \u00e8 stata la valuta della Corea del Sud tra il 15 febbraio 1953 e il 9 giugno 1962.\nStoria.\nA causa della svalutazione del primo won sudcoreano (da 15 won per dollaro USA nel 1945 a 6000 won per dollaro USA nel 1953), lo hwan \u00e8 stato introdotto nel 1953 al ritmo di 1 hwan = 100 won. Lo hwan \u00e8 stato nominalmente suddiviso in 100 jeon ma la denominazione pi\u00f9 bassa era di 1 hwan. Lo hwan ha sofferto d'inflazione.\nMonete.\nNel 1959 furono introdotte monete in tagli da 10, 50 e 100 hwan. Le monete da 10 e 50 hwan continuarono a circolare fino al 22 marzo 1975 ma le monete da 100 hwan sono state ritirate il 10 giugno 1962.\nBanconote.\nNel 1953, sono state introdotte le banconote in tagli da 1, 5, 10, 100 e 1000 hwan."}
{"id": "4620055", "revid": "4106", "url": "https://it.wikipedia.org/wiki?curid=4620055", "title": "Microtus nivalis", "text": ""}
{"id": "4620056", "revid": "606039", "url": "https://it.wikipedia.org/wiki?curid=4620056", "title": "Hydra viridis", "text": ""}
{"id": "4620058", "revid": "729019", "url": "https://it.wikipedia.org/wiki?curid=4620058", "title": "Heinkel HE 10", "text": "L'Heinkel HE 10 era un idrovolante da trasporto postale e da addestramento monomotore ad ala bassa sviluppato dall'azienda tedesca Ernst Heinkel Flugzeugwerke AG nei tardi anni venti.\nDerivato dal precedente Heinkel HE 6, venne realizzato in due esemplari destinati alla Deutsche Verkehrsfliegerschule (DVS)\nIl 4 settembre 1929, l'HE 10 mentre ammarava nei pressi di Warnem\u00fcnde non riusc\u00ec a diminuire la velocit\u00e0 andando a sbattere contro la diga. I due piloti rimasero gravemente feriti mentre i tre passeggeri riuscirono a sbarcare da soli."}
{"id": "4620060", "revid": "599013", "url": "https://it.wikipedia.org/wiki?curid=4620060", "title": "Sri Sudachan", "text": "Secondo alcune delle cronache di quel tempo, fu responsabile dell'assassinio di entrambi i sovrani. Complice del secondo regicidio fu il suo amante Phan Sri But Thep, che Sri Sudachan aveva fatto nominare prima co-reggente e poi re con il titolo Khun Worawongsa. Osteggiati da buona parte dell'aristocrazia di corte, rimasero vittime di un'imboscata tesa dai nobili del clan di Sukhothai e furono giustiziati poche settimane dopo che Worawongsa era salito al trono.\nBiografia.\nIl regno di Chairacha.\nSecondo le varie fonti siamesi del tempo, spesso in contraddizione tra loro, re Chairacha ebbe alcune concubine e consorti di rango minore, tra le quali Sri Sudachan, una principessa che secondo alcuni era discendente della dinastia di Uthong di Ramathibodi I, con la quale ebbe nel 1535 il principe Yot Fa e nel 1541 il principe Sri Sin. Il sovrano si assent\u00f2 spesso da Ayutthaya, impegnato in campagne militari contro i regni di Lanna, Lan Xang e Toungoo (l'odierna Birmania). L'amore per un funzionario di corte, l'ambizione e la brama di potere di questa consorte si sarebbero rivelate fatali sia per Chairacha che per Yot Fa.\nReggente.\nNei suoi ultimi mesi di vita, Chairacha ebbe diversi problemi di salute e mor\u00ec nel 1546, poco dopo essere tornato ad Ayutthaya da una spedizione contro il Regno Lanna. Secondo l'autobiografia dell'avventuriero portoghese Fern\u00e3o Mendes Pinto, che soggiorn\u00f2 per qualche tempo a corte, il sovrano fu avvelenato da Sri Sundachan, anche se non vengono forniti particolari su come questa sia riuscita a sfuggire alla punizione. Al suo posto sal\u00ec al trono l'undicenne Yot Fa, che ebbe come reggenti la madre Sri Sudachan e lo zio Thianracha, fratellastro di Chairacha e vicer\u00e9 con la carica di \"Uparat\". Dopo qualche tempo, vi furono attriti fra i due reggenti e Thianracha prefer\u00ec lasciare gli incarichi di Stato per entrare temporaneamente in un \"wat\" come monaco buddhista.\nSecondo il diplomatico e storico olandese Jeremias Van Vliet, direttore nel XVII secolo dell'ufficio di Ayutthaya della Compagnia olandese delle Indie orientali, Sri Sudachan conobbe e si innamor\u00f2 del bramino di corte Phan Sri But Thep dopo l'incoronazione di Yot Fa, mentre secondo Pinto si conoscevano gi\u00e0 da prima. La reggente fece assegnare all'amante un alto incarico a palazzo, gli confer\u00ec il titolo Khun Jinarat e gli affid\u00f2 l'organizzazione di un gran numero di truppe a protezione del giovane sovrano. Khun Jinarat scelse soldati di cui si fidava e li utilizz\u00f2 per sopprimere i mandarini che si opponevano ai disegni di potere della coppia di amanti. Dopo aver eliminato i principali oppositori, Sri Sudachan impose che Khun Jinarat la affiancasse nell'incarico di reggente con il nuovo titolo di Khun Worawongsa.\nAscesa al trono dell'amante e morte.\nSecondo buona parte delle cronache del tempo, fu la coppia ad uccidere il giovane re Yot Fa nel 1548. Le cause precise della morte sono tuttora avvolte dal mistero. Secondo la versione Luang Prasoet delle Cronache di Ayutthaya, Yot Fa fu vittima di un incidente. Secondo altre cronache pi\u00f9 recenti fu giustiziato al Wat Khok Phraya, tristemente famoso nella storia del regno come sito dove venivano giustiziati o puniti i membri della casa reale, come era successo al giovane re Thong Lan nel 1388. Van Vliet sostenne che fu avvelenato dalla madre, mentre secondo Pinto ad avvelenarlo fu Worawongsa.\nIl trono fu affidato a Worawongsa, mentre al fratello di questi, Nai Chan, venne assegnata un'alta carica di governo. Nel frattempo Sri Sudachan aveva partorito una figlia di Worawongsa. Il regno dur\u00f2 solo alcune settimane, un gruppo di nobili del clan di Sukhothai lealisti alla causa della Dinastia di Suphannaphum inizi\u00f2 a tramare per assassinare la coppia. Assicuratisi che Thianracha fosse disponibile a diventare re, i cospiratori Khun Inthorathep, M\u00fcn Ratchasaneh e Luang Si Yot, guidati dal principe Khun Phiren Thorathep, consultarono l'oracolo cittadino e vennero a sapere che il regno di Thianracha sarebbe nato sotto i migliori auspici.\nPer legittimare il proprio diritto al trono, l'usurpatore Worawongsa era alla ricerca di un elefante bianco, un animale ritenuto sacro nel sudest asiatico e simbolo di potere regale. I cospiratori fecero sapere al sovrano che ne era stato avvistato uno di dimensioni eccezionali a Lopburi, e questi si mise in viaggio assieme alla famiglia con l'imbarcazione reale per andare a domarlo di persona. L'imboscata fu tesa lungo il fiume nei pressi di Ayutthaya; considerato indegno di un trattamento regale, l'usurpatore non fu ucciso nel classico modo in cui venivano giustiziati i membri della casa reale, che venivano legati in un sacco e percossi con legno di sandalo, ma venne decapitato assieme a Sri Sudachan e alla neonata. Fu invece risparmiato Sri Sin, che era figlio di Chairacha. Quello stesso giorno fu ucciso anche Nai Chan, il fratello di Worawongsa.\nFu quindi acclamato sovrano Thianracha con il nome regale Maha Chakkraphat, che si prese in carico la tutela del nipote Sri Sin e ricompens\u00f2 con generosit\u00e0 i nobili che lo avevano posto sul trono. In particolare, diede in sposa la propria figlia a Khun Phiren Thorathep, che nomin\u00f2 governatore di Phitsanulok con il titolo regale Maha Thammaracha.\nNei media.\nLe vicende legate a Worawongsa e Sri Sudachan sono state raccontate anche nel colossal thailandese a fondo storico del 2001 \"\u0e2a\u0e38\u0e23\u0e34\u0e42\u0e22\u0e17\u0e31\u0e22\" \"(Suriyothai)\", uscito in DVD in Italia con il titolo \"Suriyothai - Il sole e la luna\". La pellicola \u00e8 stata promossa dalla regina consorte Sirikit e diretta da Chatrichalerm Yukol, un membro della casa reale thailandese, e narra le eroiche gesta della regina Sri Suriyothai, consorte regale di Maha Chakkraphat. In questa versione romanzata della storia di quel tempo, i due amanti vengono parzialmente rivalutati come membri della Dinastia di Uthong, ed i loro intrighi sono rappresentati come uno sforzo per ridare dignit\u00e0 regale alla decaduta dinastia, il cui capo-stipite fu il fondatore di Ayutthaya Ramathibodi I. Tale ipotesi ha aggiunto ulteriore confusione alle contraddittorie versioni delle gi\u00e0 esistenti cronache della storia di quel periodo.\nUn altro film thailandese in cui viene narrata la storia di Sri Sudachan \u00e8 \"The King Maker\", diretto nel 2005 da Lek Kitaparaporn, basato sulle avventure di un mercenario portoghese assoldato da re Chairacha."}
{"id": "4620062", "revid": "37401", "url": "https://it.wikipedia.org/wiki?curid=4620062", "title": "Terminus a quo", "text": ""}
{"id": "4620067", "revid": "436907", "url": "https://it.wikipedia.org/wiki?curid=4620067", "title": "Illuminated", "text": "Illuminated \u00e8 un singolo del gruppo musicale britannico Hurts, pubblicato il 9 maggio 2011 come quinto estratto dal primo album in studio \"Happiness\".\nTracce.\nTesti degli Hurts, musiche degli Hurts e Joseph Cross, eccetto dove indicato."}
{"id": "4620077", "revid": "643662", "url": "https://it.wikipedia.org/wiki?curid=4620077", "title": "Admiralteyets Leningrado", "text": ""}
{"id": "4620078", "revid": "75775", "url": "https://it.wikipedia.org/wiki?curid=4620078", "title": "Citoarchitettura", "text": "La Citoarchitettura (en. \"cytoarchitecture\") o citoarchitettonica (\"Cytoarchitectonics\") (dal greco \"\u03ba\u03cd\u03c4\u03bf\u03c2\"=cellula + \"\u03b1\u03c1\u03c7\u03b9\u03c4\u03b5\u03ba\u03c4\u03bf\u03bd\u03b9\u03ba\u03ae\"=architettura) \u00e8 lo studio della composizione cellulare dei tessuti svolto col microscopio. I due termini sono intercambiabili, ma nel campo delle neuroscienze \"cytoarchitectonics\" \u00e8 quello pi\u00f9 usato.\nIn biologia, il termine \"citoarchitettura\" si pu\u00f2 riferire alla disposizione delle cellule in un tessuto o alla costruzione molecolare di una singola cellula. Nelle neuroscienze, si riferisce specificamente alla disposizione dei soma neuronali nel cervello e nel midollo spinale."}
{"id": "4620081", "revid": "121836", "url": "https://it.wikipedia.org/wiki?curid=4620081", "title": "Paris Bordone", "text": ""}
{"id": "4620086", "revid": "767487", "url": "https://it.wikipedia.org/wiki?curid=4620086", "title": "Mike Ferri", "text": "Oltre al suo impegno con i We Are the In Crowd, \u00e8 anche manager degli Against the Current, il gruppo di cui fa parte suo fratello Will."}
{"id": "4620090", "revid": "1005847", "url": "https://it.wikipedia.org/wiki?curid=4620090", "title": "Distretto di Argo", "text": "Il distretto di Argo \u00e8 un distretto dell'Afghanistan situato nella provincia del Badakhshan. \u00c8 stato creato nel 2005 sfruttando parte del territorio del distretto di Fayzabad.\nNel 2014 la popolazione era di circa 45000 abitanti."}
{"id": "4620093", "revid": "767487", "url": "https://it.wikipedia.org/wiki?curid=4620093", "title": "Cameron Hurley", "text": ""}
{"id": "4620094", "revid": "75775", "url": "https://it.wikipedia.org/wiki?curid=4620094", "title": "Citoarchitettura della corteccia cerebrale", "text": ""}
{"id": "4620097", "revid": "599013", "url": "https://it.wikipedia.org/wiki?curid=4620097", "title": "Fette biscottate", "text": "Le fette biscottate sono fette di puro impasto grezzo di farina di grano duro, tradizionalmente consumate durante la colazione, accompagnate da burro, marmellata, miele oppure al naturale.\nIngredienti.\nLe fette biscottate vengono prodotte con farina di grano duro, olio vegetale, lievito, zucchero e sale. Esistono alcune varianti prodotte con farina di malto d'orzo o mais di frumento, farina integrale e farina di kamut, ai cereali, senza glutine o con farine speciali come quinoa, grano saraceno, farro e orzo.\nStoria.\nL'origine delle fette biscottate risale all'Ottocento, quando la comunit\u00e0 mennonita (una comunit\u00e0 prussiana che professava il ritorno ad una vita semplice a caritatevole) produsse le fette onde evitare sprechi e mantenere una lunga conservazione del prodotto.\nCaratteristiche.\nLe fette biscottate vantano una struttura omogenea, una consistenza croccante, una maggiore concentrazione di maltodestrine e saccarosio, una minore umidit\u00e0 ed un sapore pi\u00f9 dolce rispetto al pane: tali caratteristiche derivano dalla composizione dell'impasto, non sovrapponibile a quello del pane. Sono un alimento ricco di calorie.\nProduzione.\nOggi la produzione \u00e8 quasi esclusivamente industriale ed a quelle tradizionali si affiancano altre contenenti fibre integrali. Il procedimento \u00e8 totalmente automatizzato e prevede un imballaggio che garantisce il mantenimento delle caratteristiche sensoriali.\nDenominazione in Italia e negli altri paesi.\nIn Italia la denominazione \"fette biscottate\" \u00e8 riservata ai prodotti da forno ottenuti secondo un preciso procedimento di lavorazione, stabilito dal DPR 283/93.\nIn Prussia tali fette vennero chiamate zwieback (\"zwie\"= due, \"back\"= infornare), nome che \u00e8 tutt'oggi utilizzato in Germania, in Svizzera e nei paesi anglofoni per denominare le fette biscottate. In Gran Bretagna sono conosciute come \"toast Fran\u00e7ais\", dal nome datogli dall'unica ditta (francese) che le produce/importa. In Francia si chiamano \"biscottes\", perch\u00e9 sono letteralmente fette di pane cotte due volte."}
{"id": "4620098", "revid": "767487", "url": "https://it.wikipedia.org/wiki?curid=4620098", "title": "Robert Chianelli", "text": ""}
{"id": "4620099", "revid": "1005847", "url": "https://it.wikipedia.org/wiki?curid=4620099", "title": "Distretto di Baharak (Badakhshan)", "text": "Il distretto di Baharak \u00e8 un distretto dell'Afghanistan situato nella provincia del Badakhshan, situato ad est del capoluogo Feyzabad.\nLa popolazione \u00e8 costituita da circa 13.000 abitanti. Il capoluogo del distretto \u00e8 la citt\u00e0 di Baharak.\nIl distretto di Baharak \u00e8 anche conosciuto come \"Baharistan\"."}
{"id": "4620103", "revid": "15756", "url": "https://it.wikipedia.org/wiki?curid=4620103", "title": "Caccia grossa", "text": "Per caccia grossa si intende la caccia a prede di grosse dimensioni per il cui abbattimento il cacciatore si trova esposto a rischi maggiori rispetto a quelli comportati dalla caccia \"minuta\". In generale, le specie soggette alla caccia grossa sono quelle che, durante un attacco (e specialmente se ferite), possono uccidere il cacciatore: per cui tra esse ritroviamo cervidi e antilopi, equini e suini selvatici, pachidermi (elefanti, rinoceronti e ippopotami) e altri grossi erbivori come giraffe, tapiri, camelidi e grandi bovini, grossi carnivori quali grandi felini, orsi, iene e canidi sociali, grandi primati, pecore e capre selvatiche, ecc. Vi sono inclusi anche alcuni grandi rettili, come i coccodrilli, e a volte anche i mammiferi marini, in particolare i grossi cetacei, specialmente le grandi balene e capodogli.\nIl termine, gi\u00e0 d'uso in ambito rinascimentale, ebbe grande fortuna nel corso del XIX secolo, quando si diffuse il fenomeno dei \"safari\" in Africa (v. \"Big Five Game\") e in India (caccia alla tigre). In Europa, invece, la caccia ai grandi animali (alci, cervi, cinghiali, lupi e orsi) era gi\u00e0 molto diffusa dal VII-VI secolo a.C., mentre in America lo sterminio dei bisonti inizi\u00f2 verso la fine del '700 - inizio '800.\nOggigiorno, la caccia grossa prevede il ricorso ad armi da fuoco di grosso calibro, come i fucili di tipo \"Express\".\nStoria.\nOrigini.\nSin dalla Preistoria l'uomo \u00e8 stato chiamato a confrontarsi con animali di grandi dimensioni il cui abbattimento andava ben oltre le sue capacit\u00e0 fisiche, mettendo spesso a rischio la sua stessa vita. Fin dal principio, la caccia grossa differ\u00ec quindi notevolmente dalla caccia minuta perch\u00e9, laddove la seconda veniva praticata per mere motivazioni nutrizionali, la prima poteva avere anche: (I) motivazioni rituali (da cui il fenomeno della \"Caccia ai Trofei\"); (II) prendere i connotati di un'eradicazione sistematica di specie animali ostili o rivali dell\"'homo sapiens sapiens\", come nel caso delle primitive battute di caccia all'orso, dettate dal bisogno del clan di cavernicoli di garantirsi una dimora sicura.\nIn fase protostorica, quando lo sciamanesimo sviluppa o viene sostituito da una forma religiosa pi\u00f9 strutturata e si originano le classi sociali, la distinzione tra caccia minuta e caccia grossa si fa marcatissima, portando alla creazione di due stereotipi: da una parte il \"villano\" armato di arco che va a caccia di pernici, dall'altra l'\"eroe\" armato di lancia che uccide e/o cattura il cinghiale, l'orso o il leone.\nLa mitologia greca \u00e8 di per s\u00e9 stessa sufficiente a far comprendere come, alle porte dell'epoca storica, la caccia grossa sia ormai da intendersi non pi\u00f9 come una necessit\u00e0, quanto una missione/vocazione destinata a pochi eletti. Le prede pi\u00f9 pericolose del mondo llenico, il cinghiale, il leone, l'orso, il lupo ed il cervo (e pi\u00f9 tardi anche la tigre e il leopardo), creature legate alle forze oscure e primordiali i cui attributi sono ormai tanto esagerati da farne dei mostri veri e propri, sono destinate all\"'eroe\", l'unico in grado di domarle ed abbatterle per garantire pace ed ordine al consorzio umano.\nAntichit\u00e0.\nAl principio della storia propriamente detta, dalla Grecia Classica alla Cina dei Regni Combattenti, la caccia grossa \u00e8 esercitata sempre collettivamente. In generale l'animale selvatico, fin dalla preistoria, deve essere individuato, spaventato con l'aiuto di cani e battitori e spinto nella zona dove sono appostati i cacciatori o verso il recinto predisposto per intrappolarlo.\nCol tempo la caccia di grandi animali diviene il passatempo preferito delle classi sociali preminenti, perch\u00e9 sono le uniche a potersi permettere l'equipaggiamento e l'addestramento di uomini e animali necessari ad una tanto rischiosa forma di svago. In epoca ellenistica e romana la caccia, specie al leone, era considerata un simbolo della virtus del comandante militare e in generale del cittadino.\nCon la ripresa dell'economia medievale, a causa delle pratiche contadine di bruciare le foreste per creare pascolo e terra coltivabile, in Europa vi \u00e8 un certo diminuire degli animali selvatici, per cui re e i nobili iniziano a creare delle zone adibite a riserva di caccia, a loro uso esclusivo.\nInfatti per la popolazione rurale la caccia e l'abbattimento di animali pericolosi non era uno sport, ma neppure un evento eccezionale, poich\u00e9 poteva capitare che una calamit\u00e0 naturale che creava emergenza alimentare, che ci fosse necessit\u00e0 di integrare lo scarso reddito con la vendita di trofei e pellicce pregiate o, nei villaggi pi\u00f9 isolati, o di difendersi da attacchi agli animali domestici ed alle persone. In generale la fauna selvatica, specie i predatori come l'orso, il lupo e la volpe, veniva considerata dai contadini come potenzialmente nociva e quindi da abbattere.\nLa caccia grossa dal 900 ad oggi.\nLa caccia grossa ebbe grande diffusione nel mondo occidentale dal 1800 fino al secondo dopoguerra e divenne una importante fonte di reddito per alcuni Stati africani. Anche se vennero create estese riserve naturali, per proteggere la grande fauna selvatica dai bracconieri, purtroppo la loro gestione \u00e8 stata molto trascurata. Attualmente in Africa e in Asia i grandi felini e la maggior parte delle prede classiche della caccia grossa (elefanti, rinoceronti, ecc.) sono minacciati o gi\u00e0 a rischio di estinzione per la caccia di frodo e per il commercio illegale di avorio e pelli.\nAttrezzatura.\nNel corso dei secoli, l'uomo ha sviluppato specifici equipaggiamenti per la caccia a quegli animali di grandi dimensioni il cui abbattimento, per scopo alimentare e/o rituale, esponeva il cacciatore a seri rischi per la sua incolumit\u00e0. I parametri di valutazione di queste armi furono essenzialmente due: la quantit\u00e0 di danno arrecato alla preda e la capacit\u00e0 di bloccare l'animale onde impedirgli di caricare e aggredire l'uomo. Molte di queste armi trovarono poi un impiego in ambito bellico.\nArmi bianche appositamente sviluppate per la caccia grossa furono: la lancia, per la caccia al cinghiale, la \"rogatina\", per la caccia all'orso, e le \"bolas\".\nTra le armi da fuoco si annoverano invece i fucili di tipo \"Express\" e gli ibridi pistola-fucile come la pistola Howdah.\nPer quanto concerne il mimetismo, molto spesso vengono utilizzate ghillie suit oltre che un vestiario idoneo."}
{"id": "4620104", "revid": "298229", "url": "https://it.wikipedia.org/wiki?curid=4620104", "title": "Dot Brookshaw", "text": ""}
{"id": "4620105", "revid": "889336", "url": "https://it.wikipedia.org/wiki?curid=4620105", "title": "Paolo Frau", "text": "Biografia.\nNato a Ostia,\"Paoletto\" si fece ben presto conoscere dalle forze dell'ordine per alcuni reati alla detenzione di sostanze stupefacenti. Un altro suo soprannome era \"occhi di ghiaccio\". Nel 1980, poco prima dell'omicidio di Giuseppucci, entr\u00f2 a far parte nel nucleo originario della Banda della Magliana in quanto amico fraterno di Renatino De Pedis. Tramite quest'ultimo, Frau fece la conoscenza di Danilo Abbruciati e gli venne subito affidata la gestione, per conto della banda stessa, di Ostia.\nArrestato nel 1993, riusc\u00ec a sopravvivere ai tanti procedimenti a suo carico, fino ad essere assolto in appello nel maxiprocesso alla Banda.\nDopo la fine del sodalizio criminale della Magliana, assunse il controllo delle nuove attivit\u00e0 sul litorale, dal racket delle estorsioni Frau venne assassinato il 18 ottobre del 2002, nei pressi della sua abitazione sita in via Francesco Grenet ad Ostia Lido: mentre si apprestava a salire a bordo della sua auto, un killer con il volto coperto dal casco integrale, lo colp\u00ec con tre pallottole a bruciapelo prima di darsi alla fuga in moto. Il delitto \u00e8 a tutt'oggi irrisolto."}
{"id": "4620107", "revid": "767487", "url": "https://it.wikipedia.org/wiki?curid=4620107", "title": "Helmut Swiczinsky", "text": "Biografia.\nSwiczinsky crebbe a Vienna, dove studi\u00f2 architettura all'Universit\u00e0 tecnica e in seguito all'Architectural Association di Londra.\nNel 1968 fond\u00f2, insieme a Wolf D. Prix e Michael Holzer, lo studio Coop Himmelb(l)au a Vienna. Il gruppo \u00e8 impegnato nel campo del decostruttivismo e ha progettato edifici significativi come la nuova sede della Banca Centrale Europea (la quale dovrebbe essere terminata nel 2013 e utilizzata a partire dal 2014).\nSwiczinsky \u00e8 membro permanente dell'Accademia europea delle Scienze e delle Arti, che ha sede a Vienna."}
{"id": "4620108", "revid": "767487", "url": "https://it.wikipedia.org/wiki?curid=4620108", "title": "Difendimi dalla notte", "text": "Difendimi dalla notte \u00e8 un film italiano del 1981 diretto da Claudio Fragasso.\nTrama.\nAngelo, giovane missionario, decide di ritornare a Roma, dopo dodici anni d'assenza, perch\u00e9 sente di non poter continuare a intraprendere la via ecclesiastica. Una volta giunto a casa, sente un forte impulso erotico per la sorella diventata ormai donna. Nel frattempo, accadono delittuosi eventi nelle strade della metropoli.\nDistribuzione.\nLa pellicola non \u00e8 mai stata distribuita nei cinema; fu solo in programmazione al Filmstudio di Roma. \u00c8 stato pubblicato nel 2012 in home video.\n e fu anche presentato al Festival Internazionale del Cinema di San Sebasti\u00e1n."}
{"id": "4620114", "revid": "767487", "url": "https://it.wikipedia.org/wiki?curid=4620114", "title": "Come ti spaccio la famiglia", "text": "Come ti spaccio la famiglia (\"We're the Millers\") \u00e8 un film commedia del 2013 diretto da Rawson Marshall Thurber con protagonisti Jennifer Aniston, Jason Sudeikis, Emma Roberts, Will Poulter e Ed Helms.\nTrama.\nDavid Clark \u00e8 un modesto spacciatore di marijuana al soldo del signore della droga Brad Gurdlinger. Un giorno, nel tentativo di aiutare il suo vicino di casa Kenny e una senzatetto di nome Casey, si attira addosso una banda di ladruncoli che lo deruba dello zaino in cui teneva i soldi e la merce: per saldare i suoi debiti e salvare la propria vita, Brad lo costringe quindi a portare a termine una pericolosa missione, cio\u00e8 trasportare un'ingente quantit\u00e0 di marijuana dal Messico agli Stati Uniti.\nPer passare inosservato attraverso la frontiera David assolda Kenny, Casey e Rose, una vicina che lavora in uno strip club, e i quattro si spacciano per la famiglia Miller, che a bordo di un enorme camper vuole festeggiare il weekend del 4 luglio tutti insieme. Recuperata la droga i quattro ripartono a bordo del mezzo, che ben presto si rompe a causa dell'eccessivo carico; i Miller vengono tuttavia soccorsi dalla famiglia Fitzgerald, che avevano incontrato poco prima al confine; tra una serie di equivoci e situazioni esilaranti, David apprende che Don, il capofamiglia dei Fitzgerald, \u00e8 un agente della DEA e, nonostante una sequela di pericoli, i Fitzgerald ripartono senza che Don abbia scoperto nulla.\nCon i Fitzgerald ripartiti e il guasto riparato, il giorno seguente la finta famiglia si appresta a ripartire, ma vengono fermati dal boss messicano Pablo Chac\u00f3n, a cui era destinata la partita di droga: Brad aveva infatti mandato David in una missione pi\u00f9 rischiosa di quanto non sembrasse poich\u00e9 il suo vero obiettivo era sottrarre la droga a Chac\u00f3n. Questi sta per eliminare David e gli altri, ma Rose gli rivela la sua vera identit\u00e0 e gli offre uno spogliarello come espediente per bloccarlo e permettere ai quattro di fuggire. Nel frattempo Kenny, Casey e Rose si rendono conto di essersi affezionati gli uni agli altri: Kenny ha imparato ad essere pi\u00f9 sicuro di s\u00e9 dopo essersi invaghito della figlia di Don, Melissa, Casey ha trovato la comprensione che non aveva mai avuto e Rose si \u00e8 innamorata di David, che per\u00f2 rivela per sbaglio il vero importo promessogli da Brad, causando la stizzita reazione dei \"familiari\".\nDavid riparte, abbandonando Casey, Rose e Kenny in un luna park, ma durante il viaggio di ritorno si rende conto di provare anche lui dei sentimenti per la sua finta famiglia, cos\u00ec ritorna a prenderli e promette di dividere equamente i soldi. A quel punto per\u00f2 riappare Chac\u00f3n, che decide di ucciderli tutti; con l'aiuto di Don e il contributo di tutti i membri della famiglia, il boss viene finalmente arrestato. Don dovrebbe arrestare anche i Miller ma decide di offrire loro la possibilit\u00e0 di fuggire avendolo aiutato a salvare la sua famiglia dal trafficante. La droga viene finalmente consegnata a Brad ma \u00e8 troppo tardi perch\u00e9 quest'ultimo possa tenere fede all'accordo e pagare la somma pattuita; il boss rivela inoltre che la sua vera intenzione era stata fin dall'inizio di non pagare David. In quel momento una squadra della DEA capeggiata da Don irrompe nell'ufficio e arresta Brad. Don dice a David che lui e tutti gli altri testimoni della faccenda verranno sottoposti al programma di protezione; i Miller diventano finalmente una vera famiglia e il film si conclude mostrandoli nella loro nuova vita, con tanto di coltivazione di piante di marijuana nel giardino.\nPromozione.\nIl 5 giugno 2013 \u00e8 stato diffuso online il trailer italiano del film.\nDistribuzione.\nIl film \u00e8 stato distribuito nelle sale statunitensi a partire dal 7 agosto 2013; in Italia, invece, \u00e8 uscito il 12 settembre, distribuito dalla Warner Bros. Pictures.\nDivieti.\nIl film \u00e8 stato vietato ai minori di 17 anni non accompagnati (\"Rating R\") negli Stati Uniti d'America, per \"contenuti sessuali, linguaggio scurrile e presenza di droga\". In Italia invece ottiene il visto T, ovvero adatto per tutte le et\u00e0.\nAccoglienza.\n\"Come ti spaccio la famiglia\" ha ricevuto varie recensioni dalla critica e sul sito Rotten Tomatoes gli \u00e8 stato assegnato un voto del 47% su una base di 139 recensioni, con un voto medio di 5.4/10.\nIl film \u00e8 stato un successo commerciale: ha infatti incassato oltre 126 milioni di dollari nel Nord America e oltre 55 milioni nel resto del mondo, con un totale di oltre 201 milioni di incassi per un budget di 37 milioni."}
{"id": "4620115", "revid": "729019", "url": "https://it.wikipedia.org/wiki?curid=4620115", "title": "Kg m/40", "text": "La Kg m/40 era una mitragliatrice leggera svedese utilizzata durante la seconda guerra mondiale dall'esercito svedese e, in misura minore, dall'esercito tedesco.\nStoria.\nNel 1940 la Svezia, consapevole della mancanza di mitragliatrice leggere in servizio, acquis\u00ec la licenza per la produzione una mitragliatrice leggera poco conosciuta sviluppata da Hans Lauf in Germania negli anni trenta. L'arma, camerata per il 7,92 mm Mauser veniva prodotta per conto della Knorr-Bremse in Austria, dalla Steyr. La Germania ne compr\u00f2 alcuni modelli, sotto la denominazione MG 35/36, ma l'arma si rivel\u00f2 altamente inaffidabile e venne quindi adottata come semplice arma d'addestramento. La \"Svenska Automatvapen AB\" cominci\u00f2 a produrre l'arma su licenza ed in breve il prodotto venne acquisito dall'esercito svedese con la denominazione \"Kg m/40\". Dal 1940 al 1943, circa 5.000 armi venne consegnate all'esercito, ma la scarsa affidabilit\u00e0 dell'arma fece s\u00ec che esse vennero in breve cedute alla Guardia nazionale svedese (da cui furono abbandonate subito dopo la guerra in favore di armi migliori).\nTecnica.\nIl progetto del \"Kg m/40\" parte dalla mitragliatrice tedesca Knorr-Bremse MG 35/36, a cui vennero apportate alcune modifiche. Il calibro venne modificato per adattarlo alle munizioni svedesi, il fuoco semiautomatico venne eliminato e l'alloggiamento del caricatore adattato ai caricatori della versione svedese del B.A.R. (m/21 o m/37). Vennero poi aggiunti una maniglia per il trasporto e un bipiede ripiegabile, entrambi agganciati alla canna e al tubo per i gas. Gli organi di mira vennero sostituito per rientrare negli standard svedesi sulle mire metalliche."}
{"id": "4620118", "revid": "82860410", "url": "https://it.wikipedia.org/wiki?curid=4620118", "title": "Finale del campionato NFL 1969", "text": "La finale del campionato NFL \u00e8 stata la 37\u00aa e ultima finale del campionato prima della fusione tra AFL e NFL. Il vincitore della gara avrebbe disputato il Super Bowl IV contro i campioni della American Football League. I Minnesota Vikings furono alla loro prima apparizione alla finale del campionato NFL mentre i loro avversari, i Cleveland Browns, furono alla seconda partecipazione consecutiva e alla quarta negli anni sessanta. La gara si tenne il 4 gennaio 1970 al Metropolitan Stadium di Bloomington, Minnesota.\nAnche se non rigide come nell'\"Ice Bowl\" (la finale del campionato NFL 1967) le condizioni climatiche furono gelide. Il linebacker dei Cleveland Jim Houston soffr\u00ec un congelamento durante la partita e dovette essere trasportato all'ospedale.\nMinnesota termin\u00f2 la stagione regolare con un record di 12-2, inclusa una vittoria per 51-3 sui Browns, e sconfisse i Los Angeles Rams nella finale di conference una settimana prima al Met Stadium. I Vikings erano allenati da Bud Grant e guidati in attacco dal quarterback Joe Kapp e dal wide receiver Gene Washington . La difesa concesse soli 133 punti (9,50 a partita) durante la stagione regolare, guidata dalla linea difensiva nota come Purple People Eaters.\nCleveland termin\u00f2 la stagione regolare con un record di 10-3-1 e sconfisse i Dallas Cowboys nella finale della Eastern Conference. I Browns erano allenati da Blanton Collier. Bill Nelsen era il quarterback titolare mentre Gary Collins e Paul Warfield erano le stelle tra i ricevitori della squadra."}
{"id": "4620120", "revid": "247222", "url": "https://it.wikipedia.org/wiki?curid=4620120", "title": "Fetta biscottata", "text": ""}
{"id": "4620122", "revid": "1573940", "url": "https://it.wikipedia.org/wiki?curid=4620122", "title": "Kinyongia fischeri", "text": "Kinyongia fischeri () \u00e8 un sauro della famiglia Chamaeleonidae, endemico della Tanzania.\nBiologia.\n\u00c8 una specie ovipara.\nDistribuzione e habitat.\nLa specie \u00e8 un endemismo della Tanzania, con areale ristretto ai monti Nguru, monti Usambara e monti Uluguru (catena dei monti dell'Arco Orientale).\nConservazione.\nLa specie \u00e8 inserita nella Appendice II della \"Convention on International Trade of Endangered Species\" (CITES)."}
{"id": "4620126", "revid": "287204", "url": "https://it.wikipedia.org/wiki?curid=4620126", "title": "Leon Martinetti", "text": ""}
{"id": "4620132", "revid": "767487", "url": "https://it.wikipedia.org/wiki?curid=4620132", "title": "The Quitter (film 1915)", "text": "The Quitter \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 30 agosto 1915."}
{"id": "4620144", "revid": "1914838", "url": "https://it.wikipedia.org/wiki?curid=4620144", "title": "Martina Rizzelli", "text": "Da maggio 2016 \u00e8 caporale dell'Esercito italiano, membro della squadra femminile del Centro Sportivo Olimpico dell\u2019Esercito. \nCarriera.\nMartina Rizzelli comincia la pratica della ginnastica alla Polisportiva Carnini di Fino Mornasco, dove tuttora \u00e8 allenata da Laura Rizzoli; si allena anche con il tecnico della Brixia Enrico Casella al PalAlgeco.\nNel 2006 partecipa ai campionati regionale, interregionale, e nazionale di categoria Allieve.\nNel 2007 partecipa ai campionati regionale, interregionale, nazionale di categoria Allieve, vincendoli, e ai campionati di serie C2, in cui si classifica al primo posto.\nNel 2009 partecipa ai campionati regionale, interregionale e nazionale di categoria Allieve, vincendo i primi due e ottenendo il 3\u00ba posto al nazionale; partecipa anche alla serie C1, vincendola.\nNel 2010 si classifica al secondo posto nel campionato nazionale di Categoria L4, e vince i campionati regionale e nazionale di serie C1. Esordisce in campo internazionale nel mese di giugno, quando, insieme alle compagne Serena Bugani, Elisa Meneghini, Lara Mori e Enus Mariani, partecipa ad un quadrangolare a Tolone con Germania, Svizzera e Francia; con uno stacco di dieci punti dalla seconda classificata (153.400) e di venti punti dalla terza (143.500), l'Italia vince il concorso a squadre con 163.550 punti.\nCarriera junior.\n2011: Serie A1.\nNel 2011 partecipa alla serie A1, con la Ginnastica Brixia, nella prima tappa e nella seconda tappa ad Ancona e Bari contribuisce alla vittoria della Brixia, nella terza tappa a Padova ottiene il secondo posto con la squadra.\n2012: Serie A1, Campionati di Categoria.\nNel 2012, partecipa alla Serie A1 nuovamente con la Brixia, con le compagne Erika Fasana, Greta Carnessali e Vanessa Ferrari. Nella prima tappa ad Ancona vince l'oro, partecipa poi alla seconda tappa a Bari dove la Brixia conferma il primo gradino del podio nella terza tappa a Firenze vincono l'argento, cos\u00ec come nell'ultima tappa di serie A a Padova, la Brixia conquista il secondo gradino del podio.\nPartecipa poi al campionato di categoria con 50,350 si classifica in quarta posizione dietro ad Alessia Leolini, Lavinia Marongiu e Sofia Bonistalli.\n2013: Serie A, Trofeo Citt\u00e0 di Jesolo, Assoluti, EYOF.\nPartecipa alla prima tappa di Serie A con la Brixia a Padova dove raggiunge il secondo gradino del podio.\nMartina fa il suo debutto internazionale nel marzo 2013 alla 6\u00aa edizione del Trofeo Citt\u00e0 di Jesolo, vincendo la medaglia d'oro con la nazionale nel concorso Juniores (insieme a: Lavinia Marongiu, Sofia Busato, Sofia Bonistalli, Enus Mariani e Tea Ugrin). Nelle finali di specialit\u00e0 del giorno successivo al volteggio con 13,400 si ferma in quarta posizione dopo Bailie Key, Nicole Terlenghi e Aiko Sughiara, alle parallele vince invece la medaglia d'argento dietro a Enus Mariani e Bailie Key. Si piazza anche al 7\u00ba posto nel concorso generale.\nViene poi convocata per gli assoluti di Ancona dove si classifica in quarta posizione nell'all-around dietro a Tea Ugrin, Elisa Meneghini e Giorgia Campana. Si qualifica poi per la finale a parallele che termina in sesta posizione con 12,400 punti.\nA luglio 2013 viene convocata, insieme a Lara Mori e Tea Ugrin, a far parte della squadra nazionale per gli EYOF di Utrecht 2013. Il 17 luglio si tiene la finale a squadre: con una gara non eccellente, la squadra italiana chiude quinta. Martina conquista le finali al volteggio e alle parallele: alle parallele vince la medaglia d'oro con 14.150 punti, davanti alla francese Louise Vanhille (13.950) e alla connazionale Tea Ugrin che, con 13.700 punti, ottiene il bronzo; al volteggio chiude ultima, con una media di 13.400 punti (12.900 e 13.900).\nCarriera senior.\n2014: Serie A1, Trofeo Citt\u00e0 di Jesolo, Europei di Sofia, Assoluti di Ancona, Novara Cup, Golden League, Mondiali di Nanning.\nIl 2014 segna l'ingresso di Martina fra le seniores.\nL'8 febbraio partecipa alla prima gara della stagione di Serie A1, con la Brixia: ottiene il secondo miglior punteggio al volteggio (14,500) ed il terzo migliore alle parallele (13,450).\nL'8 marzo, a Torino, seconda tappa del campionato di Serie A, ottiene 14,350 al volteggio e 13,600 alle parallele.\nPartecipa poi al Trofeo Citt\u00e0 di Jesolo, dove con 54,400 punti si classifica quindicesima nell'all-around, vince poi l'argento con la squadra e ottiene la finale alle parallele dove si ferma in sesta posizione con 13,367 punti.\nIl 30 aprile la Rizzelli viene convocata a far parte della squadra senior per gli Europei di Sofia. Nella finale a squadre l'Italia termina al 5\u00ba posto. La Rizzelli ottiene 14,400 punti al volteggio e, a causa di due cadute, solo 10,400 alle parallele.\nIl 31 maggio partecipa ai Campionati assoluti 2014 svoltisi ad Ancona. Nel concorso individuale ottiene 14,250 al volteggio, 14,000 alle parallele (sua miglior prestazione stagionale), 12,300 alla trave e 12,800 punti al corpo libero: con un totale di 53,250 punti si classifica al quinto posto. Inoltre, si qualifica in finale alle parallele con il secondo punteggio, dietro al 14,400 di Giorgia Campana. Il giorno successivo, con 13,650 punti, sale sul secondo gradino del podio, dietro a Giorgia Campana (13,700).\nPartecipa poi alla Novara Cup con Vanessa Ferrari, Erika Fasana, Lavinia Marongiu, Elisa Meneghini, Lara Mori, Sofia Bonistalli e Giorgia Campana. La Rizzelli si classifica sesta nell'all-around e l'Italia con 222,450 punti batte Spagna, Belgio e Svezia.\nAlla Golden League di Porto San Giorgio vince l'oro con la squadra, si classifica non nell'all-around, alla finale al volteggio si classifica quinta, e termina invece sesta la finale a parallele e al corpo libero.\nViene poi convocata per i campionati mondiali con Vanessa Ferrari, Erika Fasana, Elisa Meneghini, Lara Mori, Lavinia Marongiu e Giorgia Campana in qualificazione compete al volteggio dove ottiene 14,466, alle parallele ottiene 12,266 e al corpo libero ottiene 11,600. Nella finale a squadre compete solo al volteggio dove raggiunge 14,100 ed aiuta la squadra italiana a raggiungere la quinta posizione.\n2015: Serie A, Trofeo Citt\u00e0 di Jesolo, Europei di Montpellier, Golden League, Assoluti di Torino, Infortunio.\nPartecipa alle tappe di serie A.\nPartecipa poi al Trofeo Citt\u00e0 di Jesolo con Erika Fasana, Carlotta Ferlito, Tea Ugrin, Alessia Leolini ed Elisa Meneghini, la squadra italiana vince la medaglia d'argento, partecipa alle finali a parallele e corpo libero che termina entrambe in sesta posizione.\nViene convocata in sostituzione a Enus Mariani agli Europei di Montpellier si qualifica per la finale alle parallele asimmetriche con l'ottavo punteggio, non si qualifica alla finale individuale per la regola \"two for country\". Rientra per\u00f2 in sostituzione di Vanessa Ferrari, al termine di una gara pulita si classifica al nono posto, a pochi centesimi dalla consegna dei diplomi. Il giorno successivo conclude al quinto posto la finale alle parallele asimmetriche.\nPartecipa alla Golden League, dove ottiene un argento di squadra, un oro al volteggio pari merito con Sofia Busato, un argento individuale dietro a Carlotta Ferlito e davanti a Enus Mariani e un argento a parallele dietro ad Enus Mariani.\nPartecipa ai campionati assoluti di Torino, dove si classifica quinta nell'all-around, si qualifica poi per la finale alle parallele, dove diventa campionessa italiana precedendo Giada Grisetti e Giorgia Campana, poco prima dipartire per i mondiali Martina si infortuna in allenamento.\n2016: Serie A, Europei di Berna, Campionati Italiani assoluti di Torino, Olimpiadi di Rio.\nNel 2016 partecipa alla prima, seconda e quarta tappa di serie A con la Brixia.\nA Giugno partecipa agli europei di Berna dove ottiene la finale a squadre con un punteggio di 162.128 e individualmente si qualifica alle parallele asimmetriche con un punteggio di 14.166.Nella finale a squadre si piazza quinta con la squadra e nella finale a parallele purtroppo dopo un errore si piazza ottava con 13.366.\nA luglio partecipa ai Campionati italiani assoluti dove vince l'argento al volteggio pari merito con Arianna Rocca con 14.200 e riesce a confermare il titolo di campionessa Italiana alle parallele con 14.650 dopo quello conquistato un anno prima sempre a Torino.\nSuccessivamente viene convocata a far parte della squadra che partecipare alle Olimpiadi di Rio de Janeiro 2016 con Carlotta Ferlito, Vanessa Ferrari, Erika Fasana ed Elisa Meneghini, dove nelle qualifiche compete a volteggio 14.533 e alle parallele asimmetriche 14.033 .Purtroppo la squadra Italiana a causa di troppe cadute alla trave deve accontentarsi di 169.396 che non basta a entrare tra le 8 squadre pi\u00f9 forti del mondo e quindi non partecipa nella finale a squadre.\n2017: Serie A.\nDopo le olimpiadi torna in gara nella seconda e terza tappa di Serie A dove compete nella seconda solo a parallele, nella terza sia a volteggio che parallele.\n2018: Incontro internazionale di Russelsheim, Mondiali di Doha, Coppa del Mondo di Cottbus.\nLa Rizzelli viene poi convocata per partecipare ad un collegiale in preparazione ai mondiali di Doha, e ad un incontro internazionale in Germania a Russelsheim, ultimo incontro prima dei Mondiali di Doha, insieme a Caterina Cereghetti, Irene Lanza, Sara Ricciardi, Martina Basile e Lara Mori, la squadra italiana vince la medaglia d'argento.\nLa Rizzelli partecipa poi ai mondiali di Doha dove compete solo alle parallele ottenendo 12.800. Decide poi di intraprendere il percorso di coppe del mondo in avvicinamento alle olimpiadi di Tokyo 2020. Partecipa infatti alla Coppa del mondo di Cottbus dove gareggia alle parallele e ottiene 13,266.\n2019: Coppe del Mondo, Universiade.\nPartecipa alle prime tre tappe di coppa del mondo di Melbourne, Doha e Baku, dove la Rizzelli centra tutte e tre le volte la finale di specialit\u00e0 a parallele. Viene poi convocata alle Universiadi insieme a Carlotta Ferlito e Lara Mori, compete alle parallele dove ottiene 13,450, aiutando cos\u00ec la squadra italiana a vincere la medaglia di bronzo, poi ottiene la finale alle parallele che termina in quinta posizione con 13,200 punti.\nDurante un allenamento si infortuna al gomito essendo cos\u00ec costretta ad un'operazione e a dover fermare la sua preparazione fisica."}
{"id": "4620152", "revid": "305330", "url": "https://it.wikipedia.org/wiki?curid=4620152", "title": "Tempio di Serapide (Pozzuoli)", "text": ""}
{"id": "4620153", "revid": "301156", "url": "https://it.wikipedia.org/wiki?curid=4620153", "title": "Associazione Calcio Marzotto 1956-1957", "text": "Questa pagina raccoglie le informazioni riguardanti l'Associazione Calcio Marzotto nelle competizioni ufficiali della stagione 1956-1957.\nStagione.\nNella stagione 1956-1957 il Marzotto disput\u00f2 il sesto campionato di Serie B della sua storia.\nOrganigramma societario.\nArea direttiva\nArea tecnica"}
{"id": "4620158", "revid": "767487", "url": "https://it.wikipedia.org/wiki?curid=4620158", "title": "Versus Sledge Hammers", "text": "Versus Sledge Hammers \u00e8 un cortometraggio muto del 1915 diretto da Roy Clements.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti dalla Essanay.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 2 settembre 1915."}
{"id": "4620159", "revid": "962319", "url": "https://it.wikipedia.org/wiki?curid=4620159", "title": "Linea 2 (metropolitana di New York)", "text": "La linea 2 Seventh Avenue Express \u00e8 una linea della metropolitana di New York, che collega la citt\u00e0 da nord, con capolinea presso la stazione di Wakefield-241st Street, a sud, con capolinea presso Flatbush Avenue. \u00c8 indicata con il colore rosso pomodoro poich\u00e9 la \"trunk line\" utilizzata a Manhattan \u00e8 la linea IRT Broadway-Seventh Avenue.\nStoria.\nIl 10 luglio 1905, il collegamento tra la linea IRT Lenox Avenue e la linea IRT White Plains Road ha aperto, permettendo un servizio metropolitano da Manhattan al Bronx.\nIl 9 gennaio 1908, il Joralemon Street Tunnel ha aperto, collegando l'attuale linea IRT Lexington Avenue a Brooklyn. A questo punto, i treni correvano da Est 180th Street a Borough Hall. Il 1\u00ba maggio, la linea \u00e8 stata estesa verso Nevins Street e Atlantic Avenue.\nIl 31 marzo 1917 la linea IRT White Plains Road \u00e8 stata estesa verso 238th Street \u2013 Nereid Avenue, e verso Wakefield \u2013 241st Street il 13 dicembre 1920.\nIl 1 \u00b0 luglio 1918, l'intera linea IRT Broadway-Seventh Avenue \u00e8 stata completata. Il 15 aprile dell'anno seguente, il Clark Street Tunnel, che collega la linea a Brooklyn, ha aperto.\nA partire dal 19 dicembre 1919, i treni correvano verso South Ferry e nelle alcune ore di punta verso Atlantic Avenue. Quattro anni pi\u00f9 tardi, quei treni che correvano verso Atlantic Avenue sono stati estesi verso Utica Avenue. Un anno dopo, le corse sono state estese verso New Lots Avenue.\nA partire dal 5 settembre 1937, nelle ore di punta serali i treni correvano verso Flatbush Avenue.\nNel 1957, la connessione con la linea IRT Dyre Avenue \u00e8 stata completata.\nA partire dal 6 febbraio 1959, i treni correvano tra Wakefield - 241 Street e Flatbush Avenue a tutte le ore tranne durante la notte, quando correvano invece tra East 180th Street and New Lots Avenue.\nA partire dal 16 aprile 1965, la linea 2 effettuava tutte le ore il servizio verso New Lots Avenue.\nIl 10 luglio 1983, le linee 2 e 3 hanno invertito i terminali a Brooklyn. I treni della linea 2 correvano tra Wakefield - 241 Street e Flatbush Avenue in ogni momento, facendo fermate locali nel Bronx e Brooklyn e fermate espresse a Manhattan. Questa mossa ha permesso alle apparecchiature dei treni della linea 3 di essere ispezionati e di effettuare il lavoro di manutenzione presso il Livonia Shop, quando le apparecchiature dei treni della linea 3 sono stati assegnati a Livonia Yard.\nDa marzo a ottobre 1998, la linea IRT Lenox Avenue \u00e8 stata riabilitata. Nei giorni feriali, i treni della linea 2 passano attraverso la linea IRT Lexington Avenue tra 149 Street - Grand Concourse e Nevins Street, nell'uptown dalle 05:00 a mezzanotte e nel centro da mezzanotte alle 05:00.\nNel settembre 1999, servizio espresso a tarda notte a Manhattan \u00e8 stato interrotto e sostituito da un servizio locale.\nDopo gli attacchi dell'11 settembre 2001, la linea inizi\u00f2 a effettuare un servizio locale a Manhattan, in sostituzione della linea 3, che terminava presso 14th Street. Un anno dopo, il 15 settembre 2002, la linea ritorn\u00f2 a svolgere il suo normale servizio: espresso a Manhattan e locale a Brooklyn e nel Bronx.\nIl servizio.\nCome il resto della rete, la linea 2 Seventh Avenue Express \u00e8 sempre attiva, 24 ore su 24. A seconda delle fasce orarie il servizio \u00e8 cos\u00ec strutturato:\nPossiede interscambi con 21 delle altre 24 linee della metropolitana di New York, con la Port Authority Trans-Hudson, con i servizi ferroviari suburbani Long Island Rail Road, Metro-North Railroad e New Jersey Transit Rail, con i treni extraurbani dell'Amtrak e con varie linee automobilistiche gestite da MTA Bus, NJT Bus e NYCT Bus.\nIl materiale rotabile.\nSulla linea 2 vengono utilizzate 340 carrozze R142, realizzate dalla Bombardier Transportation tra il 1999 e il 2003. Le 340 carrozze sono assemblate in treni da 10 carrozze, per un totale di 34 treni. Il deposito assegnato alla linea \u00e8 quello di 239th Street."}
{"id": "4620162", "revid": "599013", "url": "https://it.wikipedia.org/wiki?curid=4620162", "title": "Linea 3 (metropolitana di New York)", "text": "3 Seventh Avenue Express \u00e8 una linea della metropolitana di New York che collega la citt\u00e0 da nord, con capolinea presso la stazione di 148th Street, a sud, con capolinea presso la stazione di New Lots Avenue o di Times Square. La linea \u00e8 indicata, nei cartelli in stazione e nelle mappe, con il colore rosso pomodoro poich\u00e9 l'infrastruttura principale che utilizza a Manhattan \u00e8 la linea IRT Broadway-Seventh Avenue.\nQuesta linea effettua un servizio espresso, in cui i treni fermano solo nelle principali stazioni, a Manhattan e un servizio locale, in cui i treni fermano in tutte le stazione, a Brooklyn.\nStoria.\n1900-1999.\nLa linea fu attivata il 23 novembre 1904 in concomitanza con l'apertura della prima tratta della linea IRT Lenox Avenue; all'epoca era una linea locale operante tra la stazioni di 145th Street e di City Hall. Il 1\u00ba luglio 1918, la linea venne deviata, a sud di 42nd Street, dalla linea IRT Lexington Avenue al nuovo prolungamento, appena aperto, della linea IRT Broadway-Seventh Avenue, attestandosi presso la stazione di South Ferry.\nDal 4 gennaio 1955, la linea inizi\u00f2 ad effettuare un servizio espresso a Manhattan durante le ore di punta e, sempre nelle ore di punta, venne prolungata verso Flatbush Avenue. Il 6 gennaio 1959 il servizio tipico delle ore di punta venne esteso a tutto il periodo di apertura della linea. Nel corso dei 24 anni successivi, questa linea e la linea 2 si sono scambiate pi\u00f9 volte i capolinea, fino al 10 luglio 1983, quando alla linea 3 \u00e8 stato assegnato in modo permanente il capolinea di New Lots Avenue, per permetterle di accedere al deposito \"Livonia Yard\".\nIl 13 maggio 1968, la linea \u00e8 stata estesa verso il nuovo capolinea di Harlem-148th Street. Inoltre, fino al 1995, di notte e durante la mattina presto di domenica, la linea svolgeva un servizio navetta tra le stazioni di 148th Street e di 135th Street. Tra marzo e ottobre 1998, per permettere lo svolgimento di alcuni lavori sulla linea IRT Lenox Avenue, la linea 3 \u00e8 stata reindirizzata verso 137th Street-City College.\n2000-presente.\nDopo gli attentati dell'11 settembre 2001, la linea \u00e8 ritornata a volgere un servizio locale a Manhattan. Tuttavia, dopo alcuni ritardi, il 19 settembre 2001, il servizio \u00e8 stato modificato; la linea 3 svolgeva quindi un servizio espresso tra Harlem-148th Street e 14th Street, mentre il servizio a Brooklyn era effettuato dalla linea 1. La linea 3 \u00e8 ritornata presso il capolinea di New Lots Avenue solo il 15 settembre 2002.\nIl 27 luglio 2008 il servizio notturno della linea \u00e8 stato riattivato; la linea effettua, infatti, un servizio espresso tra 148th Street e Times Square-42nd Street.\nIl servizio.\nLa linea 3 Seventh Avenue Express, come gran parte della rete, \u00e8 sempre attiva, 24 ore su 24. Dalle 24.00 alle 5.00, la linea opera tra 148th Street e Times Square utilizzando le linee IRT Lenox Avenue e IRT Broadway-Seventh Avenue con un tempo di percorrenza di circa 20 minuti. Invece, dalle 5.00 alle 24.00, la linea opera tra 148th Street e New Lots Avenue utilizzando le linee IRT Lenox Avenue, IRT Broadway-Seventh Avenue incluso il Brooklyn Branch, IRT Eastern Parkway e IRT New Lots con un tempo di percorrenza di circa un'ora.\nPossiede interscambi con 18 delle altre 24 linee della metropolitana di New York, con la Port Authority Trans-Hudson, con i servizi ferroviari suburbani Long Island Rail Road e New Jersey Transit Rail, con i treni interurbani dell'Amtrak e con numerose linee automobilistiche gestite da MTA Bus, NJT Bus e NYCT Bus.\nIl materiale rotabile.\nSecondo gli ultimi dati dell'aprile 2020, sulla linea 3 vengono utilizzate 260 carrozze R62, assemblate a formare 26 treni da 10 carrozze. Le R62 furono realizzate dalla Kawasaki Heavy Industries tra il 1983 e il 1985. Il deposito assegnato alla linea \u00e8 quello di Livonia, situato a Brooklyn."}
{"id": "4620163", "revid": "1310927", "url": "https://it.wikipedia.org/wiki?curid=4620163", "title": "Jorge Pina Rold\u00e1n", "text": "Carriera.\nClub.\nPina cominci\u00f2 la carriera con la maglia del Real Saragozza B. Successivamente, vest\u00ec le casacche di Racing Ferrol, M\u00e1laga e Salamanca, per poi accordarsi con lo Sporting Gij\u00f3n. Seguirono esperienze al Levante, all'Albacete e all'Andorra. Emigr\u00f2 poi ai greci del Larissa, prima di tornare in patria e militare nelle file del Villanovense. Il 13 luglio 2013, firm\u00f2 un contratto valido fino al termine della stagione con i norvegesi del Birkebeineren. Totalizz\u00f2 11 presenze in campionato e mise a segno 2 reti. Il 16 gennaio 2014, il Birkebeineren annunci\u00f2 che il contratto del calciatore non sarebbe stato rinnovato. Il 30 gennaio, allora, fece ritorno in Spagna, firmando per il Sari\u00f1ena. Svincolato al termine della stagione, il 9 marzo venne ingaggiato dall'Ebro. Successivamente, si \u00e8 trasfer\u00ec all'Arroyo\nNazionale.\nPartecip\u00f2, con la , al campionato europeo di categoria del 2002, che la selezione iberica si aggiudic\u00f2. Fu poi tra i convocati della per il mondiale Under-20 2003, perso in finale."}
{"id": "4620165", "revid": "599013", "url": "https://it.wikipedia.org/wiki?curid=4620165", "title": "Cecil Mamiit", "text": ""}
{"id": "4620167", "revid": "580197", "url": "https://it.wikipedia.org/wiki?curid=4620167", "title": "Essa\u00efd Belkalem", "text": "Biografia.\nNato a Mekla, in provincia di Tizi-Ouzou.\nCarriera.\nNazionale.\nCon la sua Nazionale ha partecipato alla Coppa d'Africa del 2013 ed ai Mondiali di Brasile 2014."}
{"id": "4620168", "revid": "436907", "url": "https://it.wikipedia.org/wiki?curid=4620168", "title": "All I Want for Christmas Is New Year's Day", "text": "All I Want for Christmas Is New Year's Day \u00e8 un singolo del gruppo musicale britannico Hurts, pubblicato il 14 dicembre 2010.\nDescrizione.\n\"All I Want for Christmas Is New Year's Day\", a detta del gruppo, \u00abparla del peggior Natale della nostra vita, dove stiamo rilasciando il nostro miglior Natale della nostra vita. In pi\u00f9, abbiamo selezionato molte persone apparse nei nostri videoclip precedenti per il video della canzone, quindi [il video] sembrer\u00e0 una festa natalizia degli Hurts... in un cimitero\u00bb.\nPromozione.\nNella prima settimana di pubblicazione, il singolo \u00e8 stato reso disponibile per il download gratuito sull'iTunes Store in quanto era allora il singolo della settimana.\nIl 31 ottobre 2011 il singolo \u00e8 stato incluso nella lista tracce dell'edizione deluxe dell'album di debutto delcduo, \"Happiness\".\nVideo musicale.\nIl videoclip \u00e8 ambientato in un cimitero, dove Theo Hutchcraft e Adam Anderson si riuniscono insieme ad altre persone (apparse in precedenza nei videoclip di \"Better Than Love\", \"Wonderful Life\" e \"Stay\") su una tomba, dalla quale emerge un albero natalizio verso la fine del video."}
{"id": "4620170", "revid": "767487", "url": "https://it.wikipedia.org/wiki?curid=4620170", "title": "Joe Boko in Saved by Gasoline", "text": "Joe Boko in Saved by Gasoline \u00e8 un cortometraggio muto del 1915 scritto e diretto da Wallace A. Carlson.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 1\u00ba settembre 1915."}
{"id": "4620171", "revid": "599013", "url": "https://it.wikipedia.org/wiki?curid=4620171", "title": "C\u0103t\u0103lina Cristea", "text": "Carriera.\nRaggiunse il suo best ranking in singolare il 21 luglio 1997 con la 59\u00aa posizione; nel doppio divenne, il 17 agosto 1998, la 40\u00aa del ranking WTA.\nIl miglior risultato in carriera, in singolare, fu il terzo turno raggiunto nell'Open di Francia 1995; in quell'occasione, dopo aver superato il torneo di qualificazione, sconfigge la testa di serie numero dieci, la bielorussa Nata\u0161a Zvereva e la sudafricana Joannette Kruger, prima di venire superata in due set dalla giapponese Ky\u014dko Nagatsuka.\nIn doppio vinse un torneo del circuito WTA su un totale di quattro finali raggiunte. Ci\u00f2 avvenne nel 1999 nel Warsaw Open; in coppia con la kazaka Irina Seljutina super\u00f2 in finale la francese Am\u00e9lie Cocheteux e la slovacca Janette Hus\u00e1rov\u00e1 con il punteggio di 6-1, 6-2.\nFece parte della squadra rumena di Fed Cup dal 1994 al 1999 con un bilancio complessivo di venti vittorie e tredici sconfitte, tra singolare e doppio."}
{"id": "4620172", "revid": "287204", "url": "https://it.wikipedia.org/wiki?curid=4620172", "title": "Catalina Cristea", "text": ""}
{"id": "4620178", "revid": "298055", "url": "https://it.wikipedia.org/wiki?curid=4620178", "title": "Luciano Capitanio", "text": "Biografia.\nEsord\u00ec negli anni cinquanta disegnando storie a fumetti per le case editrici Edizioni Alpe e Edizioni Bianconi divenendo poi redattore della rivista \"Piccolo Missionario\" e ideatore del periodico \"Vom\". Fra gli anni cinquanta e sessanta lavor\u00f2 anche per altri editori come la Editoriale Dardo e Astro, disegnando serie a fumetti come \"Sambito Paperito\", \"Riki e Placido\", \"Tarzanetto\", \"Dog e Trigino\". Per le Edizioni Araldo ha realizzato una serie di strisce umoristiche, \"Joe Bretella\", pubblicate sulla copertina posteriore della serie \"Tex\". Ha anche illustrato diverse storie con Pepito per l'editore francese Sag\u00e9dition e per la Arnoldo Mondadori Editore ha disegnato oltre un centinaio di storie con i personaggi della Disney. Nel suo studio collaborarono autori come il cugino Giorgio Cavazzano e Maurizio Amendola.\nMor\u00ec a Venezia nel 1969, a 35 anni, lasciando la giovane moglie e due figli."}
{"id": "4620182", "revid": "767487", "url": "https://it.wikipedia.org/wiki?curid=4620182", "title": "Rule Sixty-Three", "text": "Rule Sixty-Three \u00e8 un cortometraggio muto del 1915 diretto da Richard Foster Baker.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 28 agosto 1915."}
{"id": "4620185", "revid": "1543377", "url": "https://it.wikipedia.org/wiki?curid=4620185", "title": "Bob ai IV Giochi olimpici invernali - Bob a due maschile", "text": "La gara di bob a due maschile ai IV Giochi olimpici invernali si \u00e8 disputata tra il 14 e il 15 febbraio a Garmisch-Partenkirchen."}
{"id": "4620188", "revid": "716642", "url": "https://it.wikipedia.org/wiki?curid=4620188", "title": "Joey van den Berg", "text": "Carriera.\nHa giocato 16 partite nella massima serie olandese con lo Zwolle (tutte nella stagione 2012-2013, dopo aver conquistato la promozione nella stagione precedente) e 16 con l'Heerenveen, 14 delle quali nella stagione 2012-2013. Tra il 2016 ed il 2018 ha giocato complessivamente 63 partite (con anche una rete segnata) nella seconda divisione inglese, con la maglia del ."}
{"id": "4620202", "revid": "716642", "url": "https://it.wikipedia.org/wiki?curid=4620202", "title": "Thomas Lam", "text": "Carriera.\nClub.\nFa il suo esordio in prima squadra nella stagione 2012-2013, nella quale gioca 6 partite in Eredivisie e 2 partite in Coppa d'Olanda, manifestazione poi vinta dalla sua squadra.\nL'8 luglio 2016 Lam, firma un contratto triennale con il , club della seconda divisione inglese.\nNazionale.\nHa giocato numerose partite amichevoli con tutte le nazionali giovanili finlandesi; nel 2013 ha anche giocato con la nazionale under-21 4 partite di qualificazione agli Europei di categoria."}
{"id": "4620205", "revid": "22475", "url": "https://it.wikipedia.org/wiki?curid=4620205", "title": "Pok\u00e9mon Scramble U", "text": ""}
{"id": "4620207", "revid": "1573940", "url": "https://it.wikipedia.org/wiki?curid=4620207", "title": "Batropetes", "text": "Batropetes \u00e8 un anfibio estinto, appartenente ai lepospondili. Visse nel Permiano inferiore (Sakmariano, circa 295 - 290 milioni di anni fa) e i suoi resti fossili sono stati ritrovati in Europa (Germania).\nDescrizione.\nQuesto animale era di piccole dimensioni e non doveva superare i 10 centimetri di lunghezza. Il corpo era corto e robusto, le orbite erano grandi e il cranio corto. \"Batropetes\" possedeva scaglie simile a quelle dei rettili nella parte inferiore del corpo. Al contrario di altre forme simili come \"Carrolla\", \"Batropetes\" era dotato di denti a tre cuspidi sulla premascella e nella parte anteriore della mandibola. \"Carrolla\", invece, possedeva denti a una sola cuspide. Altre caratteristiche esclusive di \"Batropetes\" erano l'osso sopraoccipitale non fuso alla capsula otica, la presenza di un processo retroarticolare (una proiezione nella parte posteriore della mandibola) e due ossa prossimali nel tarso.\nClassificazione.\n\"Batropetes\" \u00e8 un tipico rappresentante dei microsauri, un gruppo di anfibi lepospondili di piccole dimensioni, dall'aspetto solitamente simile a quello delle salamandre. \"Batropetes\" fa parte dei brachistelechidi, il gruppo pi\u00f9 derivato di microsauri. Fossili attribuibili alla specie tipo, Batropetes fritschi, sono stati ritrovati nei pressi della citt\u00e0 di Freital, in Sassonia (Germania). Altro materiale proveniente dal bacino della Saar \u00e8 stato assegnato ad altre specie, B. niederkirchensis, B. appelensis e B. palatinus.\nI primi esemplari fossili noti, attualmente attribuiti al genere \"Batropetes\", furono originariamente riferiti al genere \"Hyloplesion\" nel 1882. Alcuni esemplari da Freital furono descritti con il nome di \"Hyloplesion fritschi\" e classificati come piccoli anfibi non-labirintodonti. Tre anni dopo, gli esemplari furono riassegnati da Carl Hermann Credner al genere \"Hylonomus\" (\"Hylonomus fritschi\"). Nuovi esemplari di altre forme dalla stessa localit\u00e0 condussero Credner a ritenere che vi fossero due diversi taxa; uno venne descritto come un anfibio, \"Hylonomus geinitzi\", e l'altro venne considerato un rettile, \"Petrobates truncatus\". \nUna successiva preparazione del materiale esaminato da Credner (tramite una tecnica di rimozione del tessuto osseo dalla matrice circostante e il riempimento delle cavit\u00e0 con lattice liquido) ha rivelato maggiori dettagli anatomici, che hanno suggerito la presenza di tre taxa, e non due come precedentemente ritenuto, a Freital. Un esemplare precedentemtente riferito a \"Petrobates truncatus\" venne considerato un microsauro, e non un rettile, da Robert L. Carroll e Pamela Gaskill nel 1978. Fu quindi considerato distinto da \"Petrobates\", poi considerato un captorinomorfo, sulla base solo della struttura dell'atlante. \nDelle tre specie rappresentate a Freital, \"Hylonomus geinitzi\" fu poi riassegnato al genere di microsauri noto come \"Saxonerpeton\", e \"Petrobates truncatus\" venne ridenominato \"Batropetes truncatus\" da Carroll e Gaskill, ma comunque considerato un rettile captorinomorfo. \nI due studiosi descrissero un nuovo microsauro da Freital nel 1978, e lo denominarono Brachystelechus fritschi. Fu quindi notato che il cranio di \"Brachystelechus\" era estremamente simile a quello di \"Batropetes\", che fino a quel momento non era considerato uno stretto parente. Il nuovo esemplare differiva da \"Batropetes\" nella presenza di un osso internariale che non era stato riconosciuto in \"Batropetes\". \nUn nuovo esemplare di microsauro dal distretto di Saar-Nahe nella Germania sudoccidentale ha poi confermato che \"Brachystelechus fritschi\" e \"Batropetes truncatus\" rappresentavano la stessa specie. I caratteri che precedentemente distinguevano i due generi furono rinvenuti in uno stesso esemplare (noto come SMNS 55884), conservato nello Staatliches Museum f\u00fcr Naturkunde a Stoccarda. Questo esemplare completo era conservato in vista ventrale e consisteva di impronta e controimpronta. La volta cranica fu esaminata dalla rimozione della matrice dalla superficie del blocco e vennero trovate altre caratteristiche anatomiche. Il condilo occipitale di questo esemplare indicava chiaramente che si trattava di un microsauro, e non di un rettile captorinomorfo. I parietali dell'esemplare erano ampi e il cranio era corto, e queste caratteristiche si riscontravano in altri due microsauri americani, \"Carrolla\" e \"Quasicaecilia\". Sulla base di queste similitudini, Carroll, che descrisse il materiale nel 1991, eresse una nuova famiglia di microsauri, i brachistelechidi. \nUno studio del 2013 ha inoltre riconosciuto una nuova specie, \"Batropetes niederkirchensis\", per l'esemplare 55884. Questo esemplare sembra differire dall'esemplare tipo di \"B. fritschi\" nel numero delle vertebre presacrali, nello spazio tra le orbite, nella forma delle ossa prefrontale, postorbitale e scapolarcoracoide e nella posizione del forame otturatore del bacino. Un altro studio del 2015 ha istituito due nuove specie, \"B. palatinus\" e \"B. appelensis\". La prima \u00e8 caratterizzata da uno stretto prefrontale allungato anteriormente, un postfrontale sottile e senza un processo antero-laterale, un postorbitale trapezoidale, e un grande osso quadrato in vista esterna. \"Batropetes appelensis\", invece, \u00e8 caratterizzato da un alto angolare, la sutura tra angolare e dentale a forma di Z, interclavicola senza solco tra stelo e piastra, e scapulocoracoide senza coracoide ossificato."}
{"id": "4620213", "revid": "767487", "url": "https://it.wikipedia.org/wiki?curid=4620213", "title": "Giliano Wijnaldum", "text": "Biografia.\nAnche i suoi fratelli Georginio e Rogerio sono calciatori.\nCarriera.\nClub.\nHa giocato 20 partite nella massima serie olandese, 19 delle quali nella stagione 2012-2013 con l'AZ Alkmaar, con cui ha anche giocato 4 partite in Coppa d'Olanda, 3 delle quali nell'edizione del 2012-2013 vinta dalla sua squadra.\nNell'estate del 2013 passa a costo zero al ; dopo una stagione si trasferisce al Go Ahead Eagles.\nNazionale.\nHa giocato numerose partite amichevoli con varie Nazionali giovanili olandesi."}
{"id": "4620227", "revid": "458786", "url": "https://it.wikipedia.org/wiki?curid=4620227", "title": "Dione Malone", "text": ""}
{"id": "4620229", "revid": "729019", "url": "https://it.wikipedia.org/wiki?curid=4620229", "title": "Dodge Neon SRT-4", "text": "La Neon SRT-4 \u00e8 un'autovettura compact di caratteristiche sportive prodotta dalla Dodge dal 2003 al 2005.\nIl nome del modello.\nLa SRT-4 era in sostanza la versione turbocompressa della Neon e derivava il suo nome dalla SRT, che \u00e8 una casa automobilistica di propriet\u00e0 del gruppo Chrysler. La cifra \"4\" rappresentava invece il numero dei cilindri del motore. Questa denominazione fu applicata dal 2004. In precedenza, infatti, il nome del modello era \"PVO\" (sigla di \"Performance Vehicle Operations\").\nStoria.\nLa concept car da cui prese origine la Neon SRT-4 aveva installato un motore turbocompresso a quattro cilindri da 2 L e 16 valvole, che erogava 208 CV di potenza e 240 N\u2022m di coppia.\nLa Neon SRT-4 che fu poi prodotta in serie venne introdotta sui mercati nel 2003. All'epoca la Neon SRT-4 era il secondo modello Dodge pi\u00f9 veloce, perlomeno tra quelli fabbricati in serie, ed era preceduta in questa classifica solo dalla Viper. La Neon SRT-4 era costruita a Belvidere, nell'Illinois, con l'84% dei componenti prodotti negli Stati Uniti. In particolare, il gruppo motopropulsore, le sospensioni, i freni, il sistema di scarico, le ruote, gli pneumatici e parte degli interni derivavano dagli omologhi componenti della Neon, anche se comunque vennero adattati per la Neon SRT-4. All'esterno, la Neon SRT-4 era dotata di una parte frontale peculiare, che comprendeva anche una presa d'aria funzionale. Il veicolo aveva anche delle minigonne laterali, una parte posteriore specifica e degli pneumatici speciali. La Neon SRT-4 fu prodotta con un solo tipo di carrozzeria, berlina quattro porte. Era basata sul pianale PL del gruppo Chrysler.\nLa Neon SRT-4 era dotata di un motore a quattro cilindri in linea da 2,4 L turbocompresso con distribuzione a doppio albero a camme in testa. Il propulsore, che era montato anteriormente, era quasi identico a quello installato sulla Chrysler PT Cruiser GT del 2003 ed erogava 215 CV di potenza e 332 N\u2022m di coppia. Il motore della Neon SRT-4 non possedeva per\u00f2 il collettore d'aspirazione che era installato sulla PT Cruiser. La Neon SRT-4 aveva montato un cambio manuale a cinque rapporti prodotto dalla \"New Venture Gear\" ed aveva installato dei semiassi di uguale lunghezza, oltre che una frizione ad alte prestazioni. Le sospensioni erano composte da molle pi\u00f9 robuste, ed erano costituite da una struttura adatta a prestazioni sportive, realizzata dalla \"Tokico\", che era per\u00f2 elaborata dalla SRT. Essa presentava un'escursione ridotta per fornire spazio alle ruote, dato che erano di grandi dimensioni. Inoltre, erano montate delle barre antirollio anteriori e posteriori, uno sterzo specifico, dei fusi a snodo ed un telaietto ausiliario specifico per il sostegno del motore che derivavano da quelli della PT Cruiser, dei freni a disco anteriori ventilati (con dischi extra-spessi per prevenire deformazioni) e non ventilati al retrotreno. La trazione era anteriore.\nAll'interno, i sedili anteriori erano dotati di supporti per la zona lombare e per quella laterale del posto guida del conducente. Inoltre, erano presenti anche un volante in finto carbonio, una cuffia del cambio specifica ed un pomello del cambio in alluminio satinato. Il quadro strumenti era simile a quello montato sui modelli SRT. In particolare, i comandi del climatizzatore erano contornati da una cornice in alluminio. I finestrini erano mossi da alzacristalli elettrici, mentre quelli posteriori erano manuali.\nIl modello del 2004 venne dotato di un motore che erogava una potenza ed una coppia maggiore (rispettivamente, 230 CV e 339 N\u2022m). Inoltre, questo propulsore era dotato di un differenziale a scorrimento limitato e di iniettori pi\u00f9 grandi. Inoltre, erano previsti pneumatici ad alte prestazioni per tre stagioni, una centralina di gestione del motore pi\u00f9 moderna e dei cambiamenti sui colori e sugli allestimenti. I colori furono ulteriormente rinnovati nel 2005, anno che vide anche il ritorno della versione American Club Racer (ACR).\nIl pacchetto ACR includeva degli pneumatici da competizione pi\u00f9 larghi, degli ammortizzatori \"Tokico\" a cinque posizione (con escursione complete), delle barre antirollio pi\u00f9 spesse, dei sedili anteriori con fori di passaggio per le cinture di sicurezza ed una maggior regolazione della campanatura delle ruote, oltre che dei loghi riportanti la scritta \"ACR\" che erano posizionati sulla carrozzeria e sui sedili anteriori. Le sospensioni della ACR utilizzano gli attacchi delle molle alla stessa altezza di quelle delle Neon versione base, il che permetteva un abbassamento della parte anteriore di 10\u00a0mm e di quella posteriore di 23,5\u00a0mm rispetto ad una normale Neon SRT-4.\nNel 2005 fu invece lanciata sui mercati la \"SRT-4 Commemorative Edition\". Essa comprendeva degli adesivi posizionati sulla fiancata della carrozzeria che erano simili a quelli della Viper. Questo allestimento non era per\u00f2 disponibile con il pacchetto ACR, e venne creato per celebrare il marchio STR. Gli esemplari erano numerati ed avevano installato una placca riportante questo numero. Questa serie speciale non possedeva dei componenti ad alte prestazioni.\nLa Neon SRT-4 partecip\u00f2 con successo ai rally e ai campionati turismo.\nCon l'uscita di scena del pianale PL del gruppo Chrysler dopo il model year 2005, la Neon SRT-4 venne tolta dai mercati. Come sostituta, la Dodge introdusse nel 2008 la Caliber SRT-4."}
{"id": "4620231", "revid": "767487", "url": "https://it.wikipedia.org/wiki?curid=4620231", "title": "His Crucible", "text": "His Crucible \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 7 settembre 1915."}
{"id": "4620233", "revid": "1494169", "url": "https://it.wikipedia.org/wiki?curid=4620233", "title": "Dodge SRT-4", "text": "Dodge SRT-4 \u00e8 il nome di due modelli di autovettura prodotti dalla Dodge:"}
{"id": "4620234", "revid": "126257", "url": "https://it.wikipedia.org/wiki?curid=4620234", "title": "Dodge Caliber SRT-4", "text": ""}
{"id": "4620237", "revid": "126257", "url": "https://it.wikipedia.org/wiki?curid=4620237", "title": "Dodge SRT 4", "text": ""}
{"id": "4620238", "revid": "126257", "url": "https://it.wikipedia.org/wiki?curid=4620238", "title": "Dodge SRT4", "text": ""}
{"id": "4620240", "revid": "110157", "url": "https://it.wikipedia.org/wiki?curid=4620240", "title": "Lara Molinari", "text": "Dal 1993 collabora con Disney, soprattutto per la testata Topolino.\nIntraprende un'esperienza da pittrice a partire dal 1997."}
{"id": "4620252", "revid": "767487", "url": "https://it.wikipedia.org/wiki?curid=4620252", "title": "The Return of Gentleman Joe", "text": "The Return of Gentleman Joe \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine conosciuto anche con il titolo \"The Adventures of Dominica #6: The Return of Gentleman Joe\" - usc\u00ec nelle sale cinematografiche USA il 31 agosto 1915."}
{"id": "4620254", "revid": "686936", "url": "https://it.wikipedia.org/wiki?curid=4620254", "title": "Finale del campionato NFL 1968", "text": "La finale del campionato NFL \u00e8 stata la 36\u00aa del campionato della NFL. Il vincitore della gara avrebbe disputato il Super Bowl III contro i campioni della American Football League. La gara si tenne il 29 dicembre al Stadium di Cleveland, Ohio.\nI Baltimore Colts terminarono la stagione regolare con un record di 13-1, vincendo la Coastal Division. Nella finale di conference batterono i Minnesota Vikings 24-14. I Colts erano guidati dal capo-allenatore Don Shula. Questa fu la quarta finale dei Colts da quando si unirono alla lega nel 1953.\nI Cleveland Browns terminarono la stagione regolare con un record di 10-4, l'unica squadra a battere Baltimore durante tale stagione, vincendo la Century Division. I Browns sconfissero i Dallas Cowboys 31-20 nella finale della Eastern Conference. I Browns eran guidati dal capo-allenatore Blanton Collier e dal running back Leroy Kelly. Questa fu la decima apparizione in finale dei Browns dal loro arrivo nella lega nel 1950.\nQuesta gara fu una rivincita della finale del campionato NFL 1964."}
{"id": "4620256", "revid": "767487", "url": "https://it.wikipedia.org/wiki?curid=4620256", "title": "Broncho Billy Begins Life Anew", "text": "Broncho Billy Begins Life Anew \u00e8 un cortometraggio muto del 1915 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti da Anderson.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 3 settembre 1915."}
{"id": "4620259", "revid": "1185701", "url": "https://it.wikipedia.org/wiki?curid=4620259", "title": "Associazione Sportiva Taranto 1956-1957", "text": "Questa pagina raccoglie le informazioni riguardanti l'Associazione Sportiva Taranto nelle competizioni ufficiali della stagione 1956-1957.\nStagione.\nNella stagione 1956-1957 il Taranto disput\u00f2 l'ottavo campionato di Serie B della sua storia.\nOrganigramma societario.\nArea direttiva\nArea tecnica"}
{"id": "4620264", "revid": "1543377", "url": "https://it.wikipedia.org/wiki?curid=4620264", "title": "Southern California Open 2013", "text": "Il Southern California Open 2013 \u00e8 stato un torneo di tennis giocato sul cemento. \u00c8 stata la 33\u00aa edizione del San Diego Open, la quarta dopo la sospensione per due anni, che da quest'anno ha preso il nome di \"Southern California Open\" per motivi di sponsorizzazione e che fa parte della categoria Premier nell'ambito del WTA Tour 2013. Si \u00e8 giocato a Carlsbad in California dal 29 luglio al 4 agosto 2013. \u00c8 stato il secondo evento delle US Open Series 2013.\nIl torneo ha visto il rientro in campo dell'ex numero uno al mondo Martina Hingis che ha accettato una wild-card per il tabellone di doppio insieme alla slovacca Daniela Hantuchov\u00e1.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Samantha Stosur ha sconfitto in finale Viktoryja Azaranka per 6-2, 6-3.\nDoppio.\n Raquel Kops-Jones / Abigail Spears hanno sconfitto in finale Chan Hao-ching / Janette Hus\u00e1rov\u00e1 per 6-4, 6-1."}
{"id": "4620265", "revid": "598732", "url": "https://it.wikipedia.org/wiki?curid=4620265", "title": "Chiatamone", "text": ""}
{"id": "4620266", "revid": "287204", "url": "https://it.wikipedia.org/wiki?curid=4620266", "title": "Krakucchanda Buddha", "text": "Secondo la tradizione buddhista Krakucchanda (sanscrito; in p\u0101li Kakusandha; in cinese \u62d8\u7559\u5b6b\u4f5b \"J\u016bli\u00fas\u016bn F\u00f3\"; in giapponese \u62d8\u7559\u5b6b\u4f5b \"Kuruson Butsu\"; in tibetano Khorvadjig) \u00e8 il venticinquesimo Buddha, il primo dei cinque del kalpa attuale ed il quarto dei sette Buddha del passato. Krakucchanda fu preceduto da Vi\u015bvabhuj e seguito da Kanakamuni. La sua biografia \u00e8 narrata nel Buddhavamsa, uno dei libri del Canone p\u0101li.\nLa vita secondo la leggenda.\nKrakucchanda nacque a Khemavati (l'odierna Gotihawa), una citt\u00e0 del distretto di Lumbini nel Nepal meridionale. Il padre era Aggidatta, un brahmano che fungeva da cappellano per il re Khemankara di Khemavati. La madre invece si chiamava Visakha. Spos\u00f2 Virochamana (conosciuta anche col nome di Rocani) ed un figlio chiamato Uttara.\nKrakucchanda visse per quattromila anni in tre palazzi della sua famiglia: Ruci, Suruci e Vaddhana (o Rativaddhana). Giunto a quell'et\u00e0 rinunci\u00f2 alla vita mondana mentre stava viaggiando su un carro da guerra e pratic\u00f2 l'austerit\u00e0 per otto mesi. Raggiunse l'illuminazione seduto sotto un albero di sirisa, quindi pronunci\u00f2 il suo primo sermone ad un'assemblea di 84.000 monaci in un parco nei pressi di Makila.\nI suoi principali discepoli furono Vidhura e Sanjiva fra i monaci, e Sama e Champa fra le monache. Krakucchanda era alto quaranta cubiti e mor\u00ec all'et\u00e0 di 40.000 anni a Khemavati. Lo stupa eretto nel luogo della sua morte era alto una lega.\nIl bodhisattva che sarebbe infine diventato Siddharta Gautama era nato in quest'era sotto forma del re Khema. Krakucchanda fu il Buddha che predisse che re Khema, colui che gli aveva fatto offerte in vestiti e medicine, sarebbe in futuro diventato Gautama Buddha."}
{"id": "4620273", "revid": "22356", "url": "https://it.wikipedia.org/wiki?curid=4620273", "title": "Hyloplesion longicostatus", "text": "L'iloplesio (Hyloplesion longicostatus) \u00e8 un anfibio estinto appartenente ai lepospondili. Visse nel Carbonifero superiore (Pennsylvaniano, circa 307 - 312 milioni di anni fa) e i suoi resti fossili sono stati ritrovati in Repubblica Ceca.\nDescrizione.\nQuesto animale non raggiungeva i 15 centimetri di lunghezza; possedeva un corpo molto allungato, comprendente almeno 30 vertebre presacrali (l'affine \"Microbrachis\" ne possedeva 40). Il cranio era di forma triangolare se visto dall'alto. Al contrario di molti animali simili (i microsauri), \"Hyloplesion\" possedeva un palato dotato di grandi aperture. Il quinto dente mascellare era molto grande e assomigliava a un canino. Il cranio di \"Hyloplesion\" assomigliava a quello di un animale non strettamente imparentato, il rettile primitivo \"Romeria\", in particolare in vista laterale, a causa delle affinit\u00e0 delle ossa dermiche e nella forma uncinata della premascella. In ogni caso, il cranio differiva da quello di \"Romeria\" in vista dorsale, poich\u00e9 i parietali di \"Hyloplesion\" erano molto pi\u00f9 ampi.\nAnche l'atlante assomigliava a quello di \"Romeria\" e, al contrario di altri microsauri, non era rigonfio. Il tronco era allungato, con sottili costole che si dipartivano da ogni vertebra. La presenza di un grande scapolarcoracoide \u00e8 una delle caratteristiche che distinguono \"Hyloplesion\" dall'affine \"Microbrachis\", rinvenuto negli stessi luoghi. Le ossa delle zampe erano piccole ma robuste; le zampe posteriori erano pi\u00f9 grandi di quelle anteriori. Queste ultime, come anche in \"Microbrachis\", erano dotate di sole tre dita. \nClassificazione.\n\"Hyloplesion\" \u00e8 un rappresentante dei microsauri, un gruppo di piccoli anfibi tipici del Carbonifero, vagamente simili a salamandre. \u00c8 considerato l'unico rappresentante degli Hyloplesiontidae. I fossili sono stati ritrovati in Repubblica Ceca, nei pressi delle citt\u00e0 di Plze\u0148, N\u00fd\u0159any e T\u0159emo\u0161n\u00e1, in strati del Pennsylvaniano medio. A questo genere monospecifico sono stati attribuiti anche esemplari un tempo riferiti ad altri generi, Seeleya pusilla e Orthocosta microscopica: queste forme, rappresentate da esemplari minuscoli, sono ritenute attualmente individui molto immaturi di \"Hyloplesion\".\n\"Hyloplesion\" \u00e8 stato descritto inizialmente nel 1875 da Fritsch, che ne attribu\u00ec i fossili alla specie Stelliosaurus longicostatus. Lo stesso studioso, nel 1883, istitu\u00ec per questi resti il genere \"Hyloplesion\".\nPaleobiologia.\nUna serie di caratteristiche morfologiche piuttosto contrastanti rende difficile ipotizzare quale fosse lo stile di vita di \"Hyloplesion\", se principalmente acquatico o terrestre. Anche se le dita erano ben ossificate, il numero ridotto sembrerebbe essere un adattamento alla vita acquatica. Non vi sono indizi di canali della linea laterale nel cranio, anche se molto probabilmente erano presenti sulla testa, separati dal cranio da un livello di tessuto connettivo."}
{"id": "4620274", "revid": "22356", "url": "https://it.wikipedia.org/wiki?curid=4620274", "title": "Hyloplesion", "text": ""}
{"id": "4620279", "revid": "769244", "url": "https://it.wikipedia.org/wiki?curid=4620279", "title": "Mukhtar Ablyazov", "text": ""}
{"id": "4620281", "revid": "599013", "url": "https://it.wikipedia.org/wiki?curid=4620281", "title": "A Quiet Little Game", "text": ""}
{"id": "4620284", "revid": "606039", "url": "https://it.wikipedia.org/wiki?curid=4620284", "title": "Scarabeo Ercole", "text": ""}
{"id": "4620285", "revid": "110157", "url": "https://it.wikipedia.org/wiki?curid=4620285", "title": "Claro Open Colombia", "text": "Il Claro Open Colombia \u00e8 stato un torneo di tennis maschile che si svolgeva annualmente a Bogot\u00e0, Colombia, su campi in cemento. Faceva parte della categoria ATP World Tour 250 series nell'ambito dell'ATP World Tour. Il torneo ha preso il posto del Farmers Classic di Los Angeles dal 2013. Ora il torneo \u00e8 stato trasferito a Los Cabos, Messico."}
{"id": "4620290", "revid": "486946", "url": "https://it.wikipedia.org/wiki?curid=4620290", "title": "Karim Masimov", "text": ""}
{"id": "4620304", "revid": "1543377", "url": "https://it.wikipedia.org/wiki?curid=4620304", "title": "Claro Open Colombia 2013", "text": "Il Claro Open Colombia 2013 \u00e8 stata la 1\u00aa edizione del torneo Claro Open Colombia facente parte dell'ATP World Tour 250 series nell'ambito dell'ATP World Tour 2013. Il torneo si \u00e8 giocato sul cemento al Centro de Alto Rendimiento di Bogot\u00e0 in Colombia, dal 15 al 21 luglio 2013.\nPartecipanti ATP.\nAltri partecipanti.\nI seguenti giocatori hanno ricevuto una wild card per il tabellone principale: \nI seguenti giocatori sono passati dalle qualificazioni:\nCampioni.\nSingolare maschile.\n Ivo Karlovi\u0107 ha sconfitto in finale Alejandro Falla per 6-3, 7-64.\nDoppio maschile.\n Purav Raja / Divij Sharan hanno battuto in finale \u00c9douard Roger-Vasselin / Igor Sijsling per 7\u20136(7\u20134), 7\u20136(7\u20133)."}
{"id": "4620308", "revid": "767487", "url": "https://it.wikipedia.org/wiki?curid=4620308", "title": "Broncho Billy and the Lumber King", "text": "Broncho Billy and the Lumber King \u00e8 un cortometraggio muto del 1915 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti da Anderson.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 10 settembre 1915."}
{"id": "4620314", "revid": "606039", "url": "https://it.wikipedia.org/wiki?curid=4620314", "title": "Dynastes argentata", "text": ""}
{"id": "4620315", "revid": "606039", "url": "https://it.wikipedia.org/wiki?curid=4620315", "title": "Dynastes iphiclus", "text": ""}
{"id": "4620316", "revid": "606039", "url": "https://it.wikipedia.org/wiki?curid=4620316", "title": "Dynastes lagaii", "text": ""}
{"id": "4620317", "revid": "767487", "url": "https://it.wikipedia.org/wiki?curid=4620317", "title": "Broncho Billy and the Card Sharp", "text": "Broncho Billy and the Card Sharp \u00e8 un cortometraggio muto del 1915 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti da Anderson.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 17 settembre 1915."}
{"id": "4620318", "revid": "606039", "url": "https://it.wikipedia.org/wiki?curid=4620318", "title": "Dynastes vulcan", "text": ""}
{"id": "4620319", "revid": "1442080", "url": "https://it.wikipedia.org/wiki?curid=4620319", "title": "Claro Open Colombia 2013 - Singolare", "text": "Il singolare del Claro Open Colombia 2013 \u00e8 stato un torneo di tennis facente parte dell'ATP World Tour 2013.\n\u00c8 stata la prima edizione del torneo e Ivo Karlovi\u0107 ha sconfitto in finale Alejandro Falla per 6-3, 7-64.\nTeste di serie.\nLe prime 4 teste di serie ricevono un bye per il secondo turno."}
{"id": "4620320", "revid": "606039", "url": "https://it.wikipedia.org/wiki?curid=4620320", "title": "Scarabaeus alcides", "text": ""}
{"id": "4620321", "revid": "606039", "url": "https://it.wikipedia.org/wiki?curid=4620321", "title": "Scarabaeus hercules", "text": ""}
{"id": "4620322", "revid": "606039", "url": "https://it.wikipedia.org/wiki?curid=4620322", "title": "Scarabaeus oculatus", "text": ""}
{"id": "4620323", "revid": "830939", "url": "https://it.wikipedia.org/wiki?curid=4620323", "title": "Johann Ludwig Aberli", "text": "Biografia.\nStudi\u00f2 inizialmente per tre anni presso un paesaggista di nome Meyer a Winterthur. Inizi\u00f2 la sua carriera artistica a Berna nel 1747. Nel 1759 si trasfer\u00ec a Parigi, dove conobbe Adrian Zingg e Johann Georg Wille, e nel 1760 in Olanda Settentrionale per realizzare dei disegni per un trattato d'artiglieria dello svizzero David Emanuel Musly, anche se non \u00e8 certo che Aberli vi si sia effettivamente recato. \nEsegu\u00ec principalmente rappresentazioni di soggetti di genere, paesaggi e ritratti. Ma l'incontro con Adrian Zingg, avvenuto durante il suo soggiorno parigino, lo spinse a scegliere la carriera di pittore paesaggista. Al suo rientro in Svizzera dalla Francia, esegu\u00ec acquarelli e disegni delle Alpi bernesi, non mere vedute topografiche, ma rappresentazioni della maestosit\u00e0 delle Alpi e della bellezza della terra svizzera, popolata da contadini felici, che riscossero un buon successo sia presso gli abitanti del luogo che presso i turisti stranieri. Perci\u00f2 Aberli decise di realizzarne delle stampe, che poi colorava, con una tecnica tale da imitare i segni del disegno. Nel 1766 la pubblicazione della \"Veduta del Castello di Thun\", diede inizio alla cosiddetta \"maniera di Aberli\" e contribu\u00ec alla costituzione di una scuola di paesaggisti svizzeri, che prosper\u00f2 fino al 1840. Lo stile di queste opere \u00e8 la sintesi delle influenze europee straniere e delle peculiarit\u00e0 svizzere.\nAberli fu un artista particolarmente prolifico, avendo realizzato un numero considerevole di dipinti ed incisioni, conservati soprattutto nei musei di Winterthur, Berna e Zurigo, tra i quali anche una serie di rappresentazioni di abiti di contadini dei dintorni di Berna.\nEbbe vari allievi, tra cui Samuel Hieronymus Grimm, John Webber, Johann Jakob Biedermann, Peter Birmann, Gabriel Ludwig Lory e Marquand Fidel Dominikus Wocher. Collabor\u00f2 con Carl Guttenberg."}
{"id": "4620326", "revid": "606039", "url": "https://it.wikipedia.org/wiki?curid=4620326", "title": "Scarabaeus perseus", "text": ""}
{"id": "4620327", "revid": "606039", "url": "https://it.wikipedia.org/wiki?curid=4620327", "title": "Scarabaeus scaber", "text": ""}
{"id": "4620330", "revid": "1543377", "url": "https://it.wikipedia.org/wiki?curid=4620330", "title": "Giant Global Graph", "text": "Giant Global Graph (\"Grafo Gigante Globale\") \u00e8 il nome coniato dall'inventore del World Wide Web, Tim Berners-Lee nel 2007, per aiutare a distinguere tra la natura e il significato del contenuto tra l'attuale World Wide Web, e quello della web di prossima generazione, o \"Web 3.0\". Nell'uso comune, World Wide Web si riferisce principalmente al web costituito da oggetti discreti di informazioni leggibili dagli esseri umani, con collegamenti funzionali costituiti da hyperlink creati manualmente. L'informazione del Web 3.0 di prossima generazione mira ad andare oltre le pagine web discrete della generazione precedente enfatizzando il ruolo dei metadati che descrivono gli oggetti di informazione come le pagine web ed attribuiscono le relazioni che collegano gli oggetti di informazione uno con l'altro concettualmente o semanticamente. Oltre a ci\u00f2, le tecnologie e l'architettura del Web 3.0 permettono l'organizzazione di un tipo completamente nuovo di oggetti di dati creati sia dall'uomo che automaticamente.\nUn importante concetto correlato che si sovrappone con il Giant Global Graph senza pienamente comprenderlo \u00e8 quello di \"Web semantico\".\nI servizi di rete sociale sono uno dei primi e meglio conosciuti esempi di tale distinzione. In un Social Network le informazioni circa le relazioni tra le persone, e le specie di oggetti di dati che le persone condividono \u00e8 almeno importante tanto quanto gli oggetti di dati stessi. Inoltre, i partecipanti ad un Social Network creano nuove specie di dati che non esistevano prima sul web, come i loro \"Mi Piace\" per il contenuto ed i commenti di altre persone. Attualmente, queste nuove specie di dati sono principalmente strutturati e veicolati da sistemi proprietari di compagnie come Facebook. Nel futuro ideale del Giant Global Graph decentralizzato o del Web Semantico, queste informazioni dovrebbero essere strutturate in modo tale che possano essere lette da molti sistemi differenti e organizzati dinamicamente in molti formati differenti leggibili dall'utente.\nIl concetto del GGG si relaziona anche nella Decentralizzazione delle Informazioni Internet (Decentralization of Internet Information), per cui gli oggetti di dati semantici adeguatamente formattati possano essere organizzati e le loro relazioni percepite da qualsiasi computer su Internet, invece che essere solamente organizzate per grandi sistemi centralizzati come Facebook e Google. Per esempio, la gente usa il protocollo FOAF per organizzare le informazioni sui siti web o altri nodi Internet che possono definire e interagire con le loro reti sociali senza necessariamente richiedere l'intervento di sistemi centralizzati come Facebook.\nFondamentalmente, dove il termine Web 3.0 si riferisce ad un insieme di tecnologie e ad una particolare fase nello sviluppo del web, il termine Giant Global Graph \u00e8 inteso riferirsi pi\u00f9 genericamente all'ambiente totale delle informazioni che saranno generate e sostenute attraverso l'implementazione di queste tecnologie. Questo ambiente sar\u00e0 qualitativamente diverso rispetto a quello che esisteva prima dello sviluppo di queste tecnologie.\nStoria.\nGiant Global Graph (GGG) in particolare \u00e8 stato usato per la prima volta dall'inventore del World Wide Web, Tim Berners-Lee, sul suo blog.\nTim Berners-Lee pensa circa il social network stesso che \u00e8 dentro e tra i siti di social-network come Facebook. Egli ritiene che la gente possa usare la parola \"Graph\" (Grafo) per distinguere queste dal \"Web\". Egli dice poi che, sebbene egli chiami questo grafo il Web semantico, forse dovrebbe essere chiamato il \"Giant Global Graph\".\n\"GGG\" \u00e8 stato usato varie volte da Berners-Lee e da altri in altri blog. Il GGG pu\u00f2 essere descritto come il contenuto pi\u00f9 i puntatori del WWW trasposto verso il contenuto pi\u00f9 i puntatori pi\u00f9 le relazioni pi\u00f9 le descrizioni.\nIn maniera significativa, il concetto del Giant Global Graph sembra aver dato un input al concetto di Facebook di \"Open Graph\" per i progetti ed i protocolli, che \u00e8 il loro sforzo di diffondere il loro approccio al di l\u00e0 dei confini del sito Facebook, consentendo una pi\u00f9 ampia rete o \"grafo\" di connessione fra gli utenti Facebook, e tra gli utenti Facebook e gli oggetti di dati di Internet che li interessano."}
{"id": "4620331", "revid": "1442080", "url": "https://it.wikipedia.org/wiki?curid=4620331", "title": "Claro Open Colombia 2013 - Doppio", "text": "Il doppio del Claro Open Colombia 2013 \u00e8 stato un torneo di tennis facente parte dell'ATP World Tour 2013.\nNella prima edizione del torneo gli indiani Purav Raja e Divij Sharan hanno battuto in finale \u00c9douard Roger-Vasselin e Igor Sijsling 7\u201364, 7\u201363."}
{"id": "4620333", "revid": "729019", "url": "https://it.wikipedia.org/wiki?curid=4620333", "title": "Operazione Claymore", "text": "Operazione Claymore era il nome in codice di un'incursione compiuta il 4 marzo 1941 dai reparti di forze speciali britanniche (coadiuvati da un piccolo contingente di militari norvegesi) contro alcuni impianti industriali situati nelle isole Lofoten, nella Norvegia occupata dai tedeschi, nell'abito delle operazioni del teatro dell'Artico della seconda guerra mondiale.\nL'azione, la prima operazione su vasta scala compiuta dai neo-costituiti reparti di British Commandos, si concluse con un successo per la forza di incursione: vari impianti per la produzione di olio di pesce e glicerina, importanti per l'industria bellica della Germania, furono distrutti unitamente ad alcune unit\u00e0 navali, e 213 tedeschi e 12 norvegesi accusati di collaborazionismo furono fatti prigionieri al prezzo di un solo ferito tra gli incursori; in aggiunta, gli Alleati recuperarono componenti di una macchina per cifratura del tipo Enigma, poi risultati utili nel lavoro di decrittazione delle comunicazioni tedesche portato avanti dal centro di Bletchley Park.\nAntefatti.\nDopo la sconfitta patita nella campagna di Francia e la costosa evacuazione di Dunkerque, ai primi di giugno del 1940 il primo ministro britannico Winston Churchill richiese con insistenza che venisse creata una forza di truppe scelte addestrate ed equipaggiate per intraprendere delle incursioni dietro le linee nemiche, al fine di infliggere quante pi\u00f9 perdite possibili ai tedeschi e risollevare il morale dei britannici tramite azioni su piccola scala lungo le coste dell'Europa occupata. Andando incontro ai desideri del primo ministro, un ufficiale dello stato maggiore britannico, il tenente colonnello Dudley Clarke, sottopose ai suoi superiori un primo piano per formare la forza di incursori ribattezzata \"British Commandos\"; tre settimane dopo, il 24 giugno 1940, i primi volontari dell'unit\u00e0 di Clarke condussero il loro primo raid sbarcando lungo la costa settentrionale della Francia occupata (operazione Collar): l'azione in s\u00e9 non diede grandi risultati, ma dimostr\u00f2 la fattibilit\u00e0 di simili operazioni.\nA mano a mano che i volontari si presentavano e i reparti venivano costituiti si inizi\u00f2 a delineare la struttura della nuova forza di incursori: il 17 luglio 1940 venne fondato il Combined Operations Headquarters (\"Quartier generale delle operazioni combinate\") sotto l'ammiraglio Roger Keyes, un veterano della campagna di Gallipoli e del raid di Zeebrugge nella prima guerra mondiale, incaricato di pianificare e condurre le missioni dei reparti di Commandos, che nel novembre seguente arrivarono a contare un totale di 2.000 uomini suddivisi in 12 piccoli distaccamenti indipendenti. Fino a quel momento i Commandos britannici erano stati impegnati solo in missioni di ricognizione su piccola scala, ma per l'inizio del 1941 Keyes inizi\u00f2 a progettare una serie di operazioni su vasta scala: l'obiettivo prescelto fu l'arcipelago delle isole Lofoten, lungo la costa settentrionale norvegese a nord del circolo polare artico e a 1.400 chilometri dalla Gran Bretagna; le isole ospitavano diversi impianti industriali per la produzione di olio di pesce, importante per l'industria bellica tedesca visto che da esso si estraeva la glicerina necessaria alla fabbricazione di esplosivi. Come nome in codice per l'azione fu scelto \"operazione Claymore\", dal nome di un famoso tipo di spada scozzese.\nLa forza di incursori sarebbe stata comandata dal retroammiraglio Louis Keppel Hamilton e sarebbe stata composta da 500 britannici dei Commando No. 3 (sotto il maggiore J.F. Durnford-Slater) e No. 4 (sotto il tenente colonnello D.S. Lister) supportati da una sezione di genieri della No 55 Field Company, Royal Engineers, e da 4 ufficiali e 48 uomini della marina militare norvegese sotto il capitano Martin Linge (formazione che si sarebbe poi evoluta nella cosiddetta \"Kompani Linge\"). La forza sarebbe stata trasportata da due navi da sbarco della fanteria (ex traghetti riconvertiti a un ruolo militare), la HMS \"Queen Emma\" e la HMS \"Princess Beatrix\", appena entrate in servizio e destinate espressamente alle incursioni dei Commandos; la scorta e il sostegno di fuoco durante gli sbarchi sarebbe stato assicurato da cinque cacciatorpediniere, gli (nave-comando dell'operazione), , , e .\nIl raid.\nLa forza di Hamilton si riun\u00ec nella base di Scapa Flow il 21 febbraio 1941, da dove poi salp\u00f2 alla mezzanotte del 1\u00ba marzo seguente; dopo una sosta a Sk\u00e1lafj\u00f8r\u00f0ur, nelle F\u00e6r \u00d8er, per rifornirsi di carburante, il gruppo si diresse bene a nord in modo da evitare gli aerei e le navi pattuglia dei tedeschi, prima di piegare a est e puntare decisamente sui propri obiettivi. Alle 04:00 del 4 marzo 1941 la forza alleata comparve al largo delle Lofoten: entrando nel braccio di mare del Vestfjorden, le navi britanniche furono sorprese di trovare tutte le luci di navigazione accese, segno che gli incursori avevano ottenuto una sorpresa totale.\nLa \"Queen Emma\", con a bordo il No. 4 Commando e met\u00e0 dei norvegesi, di diresse verso i piccoli porti di Svolv\u00e6r e Brettesnes, mentre la \"Prinx Beatrix\" fece sbarcare il No. 3 Commando e l'altra met\u00e0 degli uomini di Linge a Stamsund e Henningsv\u00e6r: l'unica opposizione che i reparti alleati incontrarono fu il fuoco proveniente dal guardacoste \"Krebs\", che mise a segno quattro colpi di piccolo calibro sul \"Somali\" prima di essere affondato dal tiro dei cacciatorpediniere britannici; prima che lo scafo colasse a picco, un contingente di marinai del \"Somali\" riusc\u00ec a salire a bordo e a recuperare documenti e componenti della macchina crittografica \"Enigma\", poi rivelatisi importanti per la decifrazione dei codici segreti delle comunicazioni radio tedesche. I reparti a terra non incontrarono praticamente opposizione e furono in grado di portare a termine tutti i loro obiettivi: le fabbriche e i depositi di olio furono fatti saltare in aria o incendiati, e nove tra mercantili e pescherecci (per un totale di 18.000 tonnellate di stazza lorda) furono affondati; gli Alleati catturarono 225 prigionieri di guerra (213 tedeschi, in maggioranza marinai della marina mercantile, e 12 norvegesi accusati di collaborazionismo), oltre a reclutare 314 volontari locali per le forze norvegesi libere che furono subito imbarcati sulle navi trasporto, il tutto al prezzo di un unico ferito tra gli attaccanti.\nAlle 13:00 tutti i reparti di incursori furono evacuati e reimbarcati sulle navi da trasporto, e l'intera forza rientr\u00f2 a Scapa Flow senza altri problemi; l'incursione dimostr\u00f2 ancora una volta la validit\u00e0 delle incursioni \"tipo-commando\", ma a causa di contrasti e diversit\u00e0 di vedute in seno all'altro comando britannico nessun raid su vasta scala fu pi\u00f9 organizzato fino alla fine del 1941, quando il Combined Operations Headquarters pass\u00f2 sotto l'ammiraglio Louis Mountbatten."}
{"id": "4620335", "revid": "599013", "url": "https://it.wikipedia.org/wiki?curid=4620335", "title": "Giusy Cecchi", "text": "Playmaker di 170\u00a0cm, ha giocato in Serie A2 a Trapani ed in Serie A1 con il Basket Ferrara e Priolo Gargallo.\nFiglia di Remo Cecchi e Elsa Valenti. Nipote del giocatore della Lazio, Edoardo Valenti. Cresciuta a Roma, nel quartiere di Testaccio, dove ha iniziato a giocare a 14 anni a pallacanestro nell\u2019oratorio salesiano di Santa Cecilia. Ha debuttato con la squadra Juniores del suddetto oratorio e con l'allenatrice Ornella Speranza. Promessa del calcio femminile, appena adolescente, un osservatore and\u00f2 al negozio della madre per proporre ai suoi genitori di farla debuttare nel mondo del calcio femminile, ma i genitori rifiutarono.\nHa giocato con le seguenti squadre: Esperia Dentigomma Roma; Dietalat Parma, Viterbo, Ferrara, Trapani, Bari, ENIMONT Priolo, Pescara e Catanzaro. Ha conseguito 3 promozioni da serie A2 in serie A1 e ha collezionato 5 presenze in nazionale. Con la squadra del ENIMONT Priolo. Ha conquistato, guidata dell\u2019allenatore Santino Coppa, la Coppa dei Campioni a Cesena il 29 marzo 1990, battendo la corazzata CSKA Mosca.\nHa smesso di giocare a 33 anni perch\u00e9 le sono venuti a mancare a distanza di pochi mesi entrambi i genitori e ha preferito radicarsi a Roma in maniera definitiva. Ha iniziato a lavorare presso un\u2019azienda informatica dove \u00e8 tuttora impiegata."}
{"id": "4620336", "revid": "599013", "url": "https://it.wikipedia.org/wiki?curid=4620336", "title": "Mind Over Motor", "text": ""}
{"id": "4620337", "revid": "1543377", "url": "https://it.wikipedia.org/wiki?curid=4620337", "title": "Bob ai IV Giochi olimpici invernali - Bob a quattro maschile", "text": "La gara di bob a quattro maschile ai IV Giochi olimpici invernali si \u00e8 disputata tra il 11 e il 12 febbraio a Garmisch-Partenkirchen."}
{"id": "4620338", "revid": "60201862", "url": "https://it.wikipedia.org/wiki?curid=4620338", "title": "Batterie elettriche", "text": ""}
{"id": "4620339", "revid": "767487", "url": "https://it.wikipedia.org/wiki?curid=4620339", "title": "Bino Skasa", "text": "Biografia.\nAveva un fratello di nome Fritz anche lui calciatore.\nCarriera.\nCalciatore.\nInizi\u00f2 a giocare nello nel 1920 vincendo due Campionati della Stiria intervallati da una stagione giocata in Italia nelle file dell'Internazionale Napoli. Nel 1925 ritorn\u00f2 alla squadra austriaca.\nAllenatore.\nNel 1924 abbandon\u00f2 temporaneamente il calcio giocato in Austria, avendo avuto la chiamata del presidente Emilio Reale che gli affid\u00f2 la guida dell'Internaples, dove tra l'altro fu talent scout di Attila Sallustro. Rientr\u00f2 in patria dove gioc\u00f2 l'ultimo anno da calciatore, e nel 1927 fu chiamato alla guida del per sostituire il suo connazionale Anton Kreutzer. Nel 1928 rest\u00f2 nella citt\u00e0 partenopea, dove allen\u00f2 il Vomero nel Campionato Meridionale 1928-1929 avendo alle sue dipendenze un giovanissimo Silverio Tricoli.\nSuccessivamente allen\u00f2 anche i francesi dell'Antibes in Division 1 e gli austriaci del Leoben."}
{"id": "4620344", "revid": "123529387", "url": "https://it.wikipedia.org/wiki?curid=4620344", "title": "Neurodeliri", "text": "Neurodeliri \u00e8 un album dei Bulldozer pubblicato nel 1988. L'album \u00e8 dedicato a Dario Carria, membro fondatore della band suicidatosi prima della realizzazione dell'album."}
{"id": "4620345", "revid": "287204", "url": "https://it.wikipedia.org/wiki?curid=4620345", "title": "Saab 9-X", "text": "La 9X \u00e8 una concept car presentata presso il salone dell'automobile di Francoforte del 2001.\nContesto.\nLa vettura, progettata da Michael Mauer e Anthony Lo, combina le caratteristiche di una coup\u00e9, una roadster, una wagon ed un pick-up.\nDesign.\nIl design della vettura \u00e8 stato concepito da dieci tecnici appartenenti al \"Saab Advanced Styling Centre\" supervisionati dalla carrozzeria Bertone. Il corpo vettura \u00e8 privo di spigoli ed essendo assenti le maniglie portiere, queste si aprono solo tramite un comando a distanza. L'impianto di illuminazione si compone di otto fari con tecnologia in fibra ottica. Nella sezione posteriore i proiettori luminosi, con tecnologia al neon, e la targa sono inseriti dietro ad un ampio vetro fum\u00e8. Il tetto in vetro \u00e8 apribile in diverse posizioni e pu\u00f2 anche essere rimosso e conservato nel bagagliaio. \u00c8 possibile abbattere i sedili posteriori ed abbassando il portellone, a mo' di ribaltina, la 9X assume una configurazione adatta al trasporto di attrezzatura sportiva.\nInterni.\nGli interni (configurati in modalit\u00e0 2+2) sono stati realizzati impiegando pelle di colore bianco\\nero con inserti in alluminio. Tutti gli indicatori sono di tipo digitale e da alcune fessure viene irradiata una luce soffusa blu che illumina gli interni della vettura; dalle medesime fessure viene anche distribuita l'aria climatizzata.Il tunnel centrale presenta un selettore multifunzione con il quale \u00e8 possibile controllare l'elettronica di bordo.\nTecnica.\n\u00c8 dotata di trazione integrale e di un 3.0 V6 turbo da 300 CV e 410 Nm abbinato ad un cambio sequenziale a sei rapporti; monta pneumatici da 19'."}
{"id": "4620346", "revid": "125779301", "url": "https://it.wikipedia.org/wiki?curid=4620346", "title": "Rio 2 - Missione Amazzonia", "text": "Rio 2 - Missione Amazzonia (\"Rio 2\") \u00e8 un film d'animazione del 2014 diretto da Carlos Saldanha, sequel della pellicola del 2011 \"Rio\". Il film \u00e8 il primo sequel realizzato dal Blue Sky Studios se si escludono i cinque del franchise de \"L'era glaciale\".\nIl cast di doppiatori vede il ritorno di Jesse Eisenberg, Anne Hathaway, Leslie Mann, Jemaine Clement, George Lopez, Jamie Foxx, will.i.am, Rodrigo Santoro, Jake T. Austin e Tracy Morgan che tornano a ridoppiare i personaggi a cui avevano gi\u00e0 prestato la loro voce nel primo film, e l'arrivo di nuovi voci come Andy Garc\u00eda, Bruno Mars, Rita Moreno e Kristin Chenoweth. Nel 2020, dopo l'acquisto della Fox da parte della Disney, il film \u00e8 stato reso disponibile su Disney+.\nTrama.\nBlu, Gioiel e i loro tre pulcini gemelli Carla, Bia e Tiago vivono in armonia a Rio de Janeiro. Linda, l'ex proprietaria di Blu, e suo marito, l'ornitologo Tullio, sono in spedizione nella Foresta Amazzonica ma dopo essere stati trascinati fuori strada dalle rapide di un fiume i due si imbattono in quello che pensano sia un'ara di Spix. Dopo aver sentito la notizia in TV, Gioiel stanca della vita urbana di Rio, decide che i suoi figli devono imparare a vivere come i veri uccelli, con la scusa di aiutare Linda e Tullio a trovare la colonia. Cos\u00ec la famiglia lascia Rio per raggiungere l'Amazzonia, accompagnati dai loro vecchi amici Rafael, Nico e Pedro. Nel viaggio Blu porta con s\u00e9 un marsupio pieno di oggetti umani tra cui un GPS che gli fornir\u00e0 la strada per l'Amazzonia.\nNel frattempo il leader di una squadra di taglialegna illegali detto \"Boss\", ordina ai suoi operai di trovare e far sparire Tullio e Linda, in quanto i due vorrebbero proteggere l'area e la loro opera di disboscamento sarebbe quindi ostacolata. Anche Blu \u00e8 in pericolo in quanto, mentre \u00e8 in volo sopra un piccolo porto, viene visto da Miguel, il cacatua che aveva dato la caccia a Blu e Gioiel nel primo film. Sopravvissuto all'incidente aereo ha perso la capacit\u00e0 di volare ed ora si esibisce come indovino/truffatore. Quando vede Blu e Gioiel volare sopra la sua testa decide di vendicarsi aiutato da due suoi nuovi scagnozzi: Gabi, una rana freccia e Charlie, un tamandua muto. Per arrivare a destinazione Blu e la sua famiglia decidono di passare la notte su una barca, dove si trovano anche Miguel, Gabi e Charlie. A mezzanotte Miguel tenta di uccidere Blu nel sonno, ma il piano viene rovinato da Charlie e Blu non sospetta di niente. Una volta arrivati in Amazzonia, il gruppo di uccelli riesce a trovare lo stormo di ara di Spix. Gioiel ritrova suo padre Eduardo, il burbero capo della colonia di ara in cui si trovava Gioiel.\nDurante la ricerca dei pappagalli, Tullio e Linda vengono catturati dai taglialegna. Nel frattempo Blu fa del suo meglio per integrarsi al meglio nello stormo, i cui componenti non permettono l'uso di oggetti umani in generale. Per aiutarlo ad ambientarsi Eduardo insegna alcune tecniche di sopravvivenza a Blu. Miguel intanto \u00e8 arrivato nei pressi dello stormo e progetta di uccidere Blu in seguito e per non farsi scoprire si presenta al provino di Rafael, Nico, Pedro e Carla con il nome di Bob. Per riconquistare Gioiel, che si sta nuovamente rinselvatichendo, Blu decide di portarle una noce del Brasile, ma nel farlo entra nel territorio degli ara macao, nemici degli ara blu per il cibo, comandati dall'ostile Felipe. Blu, quindi, provoca una guerra tra le due specie per il cibo, dopo aver accidentalmente colpito Felipe con un ramo. La guerra si rivela essere una partita di calcio aerea: le ara blu perdono dopo che Blu fa un autogol, provocando l'irritazione di Eduardo.\nBlu va al campo dove alloggiavano Linda e Tullio per lasciare l\u00ec la sua roba umana ma scopre che \u00e8 stato invaso dai taglialegna, trova la radio rotta, e viene scoperto da Roberto, un altro membro della colonia degli ara di spix, che lo accusa di essere un traditore; nonostante ci\u00f2 lo stesso Blu salva, appunto, Roberto da una scavatrice dei taglialegna e lo manda ad avvisare lo stormo dell'arrivo dei taglialegna, mentre lui riesce a salvare Linda e Tulio. Tornato allo stormo, Blu convince le are a combattere per difendere la giungla, ed insieme alle are macao e agli altri animali della giungla riescono a mettere in fuga i taglialegna. Tuttavia il Boss tenta di far saltare la foresta con la dinamite, ma Blu riesce ad impossessarsi della dinamite accesa, volando sopra gli alberi per farla scoppiare senza danni. Blu e Miguel rimangono illesi ma sono bloccati a testa in gi\u00f9 da alcune liane.\nNel tentativo di aiutare Miguel, Gabi lo colpisce per sbaglio con degli aculei d'istrice avvelenati col proprio veleno e il cacatua, dopo un discorso shakespeariano, cade in uno stato di morte apparente. Gabi, affranta, tenta di suicidarsi col suo stesso veleno, cos\u00ec entrambi risultano essere morti. Comunque, Bia afferma che Gabi non \u00e8 velenosa. Scoperto ci\u00f2, Gabi ora pu\u00f2 finalmente stare con Miguel senza ucciderlo e lo trascina con s\u00e9 nella giungla contro la sua volont\u00e0. Il Boss finisce con l'essere ingoiato da una grossa anaconda. Con lo stormo sotto la protezione di Linda e Tullio, Blu e Gioiel decidono di vivere in Amazzonia con i loro piccoli e i loro amici. Ci\u00f2 nonostante, decidono di passare l'estate a Rio. Nel frattempo, Miguel viene riportato a Rio da Tullio insieme a Gabi con suo disappunto e la gioia di Gabi. Grazie alla spatola rosa Kipo, Luiz arriva appena in tempo per festeggiare il carnevale nella giungla e Charlie si diverte alla festa degli uccelli dopo aver tradito Miguel (a causa dei maltrattamenti che Miguel gli ha inflitto).\nPromozione.\nIl primo teaser trailer del film \u00e8 stato distribuito online dalla 20th Century Fox il 15 maggio 2013, a cui segu\u00ec il successivo 17 luglio anche il secondo teaser trailer. Il successivo 2 ottobre venne inoltre distribuito il primo full trailer. Verso fine mese viene distribuita la versione italiana del trailer. Il secondo full trailer viene pubblicato il 12 dicembre e il giorno successivo viene inserito nel canale ufficiale del film su Youtube.\nDistribuzione.\nIl film \u00e8 stato distribuito nei cinema statunitensi, anche in versione 3D, a partire dall'11 aprile 2014, mentre in Italia a partire dal successivo 17 aprile.\nVersione italiana.\nLa direzione del doppiaggio e i dialoghi italiani sono a cura di Marco Guadagno per conto della 3CYCLE S.r.l. La sonorizzazione, invece, venne affidata alla CDC Sefit Group. I testi italiani delle canzoni e la direzione musicale sono stati affidati a Ermavilo, Lorena Brancucci e Virginia Tatoli.\nAccoglienza.\nBotteghino.\nIl film ha incassato 498, 8 milioni di dollari a livello internazionale diventando un buon successo commerciale.\nCritica.\nNonostante abbia ricevuto recensioni miste da parte della critica cinematografica, il film \u00e8 stato accolto positivamente dal pubblico che ne ha elogiato la storia, l'umorismo, i personaggi, la sottotrama di Miguel (il cui personaggio, a detta di molti, \u00e8 stato migliorato rispetto al primo film), il personaggio di Gabi, la colonna sonora, le scene d'azione e l'animazione, con molti che lo definiscono persino meglio del primo film.\nSul sito di recensioni Rotten Tomatoes riporta un punteggio di approvazione del 49% basato su 115 recensioni, con una valutazione media del 5,43/10, mentre su Metacritic il film riporta un punteggio del 50% basato su 34 recensioni, indicando \"recensioni medie o miste\".\nSequel.\nNel 2017, Carlos Saldanha ha detto che un terzo film di Rio \u00e8 nei suoi prossimi progetti e che stanno cercando una trama ideale prima di mettersi a svilupparlo.\nNel gennaio 2022, la Disney conferma ufficialmente che un terzo film \u00e8 in fase di sviluppo e sar\u00e0 scritto da Jim Hect, gi\u00e0 sceneggiatore de \"L'era glaciale 2 - Il disgelo\" (2006).\nSpin-off.\nNel 2019, dopo l'acquisto della 20th Century Fox da parte della Walt Disney Pictures, \u00e8 stato annunciato che la Fox sta sviluppando un film spin-off su Nico e Pedro."}
{"id": "4620352", "revid": "767487", "url": "https://it.wikipedia.org/wiki?curid=4620352", "title": "Mind Over Motor (film 1915)", "text": "Mind Over Motor \u00e8 un cortometraggio muto del 1915 diretto da E.H. Calvert.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi l'11 settembre 1915."}
{"id": "4620356", "revid": "110157", "url": "https://it.wikipedia.org/wiki?curid=4620356", "title": "Scuola d'arte cinematografica Gian Maria Volont\u00e9", "text": "Pubblica e gratuita, la Scuola d'arte cinematografica \u201cGian Maria Volont\u00e9\u201d, istituita dalla Provincia di Roma nel 2011, con sede nel quartiere periferico della Magliana, offre un percorso formativo triennale dedicato alle principali professioni del cinema e dell'audiovisivo. La comunit\u00e0 dei docenti della Volont\u00e9 \u00e8 composta da professionisti di spicco del cinema italiano, supportata da giovani tutor didattici. Dal 2016 la titolarit\u00e0 dell'istituzione formativa \u00e8 passata alla Regione Lazio.\nCorsi e articolazione didattica.\nLa scuola propone un percorso formativo triennale, per 2.100 ore complessive, strutturato in 11 indirizzi:\nLa frequenza \u00e8 obbligatoria e quotidiana, dal luned\u00ec al venerd\u00ec, per 30 ore settimanali.\nLe 750 ore di lezione del primo anno sono in parte comuni a tutti gli studenti, in parte specialistiche.\nLe 850 ore di lezione del secondo anno sono suddivise prevalentemente per gruppi di specializzazione.\nLe 500 ore del terzo anno sono centrate soprattutto su un'esperienza creativa, produttiva e tecnica che consenta agli allievi di confrontarsi con i reali processi lavorativi del mondo cinematografico e audiovisivo.\nSia nel primo che nel secondo anno sono previsti stage presso produzioni e aziende del settore.\nAlla fine del percorso formativo, gli studenti devono sostenere un esame finale, dopo il quale viene rilasciato un attestato di qualifica come \u201cOperatore in Arti e Tecniche del Cinema\u201d con riferimento allo specifico indirizzo professionale maturato (regia, sceneggiatura, etc.) valido agli effetti della Legge n\u00b0 845/78, art. 14 e della Legge Regionale n\u00b0 23/93.\nMetodo didattico.\nPrima di specializzarsi nelle singole professioni, gli studenti della scuola Volont\u00e9 hanno la possibilit\u00e0 di conoscere tutti gli aspetti del percorso tecnico e produttivo che conduce all'opera filmica finita. La didattica \u00e8 caratterizzata da una particolare attenzione alla dimensione interdisciplinare e all'apprendimento cooperativo, pratico e professionalizzante, fin dall'inizio dell'iter formativo, ma con una costante considerazione degli aspetti creativi, culturali, linguistici ed estetici che contraddistinguono il cinema e l'audiovisivo come forma di espressione artistica. Durante le annualit\u00e0 sono previste esercitazioni pratiche e realizzazione di cortometraggi che permettano agli allievi e alle allieve di sperimentare il lavoro di squadra e di verificare sul campo la propria maturazione professionale.\nSpazi e attrezzature.\nLa scuola dispone di 3 aule multimediali attrezzate con postazioni di lavoro e un sistema di proiezione HD, con relativo impianto audio, 10 aule specialistiche, 6 sale dedicate al montaggio e agli effetti digitali, un teatro di posa, di una sartoria, di un'attrezzeria, di una sala proiezioni HD e una mediateca. Per le esercitazioni e la realizzazione dei cortometraggi sono disponibili camere HD professionali e non, monitor, cavalletti, fotocamere digitali HD, attrezzature per la ripresa del suono professionali e non, un parco lampade essenziale, tutti gli accessori collegati alle attrezzature.\nCriteri di ammissione.\nAlla Scuola Volont\u00e9 si accede tramite un avviso pubblico. Sono messi a bando 8 posti (7 effettivi pi\u00f9 1 uditore) per ciascuna delle aree tecnico-artistiche previste dal percorso formativo, eccetto che per recitazione, che ne prevede 12 (6 ragazzi e 6 ragazze). I candidati partecipano al bando scegliendo fin dall'inizio la loro area di interesse. I requisiti di ammissione sono:\n\u00c8 accordata una priorit\u00e0 di ingresso ai giovani residenti nella Regione Lazio.\nL'attivit\u00e0 di selezione \u00e8 articolata in tre fasi: un primo test per tutti i candidati; in colloquio individuale cui vengono ammessi, in ordine di graduatoria, un numero di candidati multiplo di 4 volte rispetto ai posti disponibili; un mini-corso propedeutico cui hanno accesso, in ordine di graduatoria, un numero di candidati-e doppio rispetto ai posti disponibili. Dall'osservazione e valutazione dei candidati nei corsi propedeutici scaturisce la graduatoria definitiva degli allievi ammessi alla frequenza dei corsi. Le commissioni che presiedono alla selezione cercano di individuare nei candidati il talento, la predisposizione e la passione a svolgere le professioni del cinema e dell'audiovisivo, favorendo eguale accesso ai corsi per entrambi i sessi."}
{"id": "4620364", "revid": "1310927", "url": "https://it.wikipedia.org/wiki?curid=4620364", "title": "Chikeluba Ofoedu", "text": "Carriera.\nClub.\nHa giocato nella massima serie nigeriana, in quella turca, in quella israeliana e in quella giapponese."}
{"id": "4620368", "revid": "1522738", "url": "https://it.wikipedia.org/wiki?curid=4620368", "title": "Rainforest Alliance", "text": "La Rainforest Alliance (in italiano: \"Alleanza per le foreste pluviali\") \u00e8 una organizzazione non governativa (ONG) con lo scopo di lavorare per conservare la biodiversit\u00e0 e garantire condizioni di vita sostenibili, trasformando le pratiche di uso del suolo, pratiche commerciali e comportamento dei consumatori. \nHa sede a New York e ha uffici in tutto il mondo, fu fondata nel 1987 da Daniel Katz, il quale \u00e8 ancora coinvolto nell'organizzazione, ma Tensie Whelan ne \u00e8 il presidente."}
{"id": "4620369", "revid": "767487", "url": "https://it.wikipedia.org/wiki?curid=4620369", "title": "A Quiet Little Game (film 1915)", "text": "A Quiet Little Game \u00e8 un cortometraggio muto del 1915 diretto da Roy Clements.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti dalla Essanay.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 9 settembre 1915."}
{"id": "4620371", "revid": "122629425", "url": "https://it.wikipedia.org/wiki?curid=4620371", "title": "Io nascer\u00f2/Un bacio", "text": "Io nascer\u00f2/Un bacio \u00e8 un singolo di Loretta Goggi, pubblicato nel 1986.\n\"Io nascer\u00f2\" \u00e8 un brano scritto da Mango e Alberto Salerno su arrangiamenti di Mauro Paoluzzi. \u00c8 stato la sigla del Festival di Sanremo 1986, condotto dalla stessa Goggi. Inizialmente viene proposto a Loredana Bert\u00e8, che infine parteciper\u00e0 con \"Re\", altro brano firmato da Mango, nella stessa edizione della manifestazione canora.\nIl singolo \u00e8 stato un grande successo, vendendo molto di pi\u00f9 di tante canzoni in gara a quel Festival, tanto da ricevere il Disco d'oro e da posizionarsi al sesto posto nella classifica dei singoli pi\u00f9 venduti.\nLa Goggi, prima donna in veste di conduttrice principale nella storia della kermesse canora, ritorna in classifica dopo un paio d'anni d'assenza, con un brano diverso dal tipo di canzoni fino a quel momento interpretate, acquistando cos\u00ec una nuova credibilit\u00e0 di interprete.\nInizialmente l'arrangiamento doveva essere di Vince Tempera (che difatti compare nelle prime copie pubblicate) ma, come la Goggi stessa racconta, Tempera non era soddisfatto, e all'ultimo momento fu chiamato Mauro Paoluzzi. Il brano \u00e8 stato reinterpretato da Mango nella raccolta \"Visto cos\u00ec\" del 1999.\nIl lato B del disco contiene \"Un bacio\", un pezzo scritto da Sergio Menegale e Renato Pareti, che non venne inserito nell'album \"C'\u00e8 poesia\"."}
{"id": "4620372", "revid": "125321138", "url": "https://it.wikipedia.org/wiki?curid=4620372", "title": "K\u014dstas Stafylid\u012bs", "text": "Caratteristiche tecniche.\nTerzino con eccellenti doti atletiche e un potente sinistro, \u00e8 considerato una promessa del calcio greco.\nCarriera.\nClub.\nPAOK Salonicco.\nA partire dall'et\u00e0 di 12 anni si aggrega al settore giovanile del . Il 20 novembre 2011 ,all'et\u00e0 di 17 anni, debutta nella massima divisione greca contro il Panaitolikos, partita nella quale compie due assist. Nel corso del tempo riesce a guadagnarsi un posto da titolare nella squadra, tanto che il presidente del club Z\u012bs\u012bs Vryzas decide di rinnovare il contratto del giocatore, che prevedeva una permanenza nel club fino al 2016 con ulteriore aumento di stipendio, fissando la sua clausola rescissoria a 1,5 milioni di euro.\nBayer Leverkusen e prestito al Fulham.\nDopo essersi messo in mostra durante gli europei di calcio under-19 del 2012, attira l'attenzione del . Dopo settimane di trattative il club ha accettato l'offerta della societ\u00e0 tedesca, che prevedeva l'acquisto del giocatore per 1,5 milioni di euro. Tuttavia rimane in prestito al PAOK fino al termine della stagione 2012-2013.\nNel 2013-2014 viene aggregato alla rosa del Leverkusen. In terra tedesca trova poco spazio e il 9 luglio 2014 viene ceduto in prestito al .\nAugusta e prestito allo Stoke City.\nA fine prestito fa ritorno al Bayer, che il 20 agosto 2015 lo cede a titolo definitivo all'.\nNel 2017-2018 trova poco spazio, anche a causa di problemi fisici, indi per cui il 18 gennaio 2018 viene ceduto in prestito allo .\nHoffenheim e prestito al Bochum.\nIl 15 maggio 2019 viene acquistato dall'.\nDopo due anni in cui ha trovato poco spazio anche a causa degli infortuni (in particolare nella stagione 2020-2021, in cui si \u00e8 infortunato a settembre in nazionale, \u00e8 rientrato a febbraio salvo infortunarsi dopo pochi giorni), il 31 luglio 2021 \u00e8 stato ceduto in prestito al neopromosso .\nNazionale.\nDopo aver partecipato al campionato europeo di calcio under-19, fa il suo debutto con la nazionale maggiore in una partita amichevole contro l'Irlanda il 14 novembre 2012, in cui la Grecia ha vinto 1-0.\nStatistiche.\nPresenze e reti nei club.\n\"Statistiche aggiornate al 2 agosto 2021.\""}
{"id": "4620375", "revid": "298229", "url": "https://it.wikipedia.org/wiki?curid=4620375", "title": "Grace Jackson-Small", "text": ""}
{"id": "4620381", "revid": "738436", "url": "https://it.wikipedia.org/wiki?curid=4620381", "title": "Halakhici", "text": ""}
{"id": "4620382", "revid": "738436", "url": "https://it.wikipedia.org/wiki?curid=4620382", "title": "Shulchan Aruk", "text": ""}
{"id": "4620387", "revid": "256896", "url": "https://it.wikipedia.org/wiki?curid=4620387", "title": "Scuola d'Arte Cinematografica Gian Maria Volont\u00e9", "text": ""}
{"id": "4620392", "revid": "962319", "url": "https://it.wikipedia.org/wiki?curid=4620392", "title": "Linea IRT Broadway-Seventh Avenue", "text": "L'IRT Broadway-Seventh Avenue (conosciuta anche come Seventh Avenue o West Side) \u00e8 una linea della metropolitana di New York. Fa parte della Divisione A, e si estende da South Ferry, a Lower Manhattan, a Van Cortlandt Park-242nd Street, a Riverdale, nel Bronx.\nIl Brooklyn Branch, che dalla linea principale a Chambers Street attraversa il Clark Street Tunnel e arriva Borough Hall, a Downtown Brooklyn, \u00e8 anche parte della linea Broadway-Seventh Avenue.\nI servizi che utilizzano in parte o tutta la linea Broadway-Seventh Avenue sono:"}
{"id": "4620393", "revid": "339392", "url": "https://it.wikipedia.org/wiki?curid=4620393", "title": "Consiglio Nazionale Studenti Universitari", "text": ""}
{"id": "4620395", "revid": "256896", "url": "https://it.wikipedia.org/wiki?curid=4620395", "title": "Azione Universitaria", "text": ""}
{"id": "4620397", "revid": "767487", "url": "https://it.wikipedia.org/wiki?curid=4620397", "title": "Charles W. Clark", "text": " \n\u00c8 considerato come uno dei pi\u00f9 grandi baritoni di tutti i tempi e il primo baritono statunitense a diventare famoso in Europa. Ha cantato con grande successo nei maggiori teatri d'Europa e d'America, ricoprendo diversi ruoli nei repertori italiani, francesi e tedeschi, dal lirico al drammatico.\nBiografia.\nStudi\u00f2 canto a Chicago con il maestro Frederick W. Root e in seguito a Londra presso la Royal Academy of Music sotto la direzione di Alberto Randegger e George Henschel. Ha anche studiato a Monaco di Baviera con Eugen Gura.\nNel 1902 si stabil\u00ec a Parigi, esordiendo al Conservatorio nazionale di musica di Parigi, un onore che non era stato concesso, da 70 anni, ad un americano.\nLe sue \"tourn\u00e9e\" in Europa e in America ottennero grande successo: sei \"tour\" negli Stati Uniti, diversi in Germania, in Inghilterra, Francia, Irlanda, Scozia, Italia e Portogallo. Ha cantato al Festival di Birmingham con la Liverpool Philharmonic Orchestra, l'Orchestra Halle e le maggiori orchestre e filarmoniche del tempo. Solo a Londra ha partecipato a pi\u00f9 di 50 concerti. Clark cantava accompagnato dai pi\u00f9 famosi musicisti e virtuosi del suo tempo, come Claude Debussy, Pablo Casals, Ignacy Paderewski e Georg Schumann.\nI critici dell'epoca hanno affermato che Clark possedeva una delle migliori voci da baritono che abbia avuto un cantante statunitense. Fu ammirato grazie alla sua voce bella e virile, il suo fraseggio e la chiara dizione. Come cantante wagneriano, Clark eccelleva nel suo tempo. Il suo temperamento, il suo fervore drammatico, la sua splendida sincerit\u00e0 lo hanno reso naturale allo stile wagneriano. La sua voce aveva il potere e la gamma del tipico cantante wagneriano, ma non aveva la durezza che \u00e8 spesso associata alla rappresentazione wagneriana dei cantanti di allora e di oggi.\nClark fu capo del dipartimento vocale del Conservatorio di Bush a Chicago, dove ha influenzato e guidato molti studenti.\nMor\u00ec di un attacco di cuore il 4 agosto 1925."}
{"id": "4620398", "revid": "1889177", "url": "https://it.wikipedia.org/wiki?curid=4620398", "title": "Pontificia universit\u00e0 cattolica argentina", "text": "La Pontificia universit\u00e0 cattolica argentina (in spagnolo \"Pontificia universidad cat\u00f3lica argentina\" \"Santa Mar\u00eda de los Buenos Aires\", spesso abbreviata con UCA) \u00e8 un'universit\u00e0 privata argentina con sede a Buenos Aires.\n\u00c8 stata fondata il 7 marzo 1958."}
{"id": "4620404", "revid": "228587", "url": "https://it.wikipedia.org/wiki?curid=4620404", "title": "Episodi di Terapia d'urto (terza stagione)", "text": "La terza ed ultima stagione della serie televisiva Terapia d'urto \u00e8 stata trasmessa in prima visione assoluta negli Stati Uniti d'America dal canale via cavo USA Network dal 12 giugno al 21 agosto 2013.\nIn Italia \u00e8 stata trasmessa in prima visione dal 13 dicembre 2013 al 14 febbraio 2014 su Fox Life.\nChi va e chi resta.\nTrama.\nSono passati sei mesi dalla fine del campionato, Dani viene licenziata perch\u00e9 si rifiuta di condividere le informazioni confidenziali con il un nuovo allenatore degli Hawks, Tom Wisinski, vincitore di quattro anelli del campionato. Nico la contatta per conto di Connor McLane, cofondatore della V3, una societ\u00e0 di procuratori sportivi. Darryl Hutchinson, dicottenne lanciatore nella squadra di Baseball dell'accademia della societ\u00e0 ha paura di volare e ci\u00f2 rende difficoltoso il suo ingaggio nella Major League. \nMatt ha sposato Noelle rimasta incinta durante le loro relazione e decide di accettare l'offerta di lavoro di Boston. \nT.K. fatica ad abituarsi alla nuova gestione ed al nuovo terapista della squadra.\nGuest star: David Anders (Troy Cutler), David Andrews (Coach Tom Wisinski), Jonathan Keltz (Darryl Hutchinson), Travis Smith (Rex Evans)\nInfanzia negata.\nTrama.\nDani incomincia il nuovo impiego alla V3, Paloma, la sua nuova assistente, la introduce nella realt\u00e0 dell'agenzia e le mostra il nuovo ufficio. \nCindy Luck, ex bambina prodigio ed ex alcolista, sta tentando di ritornare sulla scena con una nuova reputazione professionale che le consenta di riprendere a recitare in pellicole di spessore. Ma durante le riprese del suo nuovo film \u00e8 rimasta coinvolta in un incidente d'auto ed \u00e8 fuggita, per evitare la prigione deve seguire una terapia con la Dottoressa Santino.\nT.K. continua ad avere dei problemi con il nuovo allenatore e quindi si reca da Dani, ma lei ha un contratto in esclusiva e non segue pi\u00f9 pazienti privati quindi T.K. deve convincere Connor ad assumere la sua procura, ma visti i suoi trascorsi non sar\u00e0 facile come previsto.\nGuest star: David Anders (Troy Cutler), David Andrews (Coach Tom Wisinski), Johanna Braddy (Cindy lLuck), Lindsey McKenon (Marcy), Michael Rose (Bennet), Travis Smith (Rex Evans)\nNuotando con gli squali.\nTrama.\nDani non riesce a dialogare con i suoi figli: Ray Jay non le risponde al telefono e Lindsay \u00e8 troppo impegnata per scegliere con lei la sua nuova macchina. \nConnor porta Dani a una partita dei Blizzard per presentargli Devon Langer, un giocatore di basket che non riesce pi\u00f9 a segnare dalla lunetta. \nT.K.festeggia il suo primo anniversario di sobriet\u00e0 ed \u00e8 finalmente libero di riprendere le sue attivit\u00e0 amorose. \nI telefoni della V3 sono isolati e la connessione internet non funziona, Connor crede sia un tentativo della concorrenza di soffiargli i clienti. \nGuest star: David Anders (Troy Cutler), Gracelle Beauvais (Lana Langer), Kate Miner (Sheera Kane), Autumn Reeser (Abby Bruce), Michael Rose (Bennet), Travis Smith (Rex Evans), Sinqua Walls (Devon Langer)\nDoppia personalit\u00e0.\nTrama.\nPaloma, preoccupata per la sua vita sociale, invita Dani ad una serata con le altre donne della V3. Sam Conte L.A. office corteggia Dani.\nTK ha iniziato ad uscire con Sheera, ma la donna non \u00e8 come le sue solite conquiste. Una sera lui le confida di voler creare una linea d'intimo, lei propone il progetto a Connor, facendo infuriare TK per averlo scavalcato.\nNolan Powers, il guru dell'auto aiuto, \u00e8 alla V3 per un seminario per i dipendenti. L'uomo non crede nella terapia perch\u00e9 alle parole preferisce i fatti, ma Dani \u00e8 preoccupata da alcuni suoi comportamenti. Vista la loro rivalit\u00e0 nessuna le d\u00e0 credito finch\u00e9 Emily, la sua fidanzata, non trova delle mail compromettenti nel suo PC che lui nega di aver scritto.\nL'FBI vuole approfittare del viaggio fuori citt\u00e0 di Troy per recuperare alcuni documenti contabili, ma Nico vorrebbe agire con maggiore prudenza. Nico si reca all'ufficio immigrazione per un colloquio.\nGuest star: Ian Gruffudd (Nolan Powers), Alaina Huffman (Allie), Kate Miner (Sheera Kane)\nLa talpa.\nTrama.\nDani ha passato la notte con Sam, ma capisce che non \u00e8 brava nelle relazioni senza impegno.\nConnor costringe T.K. e Sheera a riappacificarsi per il futuro della Break House, la loro linea di intimo, e lei ne approfitta per riconquistarlo. \nLa fondazione della V3 organizza una serata benefica con un'asta silenziosa per raccogliere i fondi per le otto associazioni no-profit della societ\u00e0. \nL'FBI fa irruzione nella sede della V3 scatenando una ridda di voci sull'obbiettivo della perquisizione.\nCarl Weber, il responsabile finanziario della fondazione, si rivolge a Dani perch\u00e9 preoccupato di essere l'oggetto del mandato. Per permettergli di negoziare un accordo con l'FBI chiede aiuto a Nico. \nTroy chiede a Paloma di tenerlo informato sull'attivit\u00e0 di Dani in cambio di un ruolo di agente.\nGuest star: David Anders (Troy Cutler), David Andrews (Coach Tom Wizinski), Julio Jones, Kate Miner (Sheera Kane), Sam Page (Sam Conte), Autumn Reeser (Abby Bruce), Michael Rose (Bennett), Raphael Sbarge (Carl Weber)\nGenio ribelle.\nTrama.\nDani, afflitta dai sensi di colpa per il suicidio di Carl, indaga con Nico sulla chiave USB che l'uomo le ha lasciato assieme al suo biglietto suicida. \nUn video porno di T.K. e Sheera viene diffuso in rete. Il video \u00e8 stato girato durante il ritiro in hotel e il Coach lo caccia dalla squadra per aver violato il coprifuoco. La carriera di Sheera invece trae molti vantaggi dalla diffusione del video. \nWilliam Glass, autore di una saga letteraria di successo, \u00e8 in ritardo di nove mesi sulla consegna del manoscritto dell'ultimo capitolo della serie. Connor invia Dani a casa dello scrittore per scoprire cosa gli impedisce di consegnarlo.\nGuest star: David Anders (Troy Cutler), David Andrews (Coach Tom Wizinski), David Corrigan (William Glass), James Martin Kelly (Biedler), Kate Miner (Sheera Kane), Autumn Reeser (Abby Bruce), Raphael Sbarge (Carl Weber), Travis Smith (Rex Evans), Tony Vaughn (Frank), Gregalan Williams (Coach Pat Purnell)\nL'ultimo bacio.\nTrama.\nDani non riesce a contattare Nico e Paloma \u00e8 ancora assente lasciandola in balia di un inesperto assistente un po' svampito. \nT.K. \u00e8 stato venduto al New Jersey dove ritrova Coach Purnell. Sheera tempesta T.K. di telefonate e messaggi e Connor gli consiglia di prendere un po' di spazio. \nDarryl Hutchinson \u00e8 alla V3 per festeggiare il nuovo record di palle veloci, ma si comporta in modo strano preoccupando Dani. \nNico, approfittando del viaggio di Troy in Germania, va alle Cayman per controllare gli investimenti della V3 sull'isola.\nGuest star: Jonathan Keltz (Darryl Hutchinson), Chris McGarry (Ed Hutchinson), Kate Miner (Sheera Kane), Autumn Reeser (Abby Bruce), Adam Rose (Stuart Hackett), Michael Rose (Bennet), Gregalan Williams (Coach Pat Purnell)\nIncidente di percorso.\nTrama.\nDani continua a cercare Darryl dopo il suo comunicato stampa di addio al baseball, per farlo decide di rintracciare Joseph Crabchek per capire cosa \u00e8 successo quando anche lui ha lasciato in modo rocambolesco il baseball e la V3. \nT.K. e Sheera si sono fidanzati, ma riprendono a litigare quando T.K. fa preparare un contratto prematrimoniale. Durante l'allenamento T.K. si infortuna alla spalla, Connor lo fa visitare anche dai medici della clinica della V3 che pur confermando la diagnosi propongono una cura sperimentale per ridurre i tempi di recupero. \nHannah e Leslie Stokes sono due sorelle velociste con la possibilit\u00e0 di entrare a fare parte della staffetta olimpica, ma le loro divergenze rischiano di minare il loro potenziale. Connor chiede a Dani di trovare un modo per farle correre insieme. \nNico racconta a Dani come l'FBI lo ha costretto ad infiltrasi nella V3 per indagare su un presunto riciclaggio di denaro. \nConnor e Troy iniziano una guerra sotterranea per il controllo della V3.\nGuest star: David Anders (Troy Cutler), India de Beaufort (Fiseoterapista), Greg Finley (Joe Crabchek), Chelsea Harris (Leslie Stokes), Kate Miner (Sheera Kane), William Ragsdale (Dr. Strauss), Autumn Reeser (Abby Bruce), Michael Rose (Bennet), Mark Sivertsen, Meagan Tandy (Hannah Stokes), Gregalan Williams (Coach Pat Purnell)\nIl prezzo del silenzio.\nTrama.\nSu suggerimento di Crabchek, Dani inizia ad indagare con Nico sulla clinica. Nel frattempo Bennet preleva Dani e la sottopone ad interrogatorio. \nT.K. continua la fisioterapia in preparazione del trattamento sperimentale. Nico sfrutta il suo accesso alla clinica per sottrarre una fialetta del trattamento e scoprire cosa viene somministrato agli atleti. \nPaloma \u00e8 stata licenziata dopo aver accusato di molestie Troy. Dani la rintraccia per capire perch\u00e9 sia stata licenziata e per riportarla alla V3. \nBlake, un pugile professionista, si rivolge a Dani per superare il panico da KO prima dell'incontro per il titolo. \nTroy incarica Abby di indurre Connor a confessare le sue malefatte mentre lo sta registrando per incastrarlo e sottrargli la V3.\nGuest star: David Anders (Troy Cutler), India de Beaufort (Fiseoterapista), Pooch Hall (Blake Bridges), Kate Miner (Sheera Kane), William Ragsdale (Dr. Strauss), Autumn Reeser (Abby Bruce), Adam Rose (Stuart Hackett), Michael Rose (Bennet)\nIl grande imbroglio.\nTrama.\nGuest star: India de Beaufort (Fiseoterapista), Kate Miner (Sheera Kane), Autumn Reeser (Abby Bruce)"}
{"id": "4620405", "revid": "256896", "url": "https://it.wikipedia.org/wiki?curid=4620405", "title": "Unione degli Universitari", "text": ""}
{"id": "4620407", "revid": "256896", "url": "https://it.wikipedia.org/wiki?curid=4620407", "title": "Unione degli Studenti", "text": ""}
{"id": "4620410", "revid": "256896", "url": "https://it.wikipedia.org/wiki?curid=4620410", "title": "Fronte Universitario d'Azione Nazionale", "text": ""}
{"id": "4620411", "revid": "256896", "url": "https://it.wikipedia.org/wiki?curid=4620411", "title": "Associazione Mazziniana Italiana", "text": ""}
{"id": "4620415", "revid": "1494169", "url": "https://it.wikipedia.org/wiki?curid=4620415", "title": "B\u00e4umler", "text": ""}
{"id": "4620416", "revid": "399", "url": "https://it.wikipedia.org/wiki?curid=4620416", "title": "Baeumler", "text": ""}
{"id": "4620420", "revid": "3831", "url": "https://it.wikipedia.org/wiki?curid=4620420", "title": "Pontificia Universit\u00e0 Cattolica Argentina", "text": ""}
{"id": "4620438", "revid": "729019", "url": "https://it.wikipedia.org/wiki?curid=4620438", "title": "Giuseppe Albino", "text": ""}
{"id": "4620441", "revid": "980115", "url": "https://it.wikipedia.org/wiki?curid=4620441", "title": "Angelo Scatolone", "text": ""}
{"id": "4620442", "revid": "124967049", "url": "https://it.wikipedia.org/wiki?curid=4620442", "title": "Edoardo Margheriti", "text": "Biografia.\nFiglio del regista Antonio Margheriti, Edoardo intraprende i suoi primi passi facendo da seconda unit\u00e0 al padre. Negli anni ottanta, oltre a dedicarsi agli effetti speciali per i film del genitore, lavora anche per Sergio Martino nel film \"2019 - Dopo la caduta di New York\", occupandosi dei modellini. Dopo aver lavorato in varie produzioni, Edoardo nel 1989 firma la sua prima regia, \"The Black Cobra 2\" e l'anno seguente gira il seguito, \"The Black Cobra 3\". Poi per molti anni lavora nella produzione come organizzatore generale e produttore esecutivo in moltissimi film e serie televisive come \"Elisa di Rivombrosa\", \"Lucky Luke\", \"Il settimo papiro\", \"Gengis Khan\". Soltanto nel 2009 ritorner\u00e0 dietro la macchina da presa, per il film tv \"Negli occhi dell'assassino\", poi sempre per Mediaset dirige \"La donna velata\". Negli anni successivi dirige due tv movie della serie \"6 passi nel giallo\": \"Sotto protezione\" e \"Souvenirs\".\nNel 2013 \u00e8 uscita la sua nuova pellicola \"Il disordine del cuore\" ed ha anche realizzato un documentario sulla carriera del padre, Antonio Margheriti, regista cult di Quentin Tarantino, dal titolo \"The Outsider - Il cinema di Antonio Margheriti\". Nella sua carriera ha lavorato anche come attore, facendo piccoli camei sempre per i lungometraggi del padre (unico suo vero ruolo lo ha avuto soltanto nel 2007 per la serie TV \"Fratelli detective\").\nDal 2016 lavora come Adattatore Dialoghi per film e serie tv stranieri. Ha tradotto e adattato dialoghi per alcune note serie per la TV, per Netflix e per Amazon.\nNel 2021 come Organizzatore Generale, segue la serie di Ficarra &amp; Picone \"Incastrati\", prodotta da Netflix."}
{"id": "4620446", "revid": "729019", "url": "https://it.wikipedia.org/wiki?curid=4620446", "title": "Cesare Gazzani", "text": "Tenente di fanteria, fu insignito della Medaglia d'oro al valor militare alla memoria per la difesa dei Monticelli di Lebda durante la guerra italo-turca.\nBiografia.\nNato a Campobasso il 26 giugno 1884, figlio di Augusto ed Elisa Ardig\u00f2, dopo aver compiuto gli studi primari e secondari nella citt\u00e0 natale decise di intraprendere la carriera militare. Nel novembre del 1904 entra presso l'Regia Accademia Militare di Modena, da cui esce con il grado di Sottotenente di fanteria nel 1906. La sua prime destinazione \u00e8 presso l'87\u00ba Reggimento di fanteria della Brigata \"Friuli\", di stanza a Siena dove, dopo tre anni, ottiene la promozione al grado di Tenente in Servizio Permanente Effettivo (S.P.E.).\nCon lo scoppio della guerra italo-turca si offr\u00ec volontario, e fu assegnato ai complementi dell'89\u00ba Reggimento di fanteria. Part\u00ec da Napoli per raggiungere Tripoli in data 18 dicembre del 1911, e alla sua compagnia venne assegnato il compito di difendere la citt\u00e0. Il 30 gennaio l'11\u00aa compagnia fucilieri dell'89\u00ba Reggimento fanteria della Brigata \"Salerno\" viene trasferita ad Homs, dove egli si mise subito in luce per le sue doti militari. Il 27 febbraio 1912 guid\u00f2 brillantemente un attacco di sorpresa che permise al suo plotone, il 2\u00b0, di conquistare la pi\u00f9 alta vetta di El-Mergheb. La notte successiva respinse un contrattacco degli arabo-turchi che aveva per obiettivo la riconquista della posizione. Alle ore 4.00 del 12 giugno 1912 un migliaio di arabo-turchi, approfittando della totale oscurit\u00e0, attaccarono violentemente il gruppo di opere difensive dei Monticelli di Lebda, difeso da circa 50 soldati italiani. Gli arabi riuscirono a penetrare nel fortino B, da lui difeso, e ne segu\u00ec un durissimo combattimento corpo a corpo. Coraggiosamente incit\u00f2 i suoi soldati a fare coraggiosamente fronte al nemico, che riport\u00f2 gravi perdite. Mor\u00ec durante il combattimento insieme a 19 uomini del suo plotone, ma il loro sacrificio diede tempo ad una colonna di soccorso italiana di arrivare sul posto e respingere l'attacco. Per il suo sacrificio fu insignito della Medaglia d'oro al valor militare alla memoria. La sua citt\u00e0 natale lo ha ricordato intitolandogli una via."}
{"id": "4620450", "revid": "287204", "url": "https://it.wikipedia.org/wiki?curid=4620450", "title": "Castello di San Michele", "text": ""}
{"id": "4620466", "revid": "1514393", "url": "https://it.wikipedia.org/wiki?curid=4620466", "title": "Quartetto B\u0103l\u0103nescu", "text": ""}
{"id": "4620467", "revid": "110157", "url": "https://it.wikipedia.org/wiki?curid=4620467", "title": "Pervyj divizion 2008", "text": "La Pervyj divizion 2008 fu la diciassettesima edizione della seconda serie del campionato russo di calcio. Vide la vittoria finale del , che venne promosso in Prem'er-Liga assieme al .\nStagione.\nNovit\u00e0.\nDalla Pervyj divizion 2007 vennero promossi in Prem'er-Liga lo e il , mentre vennero retrocessi in Vtoroj divizion l', il , il , il e lo . Dalla Prem'er-Liga vennero retrocessi il e il , mentre dalla Vtoroj divizion vennero promossi lo , il , il , il e la , vincitori dei cinque gironi.\nFormula.\nLe 22 squadre partecipanti si sono affrontate in un girone all'italiana con partite di andata e ritorno per un totale di 42 giornate: venivano assegnati tre punti per la vittoria, uno per il pareggio e zero per la sconfitta. Le prime due classificate venivano promosse direttamente in Prem'er-Liga, mentre le ultime sette classificate venivano retrocesse direttamente in Vtoroj divizion, in vista della riduzione dell'organico da 22 a 20 squadre.\nClassifica finale.\nLegenda:\nNote:"}
{"id": "4620468", "revid": "278830", "url": "https://it.wikipedia.org/wiki?curid=4620468", "title": "Universo cinematografico Marvel", "text": ""}
{"id": "4620483", "revid": "80598", "url": "https://it.wikipedia.org/wiki?curid=4620483", "title": "Stemmi ed emblemi degli Stati dell'Africa", "text": "Questa \u00e8 una lista degli stemmi e degli emblemi degli stati africani."}
{"id": "4620485", "revid": "108678", "url": "https://it.wikipedia.org/wiki?curid=4620485", "title": "Kakusandha", "text": ""}
{"id": "4620487", "revid": "108678", "url": "https://it.wikipedia.org/wiki?curid=4620487", "title": "Khorvadjig", "text": ""}
{"id": "4620489", "revid": "108678", "url": "https://it.wikipedia.org/wiki?curid=4620489", "title": "Krakucchanda", "text": ""}
{"id": "4620492", "revid": "1573940", "url": "https://it.wikipedia.org/wiki?curid=4620492", "title": "Kalophrynus", "text": "Le rane granulose, Kalophrynus () sono un genere di anfibi anuri, unico appartenente della sottofamiglia Kalophryninae ricompresa nella famiglia Microhylidae.\nDistribuzione.\nLe specie di questo genere si trovano nel sud della Cina nell'isola di Giava, nelle Filippine e nello stato di Assam in India.\nTassonomia.\nComprende le seguenti 26 specie:"}
{"id": "4620493", "revid": "248219", "url": "https://it.wikipedia.org/wiki?curid=4620493", "title": "Kalophryninae", "text": ""}
{"id": "4620495", "revid": "599013", "url": "https://it.wikipedia.org/wiki?curid=4620495", "title": "Stefano Sanderra", "text": "\u00c8 stato soprannominato dai tifosi del \"Mister Leggenda\" per i successi pontini.\nCarriera.\nLaureato in scienze motorie, \u00e8 in possesso del patentino Uefa Pro.Come giocatore ha militato diversi anni in compagini dilettanti, disputando inoltre anche attivit\u00e0 in Serie A di calcio a 5 nazionale vincendo col Torrino Roma due scudetti e tre Coppe Italia. A 27 anni, poi, inizi\u00f2 la carriera da allenatore al Ferentino con lo scudetto vinto nella categoria juniores nazionale. Nel 1997 porta L'Aquila alla vittoria del campionato di Serie D. Un anno dopo assume la guida dell'Isernia neopromossa in Serie D concludendo al quarto posto. La stagione successiva sfiora la promozione in Serie C2 col arrivando al secondo posto, successivamente, allen\u00f2 due anni il Frosinone con 81 punti in Serie D che gli valse la promozione in Serie C2, dove l anno dopo venne esonerato a nove giornate dalla fine con la squadra a met\u00e0 classifica. Dopo un esonero a Tivoli, siede sulla panchina del in Serie D, insieme al suo vice e fratello Luca Sanderra. Dopo essersi occupato due anni della primavera del portandola in finali nazionali, torna in Lega Pro Seconda Divisione dove, da subentrato, conclude col Gela al quarto posto venendo eliminato ai play off con due pareggi. Subentrer\u00e0 nell'anno successivo portando il Gela dall'ultimo al settimo posto cui segu\u00ec salvezza raggiunta in subentro a Barletta nel 2009. Passa al Cassino, dove \u00e8 esonerato dopo un mese, con 4 punti in tre gare.\nLatina.\nA luglio 2010 va al in Serie D, ma ad agosto arriva il ripescaggio in Serie C2. A a fiine stagione arriva la promozione diretta in Prima Divisione con una sola sconfitta in tutta la stagione e con nove punti di vantaggio sul Trapani, secondo in classifica. La stagione seguente l'avvio \u00e8 complicato e si dimette; a febbraio \u00e8 richiamato e ottiene la salvezza ai playout con la di Giuseppe Galderisi.\nNella stagione successiva il sceglie Pecchia e Sanderra gli subentra nel finale di stagione, con la squadra in zona alta di classifica e in finale di Coppa Italia Lega Pro. Al suo arrivo, vince il trofeo tricolore contro il Viareggio e i play-off, in finale col , portando i pontini a una storica promozione in Serie B.\nSalernitana.\nIl 18 luglio, firma con la Salernitana in Lega Pro dopo il mancato rinnovo di Carlo Perrone. Sar\u00e0 lo stesso Perrone, dopo due pareggi a inizio di stagione a sostituirlo il 21 ottobre 2013, a seguito dell'esonero di Sanderra.\nCatanzaro.\nIl 16 novembre 2014 firma col in Lega Pro subentrando all'esonerato Francesco Moriero. Il 3 maggio 2015, a una giornata dalla fine del campionato e a salvezza raggiunta, \u00e8 esonerato.\nViterbese.\nA luglio 2015 \u00e8 ingaggiato dalla in Serie D dal patron Piero Camilli, ma ne viene esonerato il successivo 4 ottobre al termine della sofferta vittoria ottenuta per 2-1 sul Castiadas, a causa di prestazioni non considerate all'altezza dal presidente Camilli. Sanderra lascia la Viterbese dopo sei giornate di campionato nel corso delle quali ha raccolto 9 punti, distante 6 punti dalla capolista, ma dopo cinque risultati utili consecutivi.\nNel dicembre 2016 esce il suo libro \"La vera anima dell'allenatore\".\nSambenedettese.\nIl 5 gennaio 2017, viene chiamato sulla panchina della al posto del dimissionario Ottavio Palladini concludendo al settimo posto in classifica ed uscendo al secondo turno dai play-off senza perdere nei due scontri col Lecce.\nRacing Fondi.\nIl 30 gennaio 2018 viene annunciato come nuovo allenatore del come sostituito dell'esonerato Antonello Mattei. Prende la squadra al quindicesimo posto dopo 23 giornate. Viene esonerato il 4 aprile.\nHibernians.\nIl 9 luglio 2018 viene ingaggiato dal club maltese dell Hibernians F.C. militante nel campionato maltese. che conduce allo spareggio per il titolo nazionale, perso solamente ai rigori contro il Valletta. Al termine della stagione viene insignito del premio come miglior allenatore del campionato\nLa stagione successiva termina un terzo posto (dopo l'interruzione a causa della Pandemia Covid 19 ad inizio marzo 2020) mentre in quella del 2020-2021 \u00e8 secondo, anche in questo caso con il torneo interrotto in marzo 2021, causa sempre della Pandemia Covid 19.\nPalmar\u00e8s.\nAllenatore.\nCompetizioni giovanili.\nFerentino"}
{"id": "4620496", "revid": "552355", "url": "https://it.wikipedia.org/wiki?curid=4620496", "title": "Stemmi dell'Africa", "text": ""}
{"id": "4620501", "revid": "1442080", "url": "https://it.wikipedia.org/wiki?curid=4620501", "title": "Claro Open Colombia 2013 - Qualificazioni singolare", "text": "Le qualificazioni del singolare del Claro Open Colombia 2013 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale."}
{"id": "4620502", "revid": "1573940", "url": "https://it.wikipedia.org/wiki?curid=4620502", "title": "Phrynomantis", "text": "Phrynomantis \u00e8 un genere di anfibi anuri della famiglia Microhylidae, unico genere della sottofamiglia Phrynomerinae.\nDistribuzione.\nLe specie di questo genere si trovano nell'Africa subsahariana.\nTassonomia.\nComprende le seguenti 5 specie:"}
{"id": "4620503", "revid": "1543377", "url": "https://it.wikipedia.org/wiki?curid=4620503", "title": "Bob ai III Giochi olimpici invernali - Bob a due maschile", "text": "La gara di bob a due maschile ai III Giochi olimpici invernali si \u00e8 disputata tra l'8 e il 9 febbraio a Lake Placid."}
{"id": "4620504", "revid": "248219", "url": "https://it.wikipedia.org/wiki?curid=4620504", "title": "Phrynomerinae", "text": ""}
{"id": "4620505", "revid": "1899461", "url": "https://it.wikipedia.org/wiki?curid=4620505", "title": "Stadio Alberto De Cristofaro", "text": "Lo stadio Alberto De Cristofaro \u00e8 un impianto sportivo di Giugliano in Campania, nella Citt\u00e0 metropolitana di Napoli, che ospita le gare interne del Giugliano Calcio. \nL'impianto, intitolato ad un ex attaccante della squadra giallobl\u00f9 locale, venne inaugurato il 31 agosto 2000, con un'amichevole disputata contro il di Zeman, prendendo il posto dell'omonimo vecchio stadio cittadino, situato in via Giambattista Basile, successivamente demolito.\nNel gennaio del 2006, la struttura ospit\u00f2 la partita di Coppa Italia Lega Pro -Teramo e in occasione dell'evento \"Giugliano cuore grande\", nel successivo mese di giugno, ospit\u00f2 anche Diego Armando Maradona che partecip\u00f2 ad una partita di beneficenza disputatasi in quel giorno.\nCapienza.\nL'impianto \u00e8 omologato per ospitare 6.044 spettatori. Esso presenta due tribune in cemento armato lungo il lato lungo del campo, di cui una coperta, e una tribuna metallica prefabbricata lungo il lato corto, a ridosso della curva sud della pista di atletica.\nNel 2021 la tribuna ovest viene intitolata al compianto presidente del Giugliano Calcio, Salvatore Sestile, scomparso nel 2019 dopo una lunga malattia, mentre la tribuna est viene intitolata al tifoso Giustino Barretta prematuramente scomparso nel 2015.\nRistrutturazione.\nL'impianto \u00e8 stato inagibile per pi\u00f9 di 6 anni. L'ultima partita prima del ripristino venne disputata il 28 aprile 2013. I lavori di ristrutturazione iniziati nel 2018, si sono conclusi a dicembre 2019. Nel frattempo la squadra cittadina ha disputato le gare casalinghe presso lo stadio Alberto Vallefuoco di Mugnano. Il ritorno nello stadio cittadino \u00e8 avvenuto il 19 gennaio 2020 nella gara valevole per il 20\u00ba turno del campionato di Serie D 2019/20.\nLa ristrutturazione ha portato il rifacimento del manto erboso, la rimozione del manto della pista d\u2019atletica, la sostituzione di seggiolini nella tribuna centrale e l'ampliamento e la messa in sicurezza del settore ospiti.\nLo stadio \u00e8 stato dato in concessione, in via provvisoria, al club giallobl\u00f9. \u00c8 stato inoltre approvato un finanziamento di fondi pari a 1.400.000 euro per il rifacimento dell\u2019impianto d\u2019illuminazione, della pista d\u2019atletica e della curva da 2.000 posti."}
{"id": "4620509", "revid": "640277", "url": "https://it.wikipedia.org/wiki?curid=4620509", "title": "Duomo di Dresda", "text": ""}
{"id": "4620510", "revid": "1418004", "url": "https://it.wikipedia.org/wiki?curid=4620510", "title": "Premio internazionale per la pace degli editori tedeschi", "text": "Il premio internazionale per la pace degli editori tedeschi (in Tedesco \"Friedenspreis des deutschen Buchhandels\") \u00e8 un premio assegnato, in occasione della Fiera del libro di Francoforte, all'interno della ex chiesa di San Paolo. Assegnato dal 1950, il premio \u00e8 andato ad intellettuali dal prestigio internazionale che hanno saputo richiamare l'attenzione, attraverso la cultura, su zone dove il processo di pace \u00e8 stato spesso travagliato o dove la situazione non si \u00e8 ancora definitivamente stabilizzata, come nel caso delle tensioni tra Palestinesi ed Israeliani. Il premio consiste in 25.000\u20ac.\nVincitori e loro mentori.\n1950 Max Tau \u2013 Adolf Grimme\n1951 Albert Schweitzer \u2013 Theodor Heuss\n1952 Romano Guardini \u2013 Ernst Reuter\n1953 Martin Buber \u2013 Albrecht Goes\n1954 Carl J. Burckhardt \u2013 Theodor Heuss\n1955 Hermann Hesse \u2013 Richard Benz\n1956 Reinhold Schneider \u2013 Werner Bergengruen \n1957 Thornton Wilder \u2013 Carl J. Burckhardt\n1958 Karl Jaspers \u2013 Hannah Arendt\n1959 Theodor Heuss \u2013 Benno Reifenberg\n1960 Victor Gollancz - Heinrich L\u00fcbke\n1961 Sarvepalli Radhakrishnan \u2013 Ernst Benz\n1962 Paul Tillich \u2013 Otto Dibelius\n1963 Carl F. von Weizs\u00e4cker \u2013 Georg Picht\n1964 Gabriel Marcel \u2013 Carlo Schmid\n1965 Nelly Sachs \u2013 Werner Weber\n1966 Kardinal Bea/Visser 't Hooft \u2013 Paul Mikat\n1967 Ernst Bloch \u2013 Werner Maihofer\n1968 L\u00e9opold S\u00e9dar Senghor \u2013 Fran\u00e7ois Bondy\n1969 Alexander Mitscherlich \u2013 Heinz Kohut\n1970 Alva und Gunnar Myrdal \u2013 Karl Kaiser\n1971 Marion Gr\u00e4fin D\u00f6nhoff \u2013 Alfred Grosser\n1972 Janusz Korczak \u2013 Hartmut von Hentig\n1973 Club di Roma \u2013 Nello Celio\n1974 Fr\u00e8re Roger \u2013 (senza mentore)\n1975 Alfred Grosser \u2013 Paul Frank\n1976 Max Frisch \u2013 Hartmut von Hentig\n1977 Leszek Ko\u0142akowski \u2013 Gesine Schwan\n1978 Astrid Lindgren \u2013 H.-C. Kirsch, G. U. Becker\n1979 Yehudi Menuhin \u2013 Pierre Bertaux\n1980 Ernesto Cardenal \u2013 Johann Baptist Metz\n1981 Lew Kopelew \u2013 Marion Gr\u00e4fin D\u00f6nhoff\n1982 George Kennan \u2013 Carl F. von Weizs\u00e4cker\n1883 Man\u00e8s Sperber - Siegfried Lenz\n1984 Octavio Paz \u2013 Richard von Weizs\u00e4cker\n1985 Teddy Kollek \u2013 Manfred Rommel\n1986 W\u0142adys\u0142aw Bartoszewski \u2013 Hans Maier\n1987 Hans Jonas \u2013 Robert Spaemann\n1988 Siegfried Lenz \u2013 Yohanan Meroz\n1989 V\u00e1clav Havel \u2013 Andr\u00e9 Glucksmann\n1990 Karl Dedecius \u2013 Heinrich Olschowsky\n1991 Gy\u00f6rgy Konr\u00e1d \u2013 Jorge Sempr\u00fan\n1992 Amos Oz \u2013 Siegfried Lenz\n1993 Friedrich Schorlemmer \u2013 Richard von Weizs\u00e4cker\n1994 Jorge Sempr\u00fan \u2013 Wolf Lepenies\n1995 Annemarie Schimmel \u2013 Roman Herzog\n1996 Mario Vargas Llosa \u2013 Jorge Sempr\u00fan\n1997 Ya\u015far Kemal \u2013 G\u00fcnter Grass\n1998 Martin Walser \u2013 Frank Schirrmacher\n1999 Fritz Stern \u2013 Bronis\u0142aw Geremek\n2000 Assia Djebar \u2013 Barbara Frischmuth\n2001 J\u00fcrgen Habermas \u2013 Jan Philipp Reemtsma\n2002 Chinua Achebe \u2013 Theodor Berchem\n2003 Susan Sontag \u2013 Ivan Nagel\n2004 P\u00e9ter Esterh\u00e1zy \u2013 Michael Naumann\n2005 Orhan Pamuk \u2013 Joachim Sartorius\n2006 Wolf Lepenies \u2013 Andrei Ple\u015fu\n2007 Saul Friedl\u00e4nder \u2013 Wolfgang Fr\u00fchwald\n2008 Anselm Kiefer \u2013 Werner Spies\n2009 Claudio Magris \u2013 Karl Schl\u00f6gel\n2010 David Grossman \u2013 Joachim Gauck\n2011 Boualem Sansal \u2013 Peter von Matt\n2012 Liao Yiwu \u2013 Felicitas von Lovenberg\n2013 Swetlana Alexijewitsch \u2013 Karl Schl\u00f6gel\n2014 Jaron Lanier \u2013 Martin Schulz\n2015 Navid Kermani \u2013 Norbert Miller\n2016 Carolin Emcke \u2013 Seyla Benhabib\n2017 Margaret Atwood \u2013 Eva Menasse\n2018 Aleida e Jan Assmann - Hans Ulrich Gumbrecht\n2019 Sebasti\u00e3o Salgado - Wim Wenders\n2020 Amartya Sen - Frank-Walter Steinmeier\n2021 Tsitsi Dangarembga - Auma Obama"}
{"id": "4620511", "revid": "640277", "url": "https://it.wikipedia.org/wiki?curid=4620511", "title": "Cattedrale di Dresda", "text": ""}
{"id": "4620512", "revid": "106456", "url": "https://it.wikipedia.org/wiki?curid=4620512", "title": "Duomo di Friburgo in Brisgovia", "text": ""}
{"id": "4620516", "revid": "599013", "url": "https://it.wikipedia.org/wiki?curid=4620516", "title": "The Whirlpool", "text": ""}
{"id": "4620517", "revid": "857769", "url": "https://it.wikipedia.org/wiki?curid=4620517", "title": "Betty Nuthall Shoemaker", "text": ""}
{"id": "4620518", "revid": "832642", "url": "https://it.wikipedia.org/wiki?curid=4620518", "title": "Hortaya Borzaya", "text": ""}
{"id": "4620519", "revid": "832642", "url": "https://it.wikipedia.org/wiki?curid=4620519", "title": "Chortaj", "text": ""}
{"id": "4620520", "revid": "767487", "url": "https://it.wikipedia.org/wiki?curid=4620520", "title": "The Man Trail", "text": "The Man Trail \u00e8 un film muto del 1915 diretto da E.H. Calvert. La sceneggiatura si basa sul romanzo \"The Man Trail\" di Henry Oyen, uscito nello stesso anno a puntate su \"Adventure Magazine\".\nTrama.\nJohn Peabody lascia la citt\u00e0 e si reca nei boschi dove vive suo zio, proprietario di una ditta di legname. John, giovane e atletico, si unisce ai boscaioli dello zio che per\u00f2 non ha grande fiducia in lui e nasconde la loro parentela finch\u00e9 il nipote non si conquista il suo rispetto vincendo un concorso e, in seguito, sedando una rissa tra ubriachi. Innamorato di Belle, John provoca la gelosia di un altro pretendente della ragazza, un boscaiolo di nome Bull. Questi, passato a una azienda concorrente, cerca di sabotare il lavoro di John, diventato nel frattempo socio dello zio. La loro rivalit\u00e0 li porter\u00e0 a sfidarsi a duello.\nProduzione.\nIl film, che fu prodotto dalla Essanay Film Manufacturing Company, venne girato in gran parte in Tennessee, a Chattanooga.\nDistribuzione.\nIl copyright del film, richiesto dalla Essanay Film Mfg. Co., fu registrato il 30 agosto 1915 con il numero LP6253. Distribuito dalla V-L-S-E, il film usc\u00ec nelle sale cinematografiche statunitensi il 13 settembre 1915. Nel 1919, la Victor Kremer Film Features ne cur\u00f2 una riedizione in cinque bobine."}
{"id": "4620522", "revid": "23", "url": "https://it.wikipedia.org/wiki?curid=4620522", "title": "Iridisite", "text": ""}
{"id": "4620532", "revid": "36426", "url": "https://it.wikipedia.org/wiki?curid=4620532", "title": "Eclipse (veliero)", "text": "La Eclipse \u00e8 stata un veliero a quattro alberi con chiglia in acciaio varato in giugno 1902 a Port Glasgow in Scozia.\nEra una nave gemella della \"Parma\", varata nello stesso cantiere navale quattro mesi prima.\nStoria.\nLa \"Eclipse\" venne usata come petroliera dalla \"Anglo-American Oil Co.\" di Londra fino al 1912, quando fu venduta all'armatore \"G.J.H. Siemers\" di Amburgo, che la rinomin\u00f2 \"Egon\". Durante la prima guerra mondiale la \"Egon\" fu messa all'ancora per ragioni di sicurezza nel porto messicano di Santa Rosal\u00eda.\nNel 1921 fu venduta all'armatore \"Robert Dollar &amp; Co.\" di San Francisco, che la rinomin\u00f2 \"Janet Dollar\". Nel 1924 trasport\u00f2 un carico di legname al porto di Tsingtao in Cina, dopodich\u00e9 fu tenuta all'ancora nel porto per tre anni.\nNel 1928 la nave fu venduta alla societ\u00e0 \"China Portland Cement Co.\", che la priv\u00f2 dell'alberatura e la us\u00f2 come scafo sul fiume Yangtze Kiang."}
{"id": "4620534", "revid": "647919", "url": "https://it.wikipedia.org/wiki?curid=4620534", "title": "Yangtze Kiang", "text": ""}
{"id": "4620536", "revid": "767487", "url": "https://it.wikipedia.org/wiki?curid=4620536", "title": "Odonterpeton triangulare", "text": "L'odonterpeton (Odonterpeton triangulare) \u00e8 un anfibio estinto, appartenente ai lepospondili. Visse nel Carbonifero superiore (Pennsylvaniano, circa 312 - 307 milioni di anni fa) e i suoi resti fossili sono stati ritrovati in Nordamerica (Ohio).\nDescrizione.\nTutto ci\u00f2 che si conosce di questo animale \u00e8 la met\u00e0 anteriore di uno scheletro di piccole dimensioni. Si suppone che l'animale intero non superasse la lunghezza di 15 centimetri. Il corpo doveva essere molto allungato e sottile, mentre le zampe anteriori erano estremamente ridotte. In generale, \"Odonterpeton\" doveva assomigliare molto ad altri anfibi carboniferi pi\u00f9 conosciuti, come \"Hyloplesion\" e \"Microbrachis\". In relazione alla sua piccola taglia, il cranio di \"Odonterpeton\" era assai modificato: era scomparso l'osso tabulare, i postparietali erano fusi e il foro pineale era alla congiuntura tra i frontali e i parietali. Le ossa del carpo non erano ossificate; erano presenti solo tre (o forse quattro) dita nell'arto anteriore e le falangi, rispettivamente, erano in numero di 2, 4 e 3.\n\"Odonterpeton\" \u00e8 l'unico tra le forme simili (i microsauri) a non possedere un'espansione laterale della superficie articolare anteriore dell'atlante (Carroll, 2009).\nClassificazione.\n\"Odonterpeton triangulare\" \u00e8 stato descritto per la prima volta da Moodie nel 1909, sulla base di un fossile ritrovato nel giacimento di Linton (Ohio) e risalente al Westphaliano D (Pennsylvaniano medio). Questo animale \u00e8 considerato un rappresentante dei microsauri, un gruppo di anfibi lepospondili tipici del Carbonifero, di piccole dimensioni. \"Odonterpeton\", in particolare, sembra far parte di un gruppo basale di microsauri precedentemente noto come Microbrachomorpha, comprendente forme dal corpo allungato; attualmente questo gruppo \u00e8 considerato parafiletico, ovvero formato da taxa via via pi\u00f9 specializzati e forse ancestrale ai microsauri pi\u00f9 derivati, come \"Tuditanus\"."}
{"id": "4620537", "revid": "22356", "url": "https://it.wikipedia.org/wiki?curid=4620537", "title": "Odonterpeton", "text": ""}
{"id": "4620538", "revid": "1305772", "url": "https://it.wikipedia.org/wiki?curid=4620538", "title": "The Whisperers", "text": ""}
{"id": "4620543", "revid": "1543377", "url": "https://it.wikipedia.org/wiki?curid=4620543", "title": "Silvio Denz", "text": "Imprenditore, collezionista di vini e oggetti d'arte, conduce l'impresa familiare Alrodo a diventare la pi\u00f9 grande catena di profumerie in Svizzera, con una quota di mercato superiore al 18%. Dopo la vendita di Alrodo a Marionnaud nel 2000, Denz, gi\u00e0 collezionista di flaconi di profumo Lalique, rileva la cristalleria Lalique nel 2008 dal gruppo Pochet, salvando lo storico brand francese dalla delocalizzazione e trasformandolo in un marchio globale, che spazia da mobili a oggetti d'arredo, gioielli, profumi, oggetti d'arte e progetti di interior design. Denz si occupa anche di commercio di vini, e possiede vigneti in Francia, Italia e Spagna. \u00c8 regolarmente presente nella classifica dei 300 uomini pi\u00f9 ricchi di Svizzera, cos\u00ec come in quella delle 100 personalit\u00e0 pi\u00f9 influenti dell'economia svizzera.\nBiografia.\nAlrodo.\nNel 1984, Silvio Denz assume la guida dell'impresa familiare Alrodo AG. Nel 2000, anno della vendita a Marionnaud, Alrodo rappresenta una delle pi\u00f9 grandi catene distributive svizzere, con oltre 120 punti vendita. Attraverso la societ\u00e0 Lalique Group (formalmente conosciuta come Art &amp; Fragrance), si dedica alla produzione e distribuzione di profumi, assumendo il controllo dei brand Lalique, Jaguar, Parfums Gr\u00e8s, Parfums Samoura\u00ef Alain Delon, Bentley e Ultrasun. Il 28 marzo 2019, il Gruppo Lalique ha acquisito il 50% della pi\u00f9 antica distilleria di whisky single malt in Scozia ancora in esercizio, The Glenturret, espandendo ancor di pi\u00f9 il proprio portafoglio nel mercato dei beni di lusso. La societ\u00e0 \u00e8 quotata in borsa dal 2007. \u00c8 stata quotata per la prima volta su BX Berne eXchange e da giugno 2018 il Gruppo \u00e8 quotato alla SIX Swiss Exchange.\nLalique.\nCollezionista di flaconi di profumo creati da Ren\u00e9 Lalique, ne possiede la collezione privata pi\u00f9 importante al mondo, con oltre 650 pezzi originali\n. Nel 2008 rileva lo storico marchio francese Lalique e ne inizia una profonda ristrutturazione. Ispirato dal genio eclettico di Ren\u00e9 Lalique, Silvio Denz riorienta la maison verso il lifestyle, ristrutturandone l'offerta in arte, oggetti in cristallo, mobili, gioielli, profumi e ospitalit\u00e0. Il nuovo corso del brand \u00e8 segnato soprattutto da molteplici collaborazioni con altri importanti marchi di lusso, come Bentley, The Macallan, Steinway &amp; Sons, etc) e artisti internazionali come Zaha Hadid, Jean-Michel Jarre, Damien Hirst, Elton John, etc) con cui vengono create edizioni speciali e limitate. Nel 2011, dopo due anni di lavoro, viene aperto il museo Lalique a Wingen-sur-Moder, citt\u00e0 natale dell'artista francese; la struttura ospita oltre 700 opere realizzate da Ren\u00e9 Lalique e i suoi eredi, principalmente pezzi in vetro e in cristallo. Decide anche di convertire la storica dimora di Ren\u00e9 Lalique a Wingen-sur-Moder (Alsazia) in un hotel-ristorante esclusivo a 5 stelle. Il progetto \u00e8 coordinato dall'architetto svizzero Mario Botta in collaborazione con i designer Lady Green e Pietro Mingarelli. Le camere sono interamente arredate con oggetti Lalique e portano il nome delle pi\u00f9 iconiche creazioni di Ren\u00e9 Lalique. Una di esse, \"Hirondelles\", era la stanza privata dell'artista.\nVini.\nCollezionista di Grands crus dai primi anni '80, vanta oggi una collezione di oltre 35.000 bottiglie, che si colloca tra le prime 10 collezioni private al mondo. \u00c8 proprietario di Ch\u00e2teau Lafaurie-Peyraguey, il primo Grand Cru Class\u00e9 Sauternes, e due crus class\u00e9s a Saint-Emilion, Faug\u00e8res e Ch\u00e2teau P\u00e9by Faug\u00e8res. Nel 2018 viene inaugurato l\u2019hotel di lusso con ristorante gourmet a Ch\u00e2teau Lafaurie-Peyraguey, membro Relais &amp; Ch\u00e2teaux e hotel a cinque stelle. Nel 2019, a soli sei mesi dall\u2019apertura, lo Chef J\u00e9r\u00f4me Schilling ottiene una stella Michelin con il suo ristorante Lalique a Ch\u00e2teau Lafaurie-Peyraguey. Quest'ultimo ha ottenuto il punteggio di 100/100 secondo la prestigiosa guida Parker. Possiede inoltre la tenuta di Montepeloso in Italia (dal 2007 insieme a Fabio Chiarelotto) e quella di Clos d'Agon in Spagna\n. Nel 2020, Silvio Denz ha venduto la sua partecipazione in Clos d\u2019Agon. Nel dicembre 2015, il quotidiano francese Les Echos lo ha collocato tra le 50 personalit\u00e0 pi\u00f9 influenti al mondo nell'industria enologica. La Revue du vin de France tra le 200 persone pi\u00f9 importanti per il mantenimento della qualit\u00e0 dei vini francesi e della relativa visibilit\u00e0 nel mondo.\nIl 17 settembre 2017 Silvio Denz ha ricevuto la nomina di Jurat de Saint-Emilion. La Jurade de Saint-Emilion \u00e8 composta attualmente da 127 membri e oltre 3000 ambasciatori dei vini di Saint-Emilion in tutto il mondo.\nNell\u2019ottobre del 2017 Denz ha ricevuto un Premio Speciale da parte di Fond\u2019Action Alsace per il suo impegno nella regione alsaziana e il premio del Guillon d\u2019Or della Confr\u00e9rie du Guillon, la confraternita dei vini del Canton Vaud fondata nel 1954, come riconoscimento della sua passione e del suo operato nel settore vinicolo.\nLa rivista vinicola francese \"La Revue du Vin\" colloca Silvio Denz tra i 200 personaggi pi\u00f9 importanti del vino nel 2018."}
{"id": "4620544", "revid": "203463", "url": "https://it.wikipedia.org/wiki?curid=4620544", "title": "Eclipse (nave)", "text": ""}
{"id": "4620550", "revid": "1543377", "url": "https://it.wikipedia.org/wiki?curid=4620550", "title": "Sefer haTemunah", "text": "Sefer Ha/haTemunah ( - lett. \"Libro della Figura\", cio\u00e8 la forma delle lettere ebraiche) \u00e8 un testo cabalistico del XIII secolo. Viene citato in molte fonti \"halakhiche\".\nOrigini.\nIl \"Sefer HaTemunah\" fu probabilmente scritto anonimamente nel XIII o XIV secolo, ma viene attribuito pseudoepigraficamente a Nehunya ben HaKanah e a Rabbi Ishmael, tannaim del I e II secolo. Secondo il \"Catalogo della Biblioteca Vaticana dei Manoscritti Ebraici\", l'opera fu composta negli anni 1270. La prima edizione esistente fu pubblicata nella citt\u00e0 di Korets, allora in Polonia, nel 1784. Egidio da Viterbo, cardinale del XV secolo, venne influenzato dal \"Sefer HaTemunah\", come si pu\u00f2 constatare dai suoi scritti \"Scechina\" (circa 1530), che guarda in ottica cristiana tutta la letteratura cabalistica, e \"Libellus de litteris sanctis\" (1517), sul significato recondito delle lettere dell'alfabeto ebraico.\nConcetti.\nCicli sabbatici ed et\u00e0 dell'universo.\nUno dei concetti principali del \"Sefer HaTemunah\" \u00e8 quello della connessione dell'anno sabbatico (ebraico: \"shemittah\") con le \"Sephirot\" e la creazione di mondi multipli. L'autore di \"Sefer HaTemunah\" credeva che i mondi sono creati e distrutti, supportando questa teoria con una citazione del \"Midrash\", \"Dio cre\u00f2 universi e li distrugge.\" Il Talmud (Sanhedrin 97a) afferma che \"per seimila anni il mondo esister\u00e0 e per mille anni [il settimo millennio] sar\u00e0 desolato\". \"Sefer HaTemunah\" asserisce che questo ciclo di 7000 anni \u00e8 equivalente ad un ciclo sabbatico. Poich\u00e9 ci sono sette tali cicli ogni Giubileo ebraico, l'autore conclude che il \"Mondo\" esister\u00e0 per 49.000 anni.\nSecondo certe fonti, l'autore di \"Sefer HaTemunah\" credeva che il mondo fosse correntemente al secondo ciclo sabbatico, corrispondente a \"Ghevurah\" (Gravit\u00e0), che cade tra i cicli di \"Chesed\" (Benevolenza) e \"Tiferet\" (bellezza). \"Sefer HaTemunah\" offre una descrizione del ciclo \"shmita\" finale, \"Malkuth\" (Regno), come \"distintamente utopico\" in carattere. Ci\u00f2 potrebbe spiegare perch\u00e9 il libro venisse ampiamente adottato dai cabalisti.\nAlcuni sostengono che i cicli sabbatici in \"Sefer haTemunah\" possono essere usati come base per calcolare l'et\u00e0 dell'universo. Mentre \"Sefer haTemunah\" vede il mondo come se esistesse nel secondo ciclo, altri dicono che sia nel settimo ciclo. Se fosse cos\u00ec, Adamo fu creato quando l'universo aveva 42.000 anni, e sei mondi furono creati e distrutti prima della creazione di Adamo. Questa tesi fu proposta da Rabbi Isaac ben Samuel di Acri, cabalista del XIII secolo, che disse che, quando si calcola l'et\u00e0 dell'universo, si devono usare gli anni divini invece di quelli fisici.\nInterpretando i testi di \"Sefer HaTemunah\" e del \"Midrash\", Isaac ben Samuel di Acri calcol\u00f2 l'et\u00e0 dell'universo a 15.340.500.000 anni. Il suo ragionamento era il seguente: siccome il \"Midrash\" afferma \"mille anni ai tuoi occhi sono soltanto uno ieri\" ( - \"Ai tuoi occhi, mille anni sono come il giorno di ieri che \u00e8 passato, come un turno di veglia nella notte\"); un anno fisico contiene 365 \u00bc giorni che, se moltiplicati per 1000 d\u00e0 la lunghezza di un anno divino in valore di 365.250 anni fisici; se stiamo vivendo nell'ultimo settimo ciclo sabbatico, ci\u00f2 significherebbe che la creazione come descritta nella Bibbia avvenne 42.000 anni divini fa; per convertire questa cifra in anni fisici, la si deve moltiplicare per 365.250, che fornisce un risultato di 15.340.500.000 anni.\nNel 1993, Rabbi Aryeh Kaplan ha scritto che il \"Big Bang\" avvenne \"approssimativamente 15 miliardi di anni fa\", asserendo che questa \u00e8 \"la stessa conclusione\" dei cabalisti del XIII secolo. Secondo una stima del 2013 del progetto Planck dell'Agenzia Spaziale Europea (ESA), l'et\u00e0 dell'universo \u00e8 13,798 \u00b1 0,037 miliardi di anni.\nKaplan collega il \"Sefer HaTemunah\" anche all'idea che gli insegnamenti della Torah sono compatibili con altre aree della scienza moderna. Secondo Kaplan, gli ebrei ortodossi spesso contestano i ritrovamenti della paleontologia e geologia in quanto si oppongono ai concetti della Torah. Tuttavia, in un saggio \"estremamente controverso\", il rabbino tedesco Israel Lipschitz (1782\u20131860) cita i testi di Abraham ibn \u201bEzra, Nahmanide e Bahya ibn Paquda per sostenere la conclusione opposta: \"Guardate come gli insegnamenti della nostra Torah vengono vendicati dalle moderne scoperte.\" Lipschitz scrisse che i fossili di Mammuthus e di dinosauri rappresentano precedenti cicli sabbatici nei quali gli esseri umani e altri esseri vivevano in universi prima di Adamo, e che l'Himalaya si form\u00f2 durante un grande sconvolgimento, uno degli sconvolgimenti menzionati sul \"Sefer HaTemunah\".\nLettera mancante.\nLe lettere ebraiche sono investite di significati speciali nell'ebraismo in generale, ma nella Cabala ancora di pi\u00f9. Il potere creativo delle lettere \u00e8 particolarmente evidente nello \"Sefer Yetzirah\" (Libro della creazione, in ebraico), un testo mistico che racconta la storia della creazione basandosi sulle lettere dell'alfabeto ebraico, una storia che differisce grandemente da quella del Libro della Genesi. La potenza creativa delle lettere viene esplorata anche nel Talmud e nello Zohar.\nNella Cabala ebraica, ogni \"shemittah\" (ciclo sabbatico) corrisponde ad una sephirot emotiva individuale (le sette \"Sephirot\" inferiori - cio\u00e8, da \"Chessed\" a \"Malchut\" - chiamate \"middot\"). Lo studioso del XIII secolo Nahmanide asseriva che si poteva leggere la Torah in maniera differente con differente pronuncia e divisioni lessicali. Basandosi su questa idea, l'autore di \"Sefer HaTemunah\" asser\u00ec che la Torah \u00e8 letta in modo differente durante ogni \"Shmita\". L'autore sostiene inoltre che una lettera ebraica manca del tutto dalla Torah e verr\u00e0 rivelata solo quando il mondo si sposter\u00e0 nella \"sefirah\" successiva.\nSecondo Lawrence Kushner, autore di \"The Book of Letters: A Mystical Alef-Bait (Libro delle lettere: un alef-bait mistico)\", \"Sefer HaTemunah\" insegna che \"ogni difetto nel nostro unhiverso attuale \u00e8 misteriosamente connesso con questa consonante inimmaginabile\", e appena la lettera mancante ci verr\u00e0 data, il nostro universo si riempir\u00e0 di nuove parole \"inimmaginabili\", le parole che trasformeranno la repressione in amore.\nKushner afferma che la lettera \"\u0160in\" (\"\u05e9\") \u00e8 di interesse speciale. La lettera \u0160in che appare sul piccolo cubo contenente i \"tefillin\" ha quattro punte invece delle solite tre standard. Alcuni filologi sostengono che questa \u00e8 la lettera mancante: secondo questi studiosi, la futura rivelazione del nome e pronuncia di questa lettera sar\u00e0 ci\u00f2 che riparer\u00e0 l'universo.\nInterpretazione degli \"Shmitot\" cosmici nella Cabala.\nDalla fioritura medievale della Cabala in poi, si \u00e8 cercato di sistematizzare i suoi diversi insegnamenti, specialmente i commentari sull'immaginario sfuggente dello Zohar. La Safed del XVI secolo vide la realizzazione di questo obiettivo in due versioni normative complete di teosofia cabbalistica: lo schema lineare quasi-razionale di Moses Cordovero, seguito dallo schema dinamico suprarazionale di Isaac Luria che lo sostitu\u00ec. La loro visione della dottrina precedente tratta dal \"Sefer HaTemunah\", dei precedenti cicli cosmici \"shmita\" prima del nostro, era che i cicli anteriori si riferiscono a processi spirituali, non a creazioni reali; il nostro universo \u00e8 la prima creazione fisica."}
{"id": "4620552", "revid": "599013", "url": "https://it.wikipedia.org/wiki?curid=4620552", "title": "Sven Neuhaus", "text": ""}
{"id": "4620556", "revid": "1305772", "url": "https://it.wikipedia.org/wiki?curid=4620556", "title": "Jesus He Knows Me", "text": "Jesus He Knows Me \u00e8 un singolo del gruppo musicale britannico Genesis, pubblicato il 13 luglio 1992 come quarto estratto dal quattordicesimo album in studio \"We Can't Dance\".\nDescrizione.\nLa canzone \u00e8 una satira del televangelismo americano, pubblicata in un periodo nel quale molti telepredicatori come Robert Tilton, Jim Bakker, Larry Lea e Benny Hinn erano sotto inchiesta con l'accusa di aver estorto denaro ai propri fedeli, dietro la promessa della \"salvezza eterna\". Il testo nacque spontaneamente in studio di registrazione: \nPubblicazione.\nPubblicata su singolo, la traccia raggiunse la ventesima posizione in classifica in Gran Bretagna e la numero 23 negli Stati Uniti.\nCome tutti gli altri singoli estratti da \"We Can't Dance\", \"Jesus He Knows Me\" fu pubblicata su CD (in due formati) e su vinile. Tutti i formati comprendevano la traccia \"Hearts on Fire\" non inclusa in \"We Can't Dance\", come B-side principale.\nIl \"Single Mix\" di \"Jesus He Knows Me\" ha un suono del coro pi\u00f9 potente rispetto alla versione sull'album, maggiormente adatto ai passaggi radiofonici.\nEsecuzioni dal vivo.\nIl brano fu eseguito dal vivo nel corso del We Can't Dance Tour del 1992, anche se la canzone fu in predicato di essere esclusa dal set data la sua messa in ridicolo della religione che avrebbe potuto urtare la suscettibilit\u00e0 di una parte del pubblico.\nVideo musicale.\nIl videoclip vede la presenza di Phil Collins nella doppia veste di un telepredicatore senza scrupoli che vive come un milionario grazie alle donazioni dei suoi fedeli seguaci, e di un fervente religioso con tanto di riporto ed occhiali. Il taglio fortemente comico e grottesco del video comprende anche gli altri membri della band, Tony Banks e Mike Rutherford, nei panni di predicatori televisivi. Collins, in completo arancio e vistosa parrucca nera, cerca di racimolare dal suo pubblico 18 milioni di dollari in un solo weekend perch\u00e9 \"il Signore glielo ha chiesto\" \"(\u00abThe Lord told it to him\u00bb)\".\nPer la sua interpretazione, Collins prese spunto da un fatto reale: \nA circa 2:40 del video \u00e8 possibile scorgere una immagine di alcuni membri del pubblico con in mano un cartello recante la scritta \"Genesis 3:25\". Nonostante l'evidente intenzione di rifarsi alla Bibbia, la scritta non \u00e8 riferita a un versetto della Genesi, bens\u00ec al fatto che il gruppo era all'epoca costituito da tre membri con 25 anni di carriera alle spalle (la band si form\u00f2 nel 1967, ma il video risale al 1992, anche se solo Banks e Rutherford erano nei Genesis sin dall'inizio).\nNella versione originale del video, il \"numero verde gratuito\" riservato ai fedeli per le donazioni mostrato in sovraimpressione era 1-555-GEN-ESIS. Nelle successive edizioni del filmato il numero venne oscurato.\nNel video, Collins \u00e8 ritratto sulla copertina di svariate riviste religiose inventate, i cui titoli per\u00f2 sono storpiature di pubblicazioni realmente esistenti (\"Spirit Illustrated\", \"Rolling Souls\", \"MITE\" (anagramma di \"TIME\") e \"God's Housekeeping\").\nIl video ricevette una nomination ai Brit Awards nel 1993."}
{"id": "4620563", "revid": "1654832", "url": "https://it.wikipedia.org/wiki?curid=4620563", "title": "Alfredo De Sanctis", "text": "Biografia.\nNacque a Brindisi da Pio e da Marianna Costantini. Figlio d'arte, fece la gavetta nella compagnia del padre impratichendosi in molti ruoli. \nNel 1898 diresse la \"Compagnia drammatica del Teatro d'Arte\" di Torino. Nel 1900, divenuto capocomico, form\u00f2 una sua compagnia con un repertorio considerato d'eccezione per l'epoca (Ibsen, Gor'kij, Brieux, Butti, Silvio Benedetti). Nel 1921 raggiunse il massimo successo, riportando un trionfo all'\u0152uvre di Parigi. Fu sposato con l'attrice Alda Borelli.\nNella sua compagnia recitarono numerosi attori del XX secolo, tra i quali Paola Borboni, Alfredo Martinelli, Umberto Melnati, Guido Morisi, Egisto Olivieri e Amilcare Pettinelli."}
{"id": "4620564", "revid": "74801", "url": "https://it.wikipedia.org/wiki?curid=4620564", "title": "Aeroporto di Dumaguete-Sibulan", "text": "L'aeroporto di Dumaguete-Sibulan (tagallo: \"Paliparan ng Sibulan\") (IATA: DGT, ICAO: RPVB), definito come principale di classe 1 dalla autorit\u00e0 dell'aviazione civile filippina CAAP, \u00e8 un aeroporto filippino situato nella parte sud-orientale dell'isola di Negros, nella provincia di Negros Oriental, nella territorio della citt\u00e0 di Sibulan e serve la citt\u00e0 di Dumaguete. La struttura \u00e8 dotata di una pista di asfalto e cemento lunga , l'altitudine \u00e8 di , l'orientamento della pista \u00e8 RWY 09-27. L'aeroporto \u00e8 aperto al traffico commerciale domestico.\nIncidenti.\nNella storia dell'aeroporto di Dumaguete si conta un solo lieve incidente."}
{"id": "4620568", "revid": "767487", "url": "https://it.wikipedia.org/wiki?curid=4620568", "title": "The Whirlpool (film 1915)", "text": "The Whirlpool \u00e8 un cortometraggio muto del 1915 diretto da Fred E. Wright.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche statunitensi il 4 settembre 1915."}
{"id": "4620571", "revid": "46291", "url": "https://it.wikipedia.org/wiki?curid=4620571", "title": "Utricularia vulgaris", "text": "L'erba vescica comune (Utricularia vulgaris ) \u00e8 una pianta carnivora appartenente alla famiglia Lentibulariaceae.\nDescrizione.\n\u00c8 una pianta acquatica perenne, non ancorata al fondo e priva di vere radici.\nI suoi fusti sono ramificati e flessibili, lunghi fino a 2 metri.\nTra le foglie sono inserite numerosissime vescichette traslucide dette ascidi, che servono per catturare organismi acquatici di piccole dimensioni. Esse sono munite di una serie di setole e di peli assorbenti.\nDistribuzione e habitat.\nSi trova nelle zone temperato-fredde di Europa, Asia e Nord Africa, in acque stagnanti abbastanza profonde fino a 1000 m s.l.m.\nUsi.\n\u00c8 usata in fitoterapia per le sue propriet\u00e0 diuretiche e antinfiammatorie."}
{"id": "4620574", "revid": "647919", "url": "https://it.wikipedia.org/wiki?curid=4620574", "title": "Aeroporto di Sibulan", "text": ""}
{"id": "4620575", "revid": "647919", "url": "https://it.wikipedia.org/wiki?curid=4620575", "title": "Aeroporto di Dumaguete", "text": ""}
{"id": "4620576", "revid": "647919", "url": "https://it.wikipedia.org/wiki?curid=4620576", "title": "Aeroporto Sibulan", "text": ""}
{"id": "4620577", "revid": "599013", "url": "https://it.wikipedia.org/wiki?curid=4620577", "title": "Jonas Hofmann", "text": "Carriera.\nClub.\nBorussia Dortmund.\nHofmann debutt\u00f2 con la prima squadra del Borussia Dortmund il 16 dicembre 2012 entrando al minuto 89' nella gara vinta per 3-1 sul campo dell'Hoffenheim. Il 6 aprile 2013 nella gara contro l'Augsburg regala il primo assist nella massima competizione tedesca, la Bundesliga, e con la maglia della prima squadra contribuendo al risultato finale di 4-2 per i giallo-neri.\nNella stagione successiva Hofmann trova la prima presenza durante i trentaduesimi di finale della Coppa di Germania nella gara vinta 3-0 sul campo del Wilhelmshaven, rendendosi protagonista grazie ai due assist regalati al giovanissimo compagno Marvin Ducksch e a Robert Lewandowski. Il 10 agosto 2013 esordisce in Bundesliga nella nuova stagione procurandosi il rigore trasformato poi da Lewandowski nella trasferta vinta 4-0 sul campo dell'Augsburg. Segna il suo primo gol in Bundesliga il 18 agosto successivo sbloccando il risultato al 75' minuto della partita casalinga contro l'Eintracht Braunschweig. Nella stessa partita si procura anche il rigore trasformato poi da Marco Reus per il momentaneo 2-0; la partita finir\u00e0 poi 2-1.\nIl 18 settembre 2013 fa il suo esordio in Champions League nella sconfitta per 2-1 sul campo del Napoli. Il 3 dicembre 2013 torna ad essere protagonista nella vittoria per 2-0 in DFB-Pokal sul campo del Saarbrucken prima regalando l'assist del vantaggio al compagno Schieber poi realizzando, sul finire del primo tempo, il secondo gol che chiude la gara. Il primo marzo 2013 regala un altro assist nella partita casalinga contro il Norimberga al compagno armeno Mkhitaryan che segna il gol del definitivo 3-0.\nLa stagione 2014-2015 si apre con la vittoria della Supercoppa di Germania, battendo il Bayern Monaco con il punteggio di 2-0.\nBorussia M\u00f6nchengladbach.\nIl 1\u00ba gennaio 2016 passa al Borussia M\u00f6nchengladbach per 8 milioni di euro, firmando un contratto fino al 30 giugno 2020.\nNazionale.\nIl 5 settembre 2021 realizza il suo primo gol in nazionale maggiore nel successo per 6-0 contro l'."}
{"id": "4620578", "revid": "647919", "url": "https://it.wikipedia.org/wiki?curid=4620578", "title": "Aeroporto Dumaguete", "text": ""}
{"id": "4620582", "revid": "281944", "url": "https://it.wikipedia.org/wiki?curid=4620582", "title": "Aeroporto di Dumaguete - Sibulan", "text": ""}
{"id": "4620584", "revid": "1629429", "url": "https://it.wikipedia.org/wiki?curid=4620584", "title": "Fussball Club Vaduz 2011-2012", "text": "Questa voce raccoglie le informazioni riguardanti il Fussball Club Vaduz nelle competizioni ufficiali della stagione 2011-2012."}
{"id": "4620591", "revid": "1629429", "url": "https://it.wikipedia.org/wiki?curid=4620591", "title": "Fussball Club Vaduz 2010-2011", "text": "Questa voce raccoglie le informazioni riguardanti il Fussball Club Vaduz nelle competizioni ufficiali della stagione 2010-2011."}
{"id": "4620595", "revid": "1543377", "url": "https://it.wikipedia.org/wiki?curid=4620595", "title": "Honduras ai Giochi della XIX Olimpiade", "text": "L'Honduras partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 6 atleti, tutti impegnati nell'atletica leggera. Fu la prima partecipazione di questo paese ai Giochi. Non fu conquistata nessuna medaglia."}
{"id": "4620602", "revid": "718859", "url": "https://it.wikipedia.org/wiki?curid=4620602", "title": "Episodi di Blue Exorcist", "text": ""}
{"id": "4620603", "revid": "1543377", "url": "https://it.wikipedia.org/wiki?curid=4620603", "title": "Honduras Britannico ai Giochi della XIX Olimpiade", "text": "L'Honduras Britannico (l'attuale Belize) partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 7 atleti impegnati in 4 discipline: atletica leggera, ciclismo, sollevamento pesi e tiro. Fu la prima partecipazione di questo paese ai Giochi. Non fu conquistata nessuna medaglia."}
{"id": "4620610", "revid": "287204", "url": "https://it.wikipedia.org/wiki?curid=4620610", "title": "Vladimir Kinder", "text": ""}
{"id": "4620615", "revid": "228587", "url": "https://it.wikipedia.org/wiki?curid=4620615", "title": "Bob ai III Giochi olimpici invernali - Bob a quattro maschile", "text": "La gara di bob a quattro maschile ai III Giochi olimpici invernali si \u00e8 disputata tra il 14 e il 15 febbraio a Lake Placid."}
{"id": "4620618", "revid": "729019", "url": "https://it.wikipedia.org/wiki?curid=4620618", "title": "Stazione di Osimo-Castelfidardo", "text": "La stazione di Osimo-Castelfidardo \u00e8 una fermata ferroviaria posta sulla linea Ancona-Pescara. Sita nella frazione di Osimo Stazione, serve i comuni di Osimo e di Castelfidardo.\nStoria.\nFino al 20 novembre 2013 era classificata come stazione.\nStrutture e impianti.\nLa fermata \u00e8 classificata dalle Ferrovie dello Stato di categoria Bronze.\nMovimento.\nLa fermata \u00e8 servita da treni regionali.\nServizi.\nLa stazione \u00e8 classificata da RFI nella categoria \"bronze\".\nLa stazione dispone di:"}
{"id": "4620619", "revid": "22356", "url": "https://it.wikipedia.org/wiki?curid=4620619", "title": "Tuditanus", "text": "Il tuditano (gen. Tuditanus) \u00e8 un anfibio estinto, appartenente ai lepospondili. Visse nel Carbonifero superiore (Pennsylvaniano, circa 312 - 305 milioni di anni fa) e i suoi resti fossili sono stati ritrovati in Nordamerica (Ohio). \nDescrizione.\nQuesto animale era lungo circa 15 centimetri e il suo aspetto doveva ricordare vagamente quello di una lucertola dalla testa grossa. Il corpo era pi\u00f9 corto di quello di altri animali simili (come \"Hyloplesion\") e le vertebre presacrali erano 28. Le zampe possedevano una struttura robusta, da rettile, e le cinque dita di ogni arto erano allungate e dotate di falangi lunghe. Le punte delle dita possedevano una caratteristica insolita: erano a forma di vanga, con la parte terminale espansa lateralmente e piegata ventralmente. L'ilio conservava ancora il processo dorsale biforcato, tipico degli immediati antenati di \"Tuditanus\". \nClassificazione.\n\"Tuditanus\" fa parte dei microsauri, un gruppo di anfibi lepospondili di piccole dimensioni, tipici del Carbonifero e solitamente dotati di zampe corte. \"Tuditanus\" \u00e8 considerato un microsauro derivato, e d\u00e0 il nome al sottordine dei Tuditanomorpha.\nDescritto da Edward Drinker Cope nel 1871, \"Tuditanus\" \u00e8 conosciuto principalmente grazie a due scheletri provenienti da Linton (Ohio), ben conservati. Le zampe robuste dotate di dita allungate hanno portato numerosi studiosi a ritenerlo vicino all'origine dei rettili. In realt\u00e0, la forma del corpo simile \u00e8 attualmente ritenuta un fenomeno di convergenza evolutiva. \nUno stretto parente di \"Tuditanus\" \u00e8 \"Asaphestera\", conosciuto grazie a fossili provenienti dal giacimento di Joggins, in Nuova Scozia. La specie tipo (e la pi\u00f9 conosciuta) di \"Tuditanus\" \u00e8 T. punctulatus.\nPaleoecologia.\nI fossili estremamente rari di \"Tuditanus\", unitamente alla morfologia robusta degli arti, ha portato i paleontologi a ipotizzare uno stile di vita terrestre di questo animale. \"Tuditanus\" forse caciava piccoli insetti e artropodi nelle foreste carbonifere."}
{"id": "4620622", "revid": "599013", "url": "https://it.wikipedia.org/wiki?curid=4620622", "title": "Josef Kaltenbrunner", "text": "Carriera.\nNazionale.\nPrese parte alle Olimpiadi del 1912 con la Nazionale austriaca."}
{"id": "4620625", "revid": "1543377", "url": "https://it.wikipedia.org/wiki?curid=4620625", "title": "Isole Vergini americane ai Giochi della XIX Olimpiade", "text": "Le Isole Vergini americane parteciparono alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 6 atleti impegnati in 3 discipline: atletica leggera, sollevamento pesi e vela. Portabandiera il sollevatore di pesi Leston Sprauve, che gareggi\u00f2 nella categoria dei Pesi massimi. Fu la prima partecipazione di questo paese ai Giochi. Non fu conquistata nessuna medaglia."}
{"id": "4620629", "revid": "344503", "url": "https://it.wikipedia.org/wiki?curid=4620629", "title": "Carlos Leal (attore)", "text": "Biografia.\nLeal \u00e8 nato nel 1969 a Friburgo da immigrati galleghi, \u00e8 cresciuto a Losanna. Nel 1990 ha cofondato i Sens Unik. Il gruppo ha prodotto per la Four gold record e ha contribuito alla colonna sonora dei film \"L'odio\" (1995) e \"Neutre\" (2001). Ha anche prodotto dei video con i Sens Unik, ma dopo aver fatto un'apparizione nel documentario \"Babylon 2\" (1993), Leal decise di intraprendere seriamente una carriera di attore. Ha fatto pratica sotto la direzione di Jack Garfein ai The Actora Studio, a Parigi. Ha debuttato per la prima volta in \"Week End Break\" (2002), una commedia la quale ha suscitato interesse in tanti produttori francesi e svizzeri. Nel 2005 Leal apparve nel film svizzero \"Snow White\", nel suo primo ruolo da protagonista. Per questa interpretazione \u00e8 stato premiato come miglior attore protagonista al Tamil Nadu Film Festival e al Swiss Film Prize. Nel 2006 Leal ha ricoperto il ruolo del croupier e dell'organizzatore del torneo di poker nel film \"James Bond 007 - Casino Royale\"."}
{"id": "4620634", "revid": "729019", "url": "https://it.wikipedia.org/wiki?curid=4620634", "title": "Battaglia di Abido", "text": "La battaglia di Abido fu una vittoria navale ateniese avvenuta durante la guerra del Peloponneso. Nella battaglia, la flotta spartana, comandata da Mindaro, tent\u00f2 di raggiungere una piccola flotta alleata che era stata spinta verso la costa a Dardano, ma fu attaccata dalla flotta ateniese, comandata da Trasibulo. Il combattimento fu a lungo incerto, ma verso sera l'arrivo di Alcibiade coi rinforzi ateniesi fece pendere la bilancia in favore di questi ultimi e la flotta peloponnesiaca fu costretta a fuggire alla sua base di Abido, subendo nella ritirata gravi perdite.\nPreludio.\nAncor prima della vittoria ateniese di Cinossema, la flotta ateniese aveva stabilito la sua base a Sesto, da dove poteva rispondere velocemente a qualunque mossa della flotta spartana, stabilitasi ad Abido. Ad un anno di distanza dalla sconfitta Mindaro, il navarco spartano, ordin\u00f2 al comandante siracusano Dorieo di unirsi a lui ad Abido con 14 navi, sperando di concludere la guerra con una vittoria decisiva. Dorieo, come ordinato, salp\u00f2 da Rodi diretto a nord, dirigendosi verso l'Ellesponto. Prima di raggiungere Abido, comunque, fu notato dalle vedette ateniesi e spinto verso la costa. Senofonte riporta che fu intrappolato a Rhoiteion, mentre Diodoro Siculo accredita la localit\u00e0 di Dardano; Donald Kagan suggerisce che Dorieo, spinto verso la costa a Rhoiteion, abbia tentato di avanzare un po' verso Abido, prima di essere intrappolato una seconda volta a Dardano.\nVenendo a conoscenza della situazione critica di Dorieo, Mindaro si affrett\u00f2 a raggiungerlo abbandonata Troia, dove aveva fatto dei sacrifici ad Atena, si diresse verso Abido, mentre Farnabazo mise in movimento il suo esercito per aiutare Dorieo da terra. Per\u00f2 una volta uscito con le navi da Abido, gli Ateniesi uscirono da Sesto per contrastarlo.\nBattaglia.\nMindaro, dopo essersi svincolato dagli avversari e unito alle forze di Dorieo, aveva a disposizione una forza di ben 97; la flotta ateniese ne contava 74. Gli Spartani si schierarono per la battaglia colla costa asiatica dell'Ellesponto alle loro spalle, con Mindaro che comandava il lato destro e i Siracusani quello sinistro; gli Ateniesi si schierarono di fronte a loro, con Trasibulo che comandava il lato destro e Trasillo quello sinistro.\nLa battaglia inizi\u00f2 col segnale dei comandanti, che fu trasmesso alle flotte dai trombettieri. Segu\u00ec una battaglia equilibrata, coi piloti che tentavano di speronare e mettere fuori combattimento le triremi nemiche, mentre i marinai combattevano sui ponti contro i loro nemici ogni qualvolta venivano a contatto.\nCon il passare delle ore, nessuna delle due parti era fu capace di prevalere, fino a quando Alcibiade apparve con 18 triremi provenienti da Samo: inizialmente, entrambe le flotte credettero che i rinforzi fossero i loro, ma Alcibiade espose una bandiera rossa, il segno prestabilito che informava gli Ateniesi.\nCapendolo, la flotta spartana fugg\u00ec ad Abido, ma ebbe gravi perdite durante il viaggio, visto che gli Ateniesi attaccarono le navi esterne. Alla fine, nel tentativo di limitare i danni, Mindaro decise di tirare in secca le navi, protetto dalle truppe del satrapo Farnabazo, che si spinse addirittura in acqua col cavallo per dare l'esempio alla sua fanteria e alla sua cavalleria; ciononostante, gli Ateniesi catturarono 30 navi recuperando anche le 15 loro, sottratte dagli Spartani nella battaglia di Cinossema.\nConseguenze.\nDopo questa disastrosa sconfitta, Mindaro riport\u00f2 la flotta spartana ad Abido per ripararla e ricostruirla; chiese a Sparta dei rinforzi e studi\u00f2 con Farnabazo future campagne. Gli Ateniesi, frattanto, non riuscirono a sfruttare il vantaggio guadagnato. Potendo disporre di un numero limitato di soldati e dovendo per giunta affrontare una crisi in Eubea, dove era scoppiata una rivolta; gli Ateniesi non riuscirono a portare tutta la loro flotta nell'Ellesponto, perch\u00e9 30 navi, comandate da Teramene, furono inviate a sedare la ribellione in Eubea. Il contingente inviato non imped\u00ec ai ribelli di costruire una strada rialzata diretta in Beozia, ma Teramene riusc\u00ec a racimolare una somma considerevole di denaro saccheggiando i territori ostili dell'Eubea, in Boezia e nell'Egeo.\nPoco dopo la battaglia giunse il satrapo Tissaferne, che in quel periodo si trovava in Ionia. Alcibiade, che era stato suo assistente, convinto di avere ancora influenza presso la sua corte, veleggi\u00f2 incontro, portandogli doni. Purtroppo aveva giudicato male situazione, perch\u00e9 gli Spartani si erano lamentati col re persiano degli aiuti troppo scarsi dati loro da Tissaferne e il satrapo, dovendo dimostrare il suo impegn\u00f2 nel contrastare le azioni nemiche, arrest\u00f2 Alcibiade e lo imprigion\u00f2 a Sardi.\nAlcibiade scapp\u00f2 dopo un mese, ma la possibilit\u00e0 di contare sull'appoggio di Tissaferne era completamente svanita."}
{"id": "4620641", "revid": "31886", "url": "https://it.wikipedia.org/wiki?curid=4620641", "title": "Finale del campionato NFL 1967", "text": "La finale del campionato NFL \u00e8 stata la 35\u00aa del campionato della NFL. Il vincitore della gara avrebbe disputato il Super Bowl II contro i campioni della American Football League. La gara si tenne il 31 dicembre 1967 al Lambeau Field di Green Bay, Wisconsin. A causa delle avverse condizioni climatiche in cui l'incontro venne disputato e del suo finale sul filo di lana, la gara divenne nota come Ice Bowl ed \u00e8 considerata una delle migliori della storia della NFL.\nLa gara fu una rivincita della finale dell'anno dell'anno precedente; i Packers venivano da due titoli consecutivi nel 1966 e 1967. Due allenatori membri della Pro Football Hall of Fame si fronteggiarono: Tom Landry per i Cowboys e Vince Lombardi per i Packers.\nCondizioni climatiche.\nA causa del grande freddo, il match fu soprannominato dai media sportivi \"The Ice Bowl\". La temperatura al Lambeau Field fu di circa \u221226 \u00b0C, con una temperatura percepita di \u221244 \u00b0C. L'impianto di riscaldamento del terreno di gioco ebbe un malfunzionamento e quando il telone fu rimosso dal campo, prima dell'inizio della gara, lasci\u00f2 uno strato di umidit\u00e0 che rese il terreno sempre pi\u00f9 congelato a mano a mano che calava l'ombra sull'impianto di gioco. Il sistema di riscaldamento, costruito dalla General Electric e del costo di 80.000 dollari, fu portato dal nipote di George Halas, George Halas Jr., sulle linee laterali poco prima dell'inizio della gara. Alcuni giocatori di Dallas credettero che Lombardi avesse fatto rimuovere intenzionalmente l'energia dall'impianto. In precedenza, per prevenire i congelamenti del campo, era uso rimpierlo con dozzine di tonnellate di fieno.\nLa banda della University of Wisconsin\u2013La Crosse (allora Wisconsin State University\u2013La Crosse) avrebbe dovuto suonare nel pre-partita e nello spettacolo di met\u00e0 gara. Tuttavia, durante le prove, a causa del freddo brutale, gli strumenti di legno si congelarono, rendendo impossibile il loro utilizzo. Gli strumenti di metallo invece si attaccarono alle labbra dei musicisti; sette membri della banda dovettero essere trasportati all'ospedale locale per ipotermia. In seguito la performance della banda venne cancellata. Durante la partita, un anziano spettatore mor\u00ec a causa del freddo subito.\nPrima della gara, molti membri dei Green Bay Packers non riuscirono ad avviare le loro automobili a causa del gelo e furono costretti a ricorrere a modi alternativi per raggiungere lo stadio. Il linebacker Dave Robinson dovette bloccare un\u2019auto che transitava, guidata da un ragazzo che stava andando a prendere la fidanzata: per convincerlo a dargli un passaggio gli promise due biglietti, per lui e per lei, e quindi prima di arrivare al Lambeau Field passarono a recuperare la ragazza. Gli arbitri si ritrovarono senza indumenti adeguati per dirigere la gara e dovettero fare un veloce giro a un negozio di abbigliamento locale per comprare para-orecchi, guanti pesanti e indumenti intimi termici. Il quarterback dei Packers Bart Starr si rec\u00f2 in una chiesa con suo padre, che lo aveva raggiunto per la partita, e in seguito afferm\u00f2: \"Era cos\u00ec freddo che nessuno dei due ne parl\u00f2. Nessuno voleva affrontare la questione\".\nGli arbitri non riuscirono pi\u00f9 a utilizzare i loro fischietti dopo il kick-off di apertura. Come l'arbitro Norm Schachter utilizz\u00f2 il suo fischietto di metallo per dare il via alla gara, questo si congel\u00f2 sulle sue labbra. Mentre tentava di rimuoverlo, la pelle si tagli\u00f2 e le labbra incominciarono a sanguinare. Le condizioni erano cos\u00ec ostili che il sangue, anzich\u00e9 scorrere, si congel\u00f2 sulle sue labbra. Per il resto della gara, gli arbitri utilizzarono comandi vocali. Durante la partita, il telecronista della CBS Frank Gifford disse in diretta: \"Sto dando un morso al mio caff\u00e8\".\nEredit\u00e0.\nQuesta gara segn\u00f2 la fine di un'epoca e l'inizio di un'altra. Questa fu l'ultima occasione in cui la finale del campionato NFL fu considerata di maggiore importanza del Super Bowl: l'anno successivo, Joe Namath e i New York Jets batterono a sorpresa i Baltimore Colts, portando piena legittimit\u00e0 alla American Football League. Landry, non il solo di tale avviso, ritenne che quella gara non avrebbe mai dovuto disputarsi in tali condizioni. La NFL non assegn\u00f2 pi\u00f9 Super Bowl in stadi non coperti a citt\u00e0 dal clima freddo per decenni Super Bowl; il MetLife Stadium in New Jersey sar\u00e0 il primo nel 2014.\nCon la quinta vittoria del campionato NFL in sette anni e la vittoria dei primi Super Bowl, Vince Lombardi si riti\u00f2 da capo-allenatore dei Packers il 1\u00ba febbraio 1968, ma rimase come general manager tutta la stagione 1968. Molti giocatori di Dallas descrissero questa gara come la pi\u00f9 devastante sconfitta del periodo 1966\u20131970. Avendo perso anche la finale dell'anno precedente nei secondi finali, Landry fu bersaglio di critiche per non essere ancora riuscito a vincere il titolo, critiche che continuarono fino al 1971 quando i Cowboys conquistarono il loro primo campionato."}
{"id": "4620649", "revid": "686936", "url": "https://it.wikipedia.org/wiki?curid=4620649", "title": "Ice Bowl", "text": ""}
{"id": "4620662", "revid": "322321", "url": "https://it.wikipedia.org/wiki?curid=4620662", "title": "Cattedrale Metropolitana di Buenos Aires", "text": ""}
{"id": "4620663", "revid": "322321", "url": "https://it.wikipedia.org/wiki?curid=4620663", "title": "Cattedrale Metropolitana dell'Annunciazione", "text": ""}
{"id": "4620671", "revid": "712828", "url": "https://it.wikipedia.org/wiki?curid=4620671", "title": "Shinkiro", "text": ""}
{"id": "4620674", "revid": "322321", "url": "https://it.wikipedia.org/wiki?curid=4620674", "title": "Cattedrale Metropolitana di San Paolo", "text": ""}
{"id": "4620675", "revid": "1086846", "url": "https://it.wikipedia.org/wiki?curid=4620675", "title": "Ballspielverein Borussia 09 Dortmund 2013-2014", "text": "Questa voce raccoglie le informazioni riguardanti il Ballspielverein Borussia 09 Dortmund nelle competizioni ufficiali della stagione 2013-2014.\nStagione.\nIl Borussia Dortmund comincer\u00e0 la stagione 2013-2014 forte dei due 2\u00ba posti conquistati nella scorsa stagione in Fu\u00dfball-Bundesliga e in UEFA Champions League, in entrambi i casi arrivato dietro ai connazionali del Bayern Monaco. Disputer\u00e0 dunque la \"1.Fu\u00dfball-Bundesliga\" per la 47\u00aa volta, tra l'altro la 38\u00aa consecutiva. Prender\u00e0 inoltre parte alla UEFA Champions League per la 13\u00aa volta, alla 71\u00aa edizione della DFB-Pokal e alla DFL-Supercup per la 7\u00aa volta.\nLa cessione del giovane talento tedesco Mario G\u00f6tze ai rivali bavaresi per l'intera cifra della clausola rescissoria (37 milioni di euro) spinge la dirigenza a rinforzarsi per la nuova stagione e a reinvestire la rimpinguata disponibilit\u00e0 economica in due nuovi giocatori d'attacco: il trequartista armeno Henrix Mxit'aryan, acquistato dallo Shakhtar Donetsk per poco pi\u00f9 di 27 milioni di euro, e la punta gabonese Pierre-Emerick Aubameyang dai francesi del Saint-\u00c9tienne per 13 milioni di euro. Le partenze in difesa di Patrick Owomoyela, a fine contratto, e di Felipe Santana, destinato allo per 1 milione di euro, costituiscono le motivazioni per l'approdo in maglia giallo-nera del greco S\u014dkrat\u012bs Papastathopoulos dal , pagato quasi 10 milioni di euro. Anche Leonardo Bittencourt, dopo appena un anno a Dortmund, e Moritz Leitner fanno le valigie, ceduti rispettivamente all' per quasi 3 milioni di euro e allo Stoccarda in prestito oneroso.\nInfine Lasse Sobiech, Julian Koch e Daniel Ginczek, i tre giocatori facenti ritorno dal prestito, sono prontamente ceduti a titolo definitivo rispettivamente all', al Magonza e al , per un ricavo complessivo di 3,3 milioni di euro.\nLa stagione ufficiale per gli uomini del riconfermato J\u00fcrgen Klopp si apre nel migliore dei modi con la conquista della quarta Supercoppa di Germania della storia del club: il 27 luglio, allo stadio Signal Iduna Park di Dortmund, si impongono per 4-2 sul Bayern Monaco del neo-allenatore Pep Guardiola con le reti di Reus (doppietta), G\u00fcndo\u011fan e un autogol di van Buyten.\nMolto positivi si rivelano anche gli esordi nelle due competizioni nazionali, il campionato e la coppa di Germania: il primo \u00e8 impreziosito da cinque vittorie consecutive contro Augusta (4-0), (2-1), (1-0), Eintracht Francoforte (2-1) e (6-2), mentre il secondo vede il successo in trasferta per 3-0 contro il Wilhelmshaven, squadra militante in Regionalliga Nord.\nAll'ottava giornata di campionato il perde il derby con il Borussia M\u00f6nchengladbach per 2-0 nonostante la squadra di J\u00fcrgen Klopp abbi dominato tutta la partita.\nIl sorteggio per gli accoppiamenti dei gironi di UEFA Champions League che ha avuto luogo a Monaco il 29 agosto pone il Borussia Dortmund nel gruppo F assieme a , Olympique Marsiglia e .\nEsordisce in Champions league il 18/09/2013 allo stadio San Paolo Di Napoli dove perse per 2-1 sfidando il nuovo di Rafa Benitez\nIl 22 ottobre 2013 centra una storica e importantissima vittoria per il passaggio del girone in casa dell'Arsenal di Ars\u00e8ne Wenger per 1-2. L'11 dicembre 2013 grazie alla vittoria per 2-1 sul campo del Marsiglia in Francia vince il girone di ferro della Champions League 2013/2014 davanti ad Arsenal, Napoli e appunto Marsiglia.\nMaglie e sponsor.\nLo sponsor ufficiale della squadra durante la stagione calcistica 2013-2014 sar\u00e0 ancora, per l'ottavo anno consecutivo, Evonik, mentre la Puma continua a essere il fornitore e sponsor tecnico del Borussia Dortmund anche per questa stagione, la seconda consecutiva.\nOrganico.\nRosa.\n\"Rosa, numerazione e ruoli, tratti dal sito ufficiale, sono aggiornati al 5 settembre 2013.\"\nStaff tecnico.\n\"Organigramma dell'area sportiva, tratto dal sito ufficiale, aggiornato al 1\u00ba luglio 2013.\"\nStaff tecnico giovanili.\n\"Organigramma dell'area sportiva, tratto dal sito ufficiale, aggiornato al 1\u00ba luglio 2013.\""}
{"id": "4620678", "revid": "880827", "url": "https://it.wikipedia.org/wiki?curid=4620678", "title": "Cattedrale Cattolica Romana di St. Joseph", "text": ""}
{"id": "4620679", "revid": "744331", "url": "https://it.wikipedia.org/wiki?curid=4620679", "title": "Klubi Sportiv Flamurtari Vlor\u00eb 2012-2013", "text": ""}
{"id": "4620680", "revid": "1161734", "url": "https://it.wikipedia.org/wiki?curid=4620680", "title": "Cattedrale di San Giacomo (G\u00f6rlitz)", "text": "La cattedrale di San Giacomo di G\u00f6rlitz (in lingua tedesca Kathedrale St. Jakobus) \u00e8 la chiesa cattedrale della diocesi di G\u00f6rlitz, sita nell'omonima citt\u00e0.\nStoria.\nLa cattedrale venne costruita fra il 1898 ed il 1900 e consacrata il 6 ottobre del medesimo anno. Originariamente era previsto che la nuova chiesa dipendesse dalla chiesa parrocchiale della Santa Croce in G\u00f6rlitz, ma il cardinale Adolf Bertram, arcivescovo di Breslavia (allora G\u00f6rlitz apparteneva all'arcidiocesi di Breslavia), elev\u00f2 nel 1918 la nuova chiesa a chiesa parrocchiale. Nel marzo del 1947 mons. Ferdinand Piontek, vicario del capitolo della citt\u00e0 di Breslavia, dovette andarsene come conseguenza della seconda guerra mondiale (La citt\u00e0 di Breslavia si trov\u00f2 nella zona d'influenza sovietica, cio\u00e8 nella Polonia, e gli abitanti di origine germanica ne furono cacciati).\nEgli prosegu\u00ec la sua attivit\u00e0 a G\u00f6rlitz, che era divenuta la sede d'esilio del capitolo metropolitano e dell'Ordinariato di Breslavia. La chiesa parrocchiale di San Giacomo divenne cos\u00ec sede vescovile del distretto di G\u00f6rlitz-Cottbus. Nel 1972 fu elevata a sede di amministratura apostolica ed assunse il titolo di protocattedrale. Nel 1994, con la ristrutturazione delle diocesi della Germania orientale, venne creata la diocesi di G\u00f6rlitz, della quale la chiesa parrocchiale di San Giacomo divenne sede, cio\u00e8 cattedrale.\nDescrizione.\nArchitettura.\nSi tratta di una chiesa a sala a tre navate, eretta in laterizio in stile neogotico. \u00c8 dotata di una torre campanaria alta 68\u00a0m, che la rende visibile da molto lontano. Negli ultimi giorni della seconda guerra mondiale fu oggetto di tiri di artiglieria, che la distrussero quasi completamente e venne restaurata con un colmo della torre semplificato e senza timpano. Entro il 2014 dovranno essere completamente ricostruite le quattro torricelle, la copertura ed i fregi gialli e rossi del tetto.\nOrgano.\nLa chiesa venne dotata tra il 1988 ed il 1989 di un organo a tre tastiere e 47 registri.\nCampane.\nIl suono delle campane \u00e8 prodotto da 4 campane denominate San Giacomo, San Benedetto, Santa Maria e San Bonifacio. Nel 1963 i gioghi in legno furono sostituiti con altri in acciaio e successivamente tre delle campane dovettero subire un restauro e rientrarono pienamente in servizio nel 2012."}
{"id": "4620682", "revid": "106456", "url": "https://it.wikipedia.org/wiki?curid=4620682", "title": "Duomo di G\u00f6rlitz", "text": ""}
{"id": "4620687", "revid": "1301563", "url": "https://it.wikipedia.org/wiki?curid=4620687", "title": "Linea verde (metropolitana di Brasilia)", "text": "La Linea verde \u00e8 una linea di metropolitana che serve la citt\u00e0 di Brasilia, in Brasile, e ha come capolinea le stazioni di Ceil\u00e2ndia e Central. Ha una lunghezza di 33,5 km e serve 20 stazioni. I lavori per la costruzione della linea iniziarono nel 1992 ed originariamente l'apertura era prevista nel 1994. Ma con il ritardo dei lavori, la prima tratta \u00e8 stata inaugurata solamente nel 2001. Molte delle stazioni attualmente aperte sono in comune con la Linea arancione (L).\nStazioni.\nNell'elenco che segue, a fianco ad ogni stazione, sono indicati i servizi presenti e gli eventuali interscambi ferroviari:\nProgetti.\nPer la Linea 1 sono previsti i prolungamenti di entrambi i capolinea:\nInoltre saranno costruite cinque stazioni intermedie: 104 Sul (che saranno in comune con Linea 2) e Onoyama."}
{"id": "4620689", "revid": "106456", "url": "https://it.wikipedia.org/wiki?curid=4620689", "title": "Duomo di Monaco di Baviera", "text": ""}
{"id": "4620690", "revid": "1543377", "url": "https://it.wikipedia.org/wiki?curid=4620690", "title": "Synergetic Air-Breathing Rocket Engine", "text": "Il SABRE (Synergetic Air-Breathing Rocket Engine) \u00e8 un progetto in sviluppo dalla Reaction Engines Limited per un motore a getto preraffreddato ipersonico ibrido esoreattore endoreattore. Il motore \u00e8 stato progettato per ottenere la capacit\u00e0 SSTO (single-stage-to-orbit), per un prototipo di velivolo di lancio Skylon. SABRE \u00e8 un'evoluzione della serie di motore con ciclo ad aria liquefatta (LACE) sviluppata da Alan Bond dalla prima met\u00e0 degli anni ottanta per il progetto HOTOL.\nFunzionamento.\nIl progetto prevede un motore a razzo a ciclo combinato con due modalit\u00e0 di funzionamento.\nLa modalit\u00e0 esoreattore combina un turbo-compressore con un motore a getto preraffreddato dal peso contenuto posizionato a valle della presa d'aria dinamica. Alle alte velocit\u00e0, il raffreddamento dell'aria riscaldatasi per effetto dell'elevata pressione di ristagno dovuta al rallentamento (e compressione) del flusso nella presa d'aria, \u00e8 garantito da uno scambiatore di calore che ne abbatte la temperatura in poche frazioni di secondo. L'aria viene quindi ulteriormente compressa dal compressore e poi immessa nella camera di combustione dove viene miscelata con l'idrogeno infiammandosi. Il preraffreddamento permette al motore di continuare ad erogare una forte spinta ad altissime quote e velocit\u00e0. Le basse temperature garantite dallo scambio termico con idrogeno liquido, permettono l'utilizzo di leghe leggere nella costruzione del motore, solitamente impossibili da utilizzare nei ramjet, ottenendo cos\u00ec motori leggeri essenziali per raggiungere l'orbita. A differenza dei prototipi LACE, il preraffreddamento del SABRE non liquef\u00e0 l'aria permettendo un flusso pi\u00f9 efficiente.\nDopo aver chiuso la presa d'aria a Mach\u00a05,14, a 28,5\u00a0km di altitudine, il motore opera come un motore a razzo a ciclo chiuso ad elevate prestazioni bruciando ossigeno ed idrogeno liquido stivati a bordo, potenzialmente permettendo ad un prototipo di spazioplano ibrido, come lo Skylon, di raggiungere l'orbita dopo aver lasciato l'atmosfera con un profilo di salita graduale.\nUn motore derivato dal SABRE chiamato Scimitar \u00e8 stato progettato per il jet da trasporto ipersonico della societ\u00e0 A2, proposto per lo studio LAPCAT, finanziato dalla Unione europea.\nStoria del progetto.\nIl preraffreddamento si \u00e8 evoluto da un'idea del 1955 di Robert P. Carmichael. Questa idea fu esplorata originariamente tramite il motore ad aria liquefatta (LACE) della Marquardt e della General Dynamics negli anni sessanta come parte del programma della United States Air Force (USAF) nel campo degli spazioplani.\nIl sistema LACE avrebbe dovuto essere posizionato a valle di una presa d'aria supersonica. Lo scambiatore di calore avrebbe raffreddato l'aria attraverso dell'idrogeno liquido stivato a bordo come combustibile. L'aria liquida ottenuta poi veniva processata separando l'ossigeno liquido da usare nella combustione. La quantit\u00e0 di idrogeno riscaldato era troppo grande per venire utilizzata tutta nel processo di combustione, cos\u00ec parte dell'idrogeno veniva semplicemente espulsa, ricavandone una spinta utile, che per\u00f2 diminuiva notevolmente l'efficienza complessiva del motore.\nNel 1989, dopo che i finanziamenti per il progetto HOTOL finirono, Bond e alcuni altri suoi colleghi di progetto, fondarono la Reaction Engines Limited per proseguire le ricerche. Il preraffreddatore RB545 ebbe seri problemi dovuti a infragilimento da idrogeno e eccessivo consumo di idrogeno, oltre a problemi con alcuni brevetti e con l'Official Secrets Act, perci\u00f2 Bond cominci\u00f2 a sviluppare il SABRE.\nIl motore SABRE si affida ad uno scambiatore di calore in grado di raffreddare quasi istantaneamente fino a -150\u00a0\u00b0C il flusso d'aria in ingresso nel motore; tale flusso viene poi compresso ed immesso in camera di combustione insieme all'idrogeno producendo, tramite la combustione, una spinta durante il volo in atmosfera, per poi passare all'ossigeno liquido stivato durante le fasi di volo extra-atmosferico.\nNel novembre del 2012, la Reaction Engines ha annunciato il successo di una serie di test che provano la validit\u00e0 della tecnologia per il preraffreddamento del flusso d'aria, uno dei principali ostacoli al completamento del progetto. L'Agenzia Spaziale Europea (ESA) ha valutato lo scambiatore di calore del preraffreddamento del motore SABRE, affermando che le tecnologie richieste per proseguire lo sviluppo del motore erano state totalmente dimostrate. I test condotti nel 2011 hanno dimostrato che lo scambiatore di calore \u00e8 in grado di ricavare una quantit\u00e0 di ossigeno dall'atmosfera sufficiente alle operazioni a basse altitudini e ad alte performance richieste dal motore.\nI successivi test, avviati in Colorado presso il HTX nel 2019, hanno dimostrato sul finire dello stesso anno l'efficienza del preraffreddatore del SABRE, nonch\u00e9 la sua capacit\u00e0 di gestire flussi in ingresso almeno fino a Mach 5.\nA seguito di tutte le conferme teoriche e sperimentali il 5 maggio 2020 \u00e8 stato annunciato l'avvio di uno studio concettuale per lo sviluppo di un banco di prova volante per testare il motore in condizioni operative reali; questo studio \u00e8 stato avviato dalla UK Space Agency e verr\u00e0 condotto all'interno dell'European Space Agency General Support Technology Programme (GSTP) e vede il coinvolgimento diretto anche della Cranfield Aerospace Solutions.\nFinanziamenti.\nNel 2011, come conseguenza della mancata raccolta di finanziamenti sufficienti per costruire lo Skylon, si \u00e8 deciso di concentrare le successive attivit\u00e0 di ricerca e sviluppo principalmente sui soli motori, progetto nella quale l'ESA all'epoca aveva gi\u00e0 investito 1 milione di euro.\nNel luglio del 2013, il Regno Unito, a seguito dei risultati raccolti dai test eseguiti dall'ESA sulle tecnologie principali alla base del funzionamento del motore, ha stanziato 60 milioni di sterline per proseguire lo sviluppo e realizzare un prototipo a grandezza reale.\nNel agosto 2015 la Commissione europea approva un finanziamento di 50 milioni \u00a3, mentre, nell'ottobre 2015, il conglomerato britannico della difesa BAE Systems ha stipulato un accordo con Reaction Engines in base al quale avrebbe investito \u00a3 20,6 milioni in REL per acquisire il 20% del suo capitale azionario, nonch\u00e9 per fornire assistenza nello sviluppo del motore SABRE.\nNel luglio 2016 l'ESA ha approvato la seconda sovvenzione di 10 milioni di \u00a3.\nIl 25 settembre 2017 \u00e8 stato annunciato che l'Agenzia per i progetti di ricerca avanzata della difesa degli Stati Uniti (DARPA) aveva aggiudicato un contratto per finanziare e condurre test con flussi d'aria ad alta temperatura e velocit\u00e0 in un proprio sito , negli Stati Uniti in Colorado, chiamato HTX.\nTecnica.\nCome il RB545, il SABRE non \u00e8 n\u00e9 un convenzionale motore a razzo n\u00e9 un turbogetto, ma un ibrido che brucia l'ossigeno atmosferico alle basse velocit\u00e0 e altitudini e passa all'ossigeno liquido stivato a bordo ad altitudini pi\u00f9 alte.\nDurante la fase di volo supersonico, una spina assial-simmetrica traslante posta all'ingresso del motore, rallenta l'aria a velocit\u00e0 subsoniche tramite due onde d'urto oblique. Una parte di questa aria attraversa lo scambiatore di calore dove viene raffreddata e poi immessa nel nucleo del motore, la restante parte \u00e8 convogliata ad alimentare dei motori ramjet disposti anularmente attorno al nucleo.\nIl nucleo del motore \u00e8 costituito da un compressore mosso da una turbina (che utilizza un ciclo chiuso Joule Brayton ad elio) per alimentare la camera di combustione nella fase di volo atmosferico. Fuori dall'atmosfera (o comunque a velocit\u00e0 e quote troppo elevate), l'ossigeno liquido stivato a bordo \u00e8 immesso nelle quattro camere di combustione mediante una turbopompa, cos\u00ec come il combustibile (idrogeno liquido). Il nucleo centrale del motore \u00e8 completato da quattro ugelli convergenti-divergenti, uno per ogni camera di combustione.\nPreraffreddamento.\nLa velocit\u00e0 massima di volo di un turbogetto convenzionale \u00e8 limitata dalla temperatura in ingresso al compressore. A velocit\u00e0 supersoniche ed ipersoniche, il rallentamento e la compressione del flusso nella presa d'aria comportano l'innalzamento della temperatura dell'aria in ingresso al compressore fino a valori prossimi ed anche superiori a 1000\u00a0\u00b0C, incompatibili con la resistenza strutturale dei componenti.\nPer ovviare a questo limite, il SABRE prevede l'introduzione, a valle della presa d'aria, di un complesso scambiatore di calore composto di decine di chilometri di tubicini in una lega di nickel (Inconel) resistente alle alte temperature (le cui pareti sono spesse solo 40 micron) attraversati da elio a bassa temperatura ed alta pressione. Questo scambiatore costituisce la sfida tecnologica maggiore nel progetto del motore, in quanto ai requisiti di robustezza, leggerezza, compattezza e resistenza agli sbalzi di temperatura di questo sistema si aggiunge anche la capacit\u00e0 di trattare una portata cospicua (400\u00a0kg al secondo di aria) senza che l'eventuale umidit\u00e0 naturalmente presente nell'atmosfera possa congelarsi sulle sue superfici bloccandone il flusso.\nCiclo ad elio.\nUn'altra particolarit\u00e0 di questo motore \u00e8 l'interposizione di un ciclo ad elio tra l'idrogeno liquido, conservato a temperature criogeniche a bordo del velivolo, e l'aria in ingresso al nucleo del motore. Per evitare che problemi di infragilimento da idrogeno possano portare a rotture e perdite nello scambiatore a valle della presa d'aria con conseguenze catastrofiche, dell'elio viene raffreddato in uno scambiatore di calore cedendo calore all'idrogeno liquido destinato alla combustione. L'elio a bassa temperatura ed alta pressione viene quindi inviato allo scambiatore che raffredda l'aria in ingresso al motore. Successivamente l'elio passa in un altro scambiatore posto a valle di un precombustore dove gli viene fornito calore che ceder\u00e0 nelle turbine della turbopompa dell'ossigeno liquido (quando \u00e8 fuori dall'atmosfera) o alla turbina che muove il compressore (nel volo a basse altitudini).\nCompressore.\nGrazie alla bassa temperatura dell'aria in ingresso al compressore, \u00e8 possibile ottenere un elevato rapporto di compressione impiegando materiali in lega leggera a tutto vantaggio del peso complessivo. A valle del compressore, il flusso di aria (compresso a circa 140 atmosfere) viene diviso con una parte che prosegue verso le camere di combustione principali e la restante deviata in un precombustore dove viene fatta reagire con l'idrogeno destinato alle camere di combustione principali. Dal momento che la reazione avviene in eccesso di combustibile, la temperatura di questi prodotti di combustione sar\u00e0 molto inferiore a quella che si ottiene nelle camere di combustione principali dove si cerca di ottenere un rapporto stechiometrico.\nA differenza di un turbogetto convenzionale, la turbina che muove il compressore non sfrutta direttamente i gas provenienti dalla camera di combustione, ma l'espansione dell'elio riscaldato nel precombustore. A velocit\u00e0 e quote elevate, quando non \u00e8 presente il flusso d'aria che attraversa il motore, il circuito dell'elio bypassa la turbina del compressore e si espande nella turbina della turbopompa dell'ossigeno liquido conservato nei serbatoi del velivolo.\nCombustori.\nL'idrogeno viene fatto reagire con l'aria e con l'ossigeno stivato a bordo in tre zone differenti: precombustore, camere di combustione principali e motori ramjet.\nNel precombustore tutto l'idrogeno destinato alle camere di combustione principali \u00e8 fatto reagire con una minima parte di aria proveniente dal compressore (nel funzionamento atmosferico) o di ossigeno proveniente dai serbatoi (fuori dall'atmosfera). Il calore sviluppato \u00e8 ceduto, mediante uno scambiatore, all'elio che, a sua volta, lo cede espandendosi nella turbina che muove il compressore o in quella della turbopompa dell'ossigeno liquido.\nNelle quattro camere di combustione principali, i prodotti di combustione del precombustore (che contengono ancora un notevole eccesso di idrogeno) vengono fatti reagire con l'aria o con l'ossigeno rimanenti completando cos\u00ec la combustione.\nEsternamente al nucleo del motore sono disposti, ad anello, una serie di motori ramjet che vengono alimentati con idrogeno e parte dell'aria compressa dalla presa d'aria nella fase di volo supersonica in atmosfera.\nUgelli di scarico.\nLa geometria del condotto di scarico di un motore a razzo \u00e8 dettata oltre che dalla portata dei gas e dalla loro temperatura in camera di combustione anche dalla pressione esterna alla quale il motore opera. In un endoreattore, infatti, la massima spinta teorica si ottiene quando in corrispondenza della sezione di uscita la pressione \u00e8 pari a quella atmosferica (o nulla se nel vuoto). Un ugello a campana convenzionale viene solitamente disegnato per una determinata pressione (e quindi altitudine) al di fuori della quale le sue prestazioni diminuiscono.\nNel SABRE, che deve funzionare dal livello del mare fino all'orbita, \u00e8 invece previsto un sistema per \"adattare\" entro certi limiti la pressione all'uscita dell'ugello a quella atmosferica. Il progetto \"STERN\" \u00e8 stato sviluppato per progettare un ugello ad \"Espansione-Deflessione\" (o \"E-D\") che, come un ugello aerospike, \u00e8 in grado di compensare la variazione della pressione esterna con il variare della quota, oltre a risultare pi\u00f9 corto di un ugello a campana convenzionale. A differenza di quest'ultimo, l'ugello E-D presenta un corpo centrale (o spina) che deflette il flusso radialmente contro la campana (invece che verso l'interno come nell'aerospike) creando una zona di flusso separato nella parte centrale dell'ugello, immediatamente a valle della spina stessa. L'ugello E-D si adatta grazie alle variazioni del volume del flusso supersonico nell'ugello causate dalla scia a valle del corpo centrale che aumenta o diminuisce in funzione della pressione atmosferica.\nMotori ramjet.\nAnche se il preraffreddamento richiede una minore quantit\u00e0 di idrogeno rispetto a quella necessaria a liquefare l'aria, risulta per\u00f2 sempre maggiore di quella necessaria alla combustione con la massa di aria trattata. L'eccesso di idrogeno viene quindi immesso in una serie di motori ramjet disposti ad anello intorno al nucleo centrale del motore dove \u00e8 bruciato con l'aria compressa dalla presa d'aria che aggira lo scambiatore di calore."}
{"id": "4620698", "revid": "767487", "url": "https://it.wikipedia.org/wiki?curid=4620698", "title": "Anthony Mason (1987)", "text": "Carriera.\nAla di 201\u00a0cm, ha giocato nei massimi campionati del Bahrein, del Giappone e del Venezuela, oltre che nella NBDL. \u00c8 figlio di Anthony Mason sr."}
{"id": "4620700", "revid": "120559845", "url": "https://it.wikipedia.org/wiki?curid=4620700", "title": "Messico ai Giochi della XIX Olimpiade", "text": "Il Messico ospit\u00f2 le XIX Olimpiadi, svoltesi a Citt\u00e0 del Messico dal 12 al 27 ottobre 1968, e vi partecip\u00f2 con una delegazione di 275 atleti impegnati in tutte le venti discipline del programma olimpico. Portabandiera fu il pentatleta e cavaliere David B\u00e1rcena, alla sua seconda olimpiade. Il bottino della squadra, alla sua decima partecipazione ai Giochi estivi, fu di nove medaglie: tre d'oro, tre d'argento e tre i bronzo. Con due medaglie d'oro e due di bronzo il Messico si piazz\u00f2 al terzo posto nel medagliere del pugilato, dietro URSS e Stati Uniti. La terza medaglia d'oro venne dal nuoto, grazie al diciassettenne ranista Felipe Mu\u00f1oz."}
{"id": "4620701", "revid": "106456", "url": "https://it.wikipedia.org/wiki?curid=4620701", "title": "Duomo di Paderborn", "text": ""}
{"id": "4620704", "revid": "38120", "url": "https://it.wikipedia.org/wiki?curid=4620704", "title": "La maschera di Zorro (film 1959)", "text": ""}
{"id": "4620706", "revid": "287204", "url": "https://it.wikipedia.org/wiki?curid=4620706", "title": "La maschera di Zorro (film)", "text": ""}
{"id": "4620707", "revid": "585241", "url": "https://it.wikipedia.org/wiki?curid=4620707", "title": "Ioram (re d'Israele)", "text": "Biografia.\nEra il figlio legittimo di Acab e Gezabele. Secondo il II libro dei re nel quinto anno di Ioram d'Israele, (un altro) Ioram divenne re di Giuda, quando il padre Giosafat era (ancora), re di Giuda, il che indica una co-reggenza. L'autore del II libro dei re parla anche di entrambi, Ioram di Israele e Ioram di Giuda nello stesso passaggio, che possono essere fonte di confusione.\nIoram cominci\u00f2 a regnare in Israele nel 18\u00ba anno di Giosafat di Giuda, e regn\u00f2 12 anni. William F. Albright ha datato il suo regno all'849 a.C.-842 a.C., mentre E.R. Thiele propone la datazione 852 a.C.-841 a.C.. Secondo le stime attualmente pi\u00f9 attendibili, Ioram avrebbe regnato non pi\u00f9 di otto anni.\nIl suo ultimo atto ha avuto luogo quando, aiutato dal nipote Acazia, re di Giuda, ha combattuto senza successo contro l'esercito di Hazael, re degli Aramei a Ramot di Galaad.\nIoram stesso fu ferito nel combattimento ed \u00e8 probabile che la sua sconfitta a Ramot di Galaad fosse stata un disastro. Come risultato, mentre Ioram si stava riprendendo a Izreel, il suo generale Ieu incit\u00f2 in patria una rivolta. Ieu uccise Ioram e gett\u00f2 il suo corpo nel campo di Nabot di Izre\u00e8l, come vendetta per il peccato dei suoi genitori accusati di aver rubato la terra. Dopo la morte di Ioram, Ieu rivendic\u00f2 a s\u00e9 il trono di Israele.\nL'autore della Stele di Tel Dan (che fu ritrovata fra il 1993 e il 1994 durante gli scavi archeologici del sito di Lais) afferm\u00f2 di aver ucciso entrambi Acazia e Ioram. Molto probabilmente fu scritto da Hazael."}
{"id": "4620709", "revid": "339392", "url": "https://it.wikipedia.org/wiki?curid=4620709", "title": "Duomo di Limburg an der Lahn", "text": ""}
{"id": "4620713", "revid": "1494169", "url": "https://it.wikipedia.org/wiki?curid=4620713", "title": "Acindino", "text": ""}
{"id": "4620715", "revid": "287204", "url": "https://it.wikipedia.org/wiki?curid=4620715", "title": "Jose Tomas Boves", "text": ""}
{"id": "4620716", "revid": "1039155", "url": "https://it.wikipedia.org/wiki?curid=4620716", "title": "Episodi di Fruits Basket (serie animata 2001)", "text": "Lista degli episodi di \"Fruits Basket\", anime tratto dall'omonimo manga di Natsuki Takaya, trasmesso in Giappone su TV Tokyo dal 5 luglio al 27 dicembre 2001.\nLa storia ruota attorno a Tohru Honda e i suoi amici, tredici membri della famiglia Soma posseduti dagli animali dello zodiaco cinese e sottoposti alla maledizione che li fa trasformare nelle loro varie forme animale quando vengono abbracciati da una persona del sesso opposto.\nLa sigla di apertura, , e quelle di chiusura, e solo per l'episodio 25, sono interpretate da Ritsuko Okazaki.\nNel 2019 \u00e8 stato trasmesso su TV Tokyo un remake dell'anime, intitolato sempre \"Fruits Basket\", pi\u00f9 fedele al manga."}
{"id": "4620717", "revid": "729019", "url": "https://it.wikipedia.org/wiki?curid=4620717", "title": "Heinkel HD 15", "text": "L'Heinkel HD 15 fu un idrovolante monomotore biplano, sviluppato dall'azienda aeronautica tedesca Heinkel Flugzeugwerke nei tardi anni venti e rimasto allo stadio di prototipo.\nRealizzato nel 1927 su richiesta del ministero dei trasporti della Repubblica di Weimar, fu utilizzato per sperimentare l'utilizzo di un aereo postale imbarcato catapultabile. Pur non entrando mai in servizio effettivo, le esperienze acquisite nelle prove effettuate a bordo del transatlantico TS \"Bremen\" furono riutilizzate nello sviluppo dell'Heinkel HD 55 ad uso militare.\nStoria del progetto.\nNegli anni venti la Heinkel venne contattata dalla Marina imperiale giapponese per avviare lo sviluppo di una catapulta per aerei azionata a vapore destinata alla nave da battaglia \"Nagato\", una tecnologia che permetteva di agevolare il lancio di velivoli da ricognizione, propriamente idrovolanti, direttamente dal ponte con un notevole risparmio di tempo rispetto alle complesse operazioni di messa in mare a opera di gru.\nGli studi attirarono le attenzioni anche dei vertici della Reichsmarine, la marina militare tedesca del periodo, la quale per\u00f2 per i vincoli imposti dal trattato di Versailles non poteva esplicitamente introdurre nuove tecnologie nelle proprie unit\u00e0. Tuttavia nel 1927 il ministero dei trasporti emise una specifica per la fornitura di un velivolo adatto ad agevolare e velocizzare le operazioni di recapito della posta nelle rotte navali transatlantiche, equipaggiando cos\u00ec le grandi navi passeggeri della stessa tecnologia a catapulta la cui esperienza poteva essere facilmente riversata in ambito militare.\nL'ufficio tecnico della Heinkel, pur avendo progettato ad opera del titolare Ernst Heinkel numerosi idrovolanti a scarponi, decise di avviare un progetto, indicato come HD 15, relativo ad un idro a scafo centrale ritenendolo pi\u00f9 idoneo allo scopo, caratterizzato da costruzione interamente lignea, dalla velatura biplana, dalla propulsione affidata ad un unico motore in configurazione traente e uno scafo che integrava tre abitacoli separati ed aperti, con quello anteriore, riservato al pilota, insolitamente collocato davanti al bordo d'attacco dell'ala inferiore e direttamente sotto al propulsore, mentre i due posteriori erano destinati ai due passeggeri o alla posta.\nIl prototipo venne realizzato nel corso dell'anno, unitamente alla costruzione di un'idonea catapulta a bordo del transatlantico TS \"Bremen\" della compagnia di navigazione Norddeutscher Lloyd, quindi immatricolato D-1237. Le prove a bordo si svolsero per un periodo limitato verso la fine del 1928 senza tuttavia che l'HD 15 venisse effettivamente utilizzato in servizio.\nIl modello non venne avviato alla produzione in serie ma il progetto venne utilizzato per elaborare una sua versione derivata ad uso militare, l'Heinkel HD 55, su richiesta della Voenno-morskoj flot, la marina militare dell'Unione Sovietica."}
{"id": "4620720", "revid": "28592", "url": "https://it.wikipedia.org/wiki?curid=4620720", "title": "Bassopiano Germanico", "text": ""}
{"id": "4620721", "revid": "834", "url": "https://it.wikipedia.org/wiki?curid=4620721", "title": "Tamazight", "text": ""}
{"id": "4620726", "revid": "486946", "url": "https://it.wikipedia.org/wiki?curid=4620726", "title": "Kinder e Ferrero", "text": ""}
{"id": "4620728", "revid": "158913", "url": "https://it.wikipedia.org/wiki?curid=4620728", "title": "Acazia (re d'Israele)", "text": "Lo studioso della Bibbia William Albright ha ipotizzato che il suo regno sia stato tra l'850 e l'849 a.C., mentre E.R. Thiele ha proposto le date 853 -852 a.C..\nNei \"Libri dei Re\", Acazia \u00e8 biasimato per aver seguito le orme del padre Acab, che abbandon\u00f2 la fede nel Dio di Israele per convertirsi al culto del dio Baal.\nRegno.\nDurante il suo regno, i Moabiti si ribellarono contro la sua autorit\u00e0 ( 2 Re 3:5-7 ). Questo evento venne registrato sulla stele di Mesha, una vasta lapide scritta in lingua moabita.\nSi alle\u00f2 con Giosafat di Giuda, nel tentativo di far rivivere il commercio marittimo del Mar Rosso, che si rivel\u00f2 poi un fallimento (2 Cronache 20:35-37 ).\nI suoi messaggeri, inviati a consultare Ba' al Zebub il dio di Ekron (Beelzebub in italiano) per quanto riguardava il suo recupero dopo una caduta dal tetto del suo palazzo, incontrarono per strada il profeta Elia, che si indispett\u00ec per la richiesta indirizzata a una divinit\u00e0 diversa dal dio di Israele e li risped\u00ec al re per avvertirlo che sarebbe rimasto paralizzato a letto ( 1 Re 22:51 ; 2 Re 01:18 )."}
{"id": "4620732", "revid": "647919", "url": "https://it.wikipedia.org/wiki?curid=4620732", "title": "Massicci montuosi", "text": ""}
{"id": "4620737", "revid": "287204", "url": "https://it.wikipedia.org/wiki?curid=4620737", "title": "Tizimin", "text": ""}
{"id": "4620738", "revid": "834", "url": "https://it.wikipedia.org/wiki?curid=4620738", "title": "Lingua tamazight del medio Atlante", "text": ""}
{"id": "4620739", "revid": "287204", "url": "https://it.wikipedia.org/wiki?curid=4620739", "title": "Jos\u00e9 Tom\u00e1s Boves", "text": "Era il comandante dell'Esercito Realista di Barlovento (nota anche come la \"Legione Infernale\") che divent\u00f2 un caudillo dei llanero durante la Guerra d'indipendenza del Venezuela, nel periodo che pose fine alla seconda repubblica venezuelana (1813 - 1814).\nNel corso della sua breve ma ben nota carriera militare, Boves si trasforma in un autentico \"caudillo\" popolare. Sfruttando il risentimento sociale delle classi povere contro gli abusi e lo sfruttamento da parte della aristocrazia criolla, scaten\u00f2 una feroce offensiva contro gli eserciti indipendentisti e si trasform\u00f2 in un incubo per la causa repubblicana portata avanti dalle classi elitarie venezuelane, portando allo sterminio di buona parte della popolazione di pelle bianca.\nSim\u00f3n Bol\u00edvar lo chiamava \"El Azote de Dios\" (il castigo di Dio). Secondo Bol\u00edvar, circa 80.000 persone morirono a causa delle battaglie e razzie compiute dagli uomini di Boves. Nel 1814 si persero a causa della guerra tra 100.000 e 150.000 vite. Miquel Izard Llorens, storico dell'Universit\u00e0 di Barcellona, Spagna, sostiene che l'estrema infamia che circonda Boves e le sue truppe sia il prodotto di un lungo lavoro di diffamazione elaborato nell'epoca posteriore all'indipendenza venezuelana. Boves e il suo successore alla morte, il luogotenente Morales, saccheggiarono le citt\u00e0 di Valencia, Caracas, Cuman\u00e1, Barcelona e Matur\u00edn, commettendo terribili massacri e ammassando grande bottino.\nIl comando di Boves e del suo successore Francisco Tom\u00e1s Morales costituisce una causa fondamentale per la caduta della Seconda Repubblica. Nonostante questo non giunse mai a governare il paese, dato che mentre guidava l'esercito realista nella fondamentale battaglia di Urica, vinta dalle sue truppe, rimase mortalmente ferito in battaglia.\nBiografia.\nGiovinezza.\nFiglio di Manuel Boves e Manuela de la Iglesia. Suo padre mor\u00ec quando aveva appena cinque anni, per questo sia sua madre che le sue due sorelle dovettero lavorare come servitori domestici. Comunque riusc\u00ec a compiere studi di Nautica e Pilotaggio nell'Instituto Asturiano de Gij\u00f3n tra il 1794 e il 1798, e dopo si arruol\u00f2 nella Real Armada Espa\u00f1ola dove navig\u00f2 in galeoni mercantili e in veloci brigantini postali.\nContrabbando.\nAd un certo punto abbandona la legalit\u00e0 coloniale, e si dedica al contrabbando con le isole olandesi di Aruba e Bonaire, giustificandolo per la necessit\u00e0 di aiutare a mantenere la famiglia in Spagna, venne catturato, giudicato e condannato a 8 anni di prigione nel castello di Puerto Cabello, parte della Capitaneria Generale del Venezuela, dominio della corona spagnola. Grazie a Lorenzo Joves, amico di suo padre, viene difeso dal avvocato criollo-venezolano Germ\u00e1n Roscio, che molti anni dopo sarebbe diventato il primo vicepresidente della Gran Colombia, e la sua prigionia venne commutata in un confino alla villa di Calabozo.\nCes\u00e1reo Fern\u00e1ndez Duro afferma che il vero cognome di Jos\u00e9 Tom\u00e1s era Rodr\u00edguez, nato a Gij\u00f3n ed ex-comandante di una nave corsara. Nonostante, nella sua scheda militare non si legge di alcuna attivit\u00e0 in navi da corsa. In effetti in quell'epoca la Spagna non forniva patenti di corso, a differenza dell'Inghilterra.\nDopo essere stato liberato con la condizionale prese residenza nella regione dei Llanos dove apr\u00ec una pulper\u00eda (tipico negozio del Sud America, che vende tutti i derivati della carne: candele, cera, sapone, macelleria e anche qualche medicinale, oltre spesso anche alcolici consumabili anche in loco), attivit\u00e0 considerata infame dai borghesi di Caracas; in seguito ampli\u00f2 le sue attivit\u00e0 commerciali con i traffici di bovini detti \"cimarr\u00f3n\" (ossia selvaggio, sfuggito ai latifondisti spesso morti in guerra, di propriet\u00e0 incerta o rubata). Rifiutato dall'aristocrazia creola Boves preferiva passare il suo tempo con il popolo llanero, formato da neri, mulatti, meticci e indios che trattava come pari ed \u00e8 grazie a questo che loro cominciarono a chiamarlo \"Taita\" (pap\u00e1). Sposa la mulatta Mar\u00eda Trinidad Bol\u00edvar che gli diede un figlio (Jos\u00e9 Trinidad Bol\u00edvar).\nGuerra di indipendenza del Venezuela.\nAllo scoppio della guerra d'indipendenza del Venezuela nel 1811, Boves cerca di unirsi alla causa indipendentista appoggiandola anche economicamente con il suo patrimonio. Nonostante la sua esperienza militare e la sua abilit\u00e0 come cavallerizzo, la sua richiesta per ricevere un comando militare nell'esercito indipendentista venne rifiutata dai \"criollos\" di Caracas a causa della sua condizione sociale. Incredibilmente, venne accusato di tradimento e condannato a morte, probabilmente a causa di nemici personali. La sua macelleria venne saccheggiata e bruciata e la sua sposa violentata e linciata davanti al figlio, per poi essere trascinata nuda per il villaggio. Finalmente Boves venne liberato nella villa di Calabozo dal capo militare spagnolo Eusebio Anto\u00f1anzas, poco dopo l'occupazione della zona; da allora si un\u00ec alla colonna di avanguardia dell'esercito di Domingo de Monteverde sotto il comando di Anto\u00f1anzas.\nCaudillo militare.\nProfilo.\nBen presto Jos\u00e9 Tom\u00e1s Boves verr\u00e0 tristemente conosciuto per atti di crudelt\u00e0 e sadismo. La sua \"Legi\u00f3n Infernal\" abitualmente uccideva i prigionieri e massacrava tutti i bianchi in ogni borgo che attraversava, senza distinzioni di et\u00e0 o genere e sempre mostrando odio agli altolocati, a prescindere dal fatto che fossero spagnoli o \"criollos\". Dopo la presa di La Cabrera, nel giugno del 1814, si rumoreggiava che aveva fatto sgozzare tutta la guarnigione, composta da circa 1.600 soldati indipendentisti.\nComunemente permetteva il saccheggio dei beni nemici da parte delle sue truppe e consentiva ogni tipo di eccesso. Gran parte della sua leadership consisteva nel risvegliare il risentimento verso ricchi e benestanti nelle classi sociali pi\u00f9 basse che lo seguivano. Si deve prendere in considerazione che la sua popolarit\u00e0 crebbe, non soltanto per la sua simpatia, vissuto e meriti personali, ma anche per il collasso delle antiche istituzioni politiche e sociali dopo la fine della Prima Repubblica Venezuelana che port\u00f2 al potere a chiunque fosse capace di mobilitare masse di seguaci e di armarli con i propri mezzi (o con quelli catturati al nemico), modalit\u00e0 che in Latino-America viene definita caudillismo. I suoi cavallerizzi \"llaneros\" lo seguivano fanaticamente per il suo carisma, esaltato dall'estremo coraggio nell'esecuzione delle cariche dei lancieri di cavalleria. Molti sostengono che il comportamento sanguinario di Boves sia stata una reazione dei realisti spagnoli e delle Canarie, ai primi massacri compiuti dagli indipendentisti dopo la promulgazione del \"Decreto de Guerra a Muerte\" da parte di Sim\u00f3n Bol\u00edvar.\nGli atti brutali commessi dai \"llaneros\" e i cambiamenti sociali che Boves promuoveva, dal momento che era stato l'unico generale ad aver abolito la schiavit\u00f9 e proclamare l'uguaglianza di tutte le razze, finalmente misero in allerta le \u00e9lite dirigenti, sia quelle indipendentiste che l'avevano combattuto che quelle dei realisti che l'avevano strumentalizzato, che concordarono una tregua non dichiarata al fine di fermarlo o almeno contenerlo, anche perch\u00e9 ad un certo punto si autoproclam\u00f2 capo supremo delle forze realiste in Venezuela, entrando in aperta ribellione rispetto agli ufficiali spagnoli che finora l'avevano comandato. Per questa ragione attualmente esiste un dibattito storico riguardo alla possibilit\u00e0 che Boves fosse mai stato veramente leale ai reali spagnoli (almeno all'inizio) o se abbia portato avanti questo discorso per ottenere il comando, le armi e altri mezzi, oltre a poter giustificare i suoi atti almeno da parte di uno dei due schieramenti in conflitto.\nMolti sospettano che le sue truppe, pi\u00f9 che essere convinti monarchici, stavano approfittando del conflitto e del caos esistente per vendicarsi dei loro padroni indipendentisti e per potere soddisfare qualche loro aspirazione sociale.\nIn effetti, quando si rese evidente che la campagna militare del generale spagnolo Pablo Morillo alla fine doveva restaurare in tutto e per tutto l'antico ordine sociale, rimettendo al potere l'aristocrazia spagnola rispetto a quella creola, i pi\u00f9 poveri abbandonarono massicciamente la causa realista e abbracciarono di nuovo la causa repubblicana, anche perch\u00e9 adesso Bol\u00edvar parlava insistentemente di uguaglianza e di riforme sociali. In effetti all'arrivo della navi della spedizione spagnola di Morillo, uno dei primi atti fu il licenziamento dei miliziani \"llaneros\", che vennero disarmati e sostituiti dall'esercito regolare spagnolo (Anche per questo molti cavallerizzi \"llaneros\" passarono nel rango indipendentista). Alcuni sostengono che se Boves non fosse morto nel villaggio di Urica, la guerra civile sarebbe continuata come \"resa dei conti\" tra i propri realisti. \nGenerali fedeli al Re di Spagna.\nLeader fedeli al re"}
{"id": "4620744", "revid": "599013", "url": "https://it.wikipedia.org/wiki?curid=4620744", "title": "George Bastl", "text": "\u00c8 noto per avere sconfitto Pete Sampras al secondo turno del Torneo di Wimbledon 2002, impresa riuscitagli con il punteggio di 6\u20133, 6\u20132, 4\u20136, 3\u20136, 6\u20134."}
{"id": "4620751", "revid": "599013", "url": "https://it.wikipedia.org/wiki?curid=4620751", "title": "Sim\u00f2n Bolivar", "text": ""}
{"id": "4620758", "revid": "742830", "url": "https://it.wikipedia.org/wiki?curid=4620758", "title": "Universit\u00e0 degli Studi Link Campus University", "text": ""}
{"id": "4620760", "revid": "547034", "url": "https://it.wikipedia.org/wiki?curid=4620760", "title": "Tornei di tennis femminili indipendenti nel 1970", "text": "Nel 1970 c'\u00e8 stata l'edizione inaugurale del WTA Tour che comprendeva un solo torneo che si \u00e8 svolto a Houston e dotato di un montepremi di 7500 dollari. Tutti gli altri tornei non appartenevano a nessun circuito."}
{"id": "4620763", "revid": "767487", "url": "https://it.wikipedia.org/wiki?curid=4620763", "title": "Steve Omischl", "text": "Biografia.\nOmischl debutta nel Circo bianco disputando una gara di salti a Lake Placid, valida per la Nor-Am Cup, il 18 gennaio 1997 giungendo 14\u00ba. L'esordio in Coppa del Mondo avviene due anni dopo a Whistler Blackcomb, dove l'atleta chiude al secondo posto alle spalle del connazionale Nicolas Fontaine. Ai Mondiali di Deer Valley 2003 conquista la medaglia di bronzo nei salti, mentre due anni dopo, nell'edizione di Ruka 2005, si aggiudica l'oro iridato nella stessa disciplina.\nNella stagione 2003/2004 il freestyler ottiene la sua prima Coppa del Mondo generale, trofeo che bisser\u00e0 anche nel 2008. Ai Campionati mondiali di Madonna di Campiglio 2007 e a quelli successivi di Inawashiro 2009, Omischl incrementa il palmar\u00e8s aggiudicandosi due medaglie di bronzo.\nAi Giochi olimpici invernali, l'atleta vanta come miglior piazzamento un 8\u00ba posto ai XXI Giochi olimpici invernali di .\nIn carriera il freestyler ha vinto 20 gare di Coppa del Mondo ed \u00e8 salito 40 volte sul podio. Omischl \u00e8 riuscito anche a ottenere quattro Coppe del Mondo di salti.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nAE = salti"}
{"id": "4620766", "revid": "33689", "url": "https://it.wikipedia.org/wiki?curid=4620766", "title": "\u00c9mile Fran\u00e7ois Ouchard", "text": "\u00c8 noto come \"Ouchard P\u00e8re\" (Ouchard padre) per distinguerlo dal figlio \u00c9mile Auguste e dal nipote Bernard. Ha ottenuto diverse medaglie d'oro in esposizioni, come a Bordeaux nel 1894 (medaglia d'oro e diploma con lode) e a N\u00eemes nel 1894.\nBiografia.\n\u00c9mile Fran\u00e7ois Ouchard cominci\u00f2 la sua carriera come apprendista a Mirecourt presso Eug\u00e8ne Cuniot-Hury dal 1884. Grazie alla sua buona manualit\u00e0 ottenne un posto di riguardo nel laboratorio e nel 1910, alla morte del maestro, continu\u00f2 la sua attivit\u00e0 insieme alla vedova, figlia di Louis Hury, assumendo interamente la gestione nel 1926.\nSpos\u00f2 Marie-Jos\u00e9phine Collin il 9 gennaio 1896. Ebbero dieci figli, di cui nove femmine. Una delle sue figlie, Margueritte, spos\u00f2 un altro importante archettaio, Fran\u00e7ois Lotte. L'unico maschio, \u00c9mile Auguste, intraprese la professione del padre e mostr\u00f2 presto grande talendo, superando in breve la qualit\u00e0 della produzione paterna.\n\u00c9mile Fran\u00e7ois lavor\u00f2 per vari archettai, tra i quali Joseph Aubry, Paul Bish e Olivier, Georges Con\u00e9, Charles Enel e Jean Lavest. Apr\u00ec infine un proprio laboratorio nel 1923, due ampie sale al piano terra del numero 1 di rue Canon, nella sua Mirecourt, forte dell'aiuto del figlio, che aveva gi\u00e0 dieci anni di esperienza e mostrava grande capacit\u00e0. Da quel momento la maggior parte degli archi portarono il suo timbro, \"\u00c9mile Ouchard\".\nIl suo laboratorio si espanse e nel 1936 cont\u00f2 altri quattordici operai, oltre s\u00e9 stesso e il figlio. I rapporti con quest'ultimo divennero tesi, in quanto egli percepiva lo stesso salario degli altri costruttori, bench\u00e9 fosse notevolmente pi\u00f9 abile e si facesse anche carico di parte degli affari legati alla gestione dell'attivit\u00e0. Nel 1937, dopo che il padre rifiut\u00f2 di cedergli il laboratorio, Emile Auguste si trasfer\u00ec a Parigi e il padre continu\u00f2 da solo a gestire l'attivit\u00e0, con l'aiuto di alcuni operai. Al termine della sua attivit\u00e0 erano con lui un apprendista e un operaio.\n\u00c9mile Fran\u00e7ois mor\u00ec il 27 febbraio 1951 a Mirecourt.\nStile e caratteristiche.\n\u00c9mile Fran\u00e7ois Ouchard non mostr\u00f2 il grande talento del figlio o di altri importanti archettai dell'epoca, ma si distinse per essere un grande lavoratore, spesso piuttosto severo. Fu un apprezzato insegnante e tanti importanti archettai cominciarono con lui l'apprendistato, tra i quali Marcel Mangenot, Paul Audinot, Paul Barjonnet, Louis Brug\u00e8re, Fran\u00e7ois Lotte, Andr\u00e9 e Raimond Richaume, oltre ovviamente suo figlio \u00c9mile Auguste.\nI suoi archi non hanno finiture molto curate ma sono comunque di ottima fattura, specialmente quelli costruiti assieme al figlio. Lo stile \u00e8 quello della tarda scuola di Mirecourt, con variazioni legate alle scelte della committenza, ma mostra un maturo sviluppo personale, pur rimanendo sempre piuttosto conservatore. I suoi modelli principali si basavano su Voirin e Vuillaume.\nI suoi archi hanno la testa piuttosto squadrata con bisellature rettilinee, mentre il nasetto \u00e8 abbastanza basso e arrotondato. I suoi bottoni sono in argento, pieni (solo argento), o in tre parti (ebano e argento).\nImpieg\u00f2 un unico timbro, \"\u00c9mile Ouchard\", ma molti suoi archi sono stati commercializzati con il timbro Cuniot-Hury, Strellini o con quelli degli atelier che li commissionavano."}
{"id": "4620767", "revid": "287204", "url": "https://it.wikipedia.org/wiki?curid=4620767", "title": "Emile Francois Ouchard", "text": ""}
{"id": "4620769", "revid": "1573940", "url": "https://it.wikipedia.org/wiki?curid=4620769", "title": "Spitridate", "text": "Diodoro Siculo lo chiama \"Spitrobate\" e sembra confonderlo con Mitridate, il genero di Dario, che Alessandro uccise di sua mano nella battaglia; invece ci\u00f2 che Arriano di Spitridate Diodoro Siculo lo riferisce a suo fratello Resace."}
{"id": "4620772", "revid": "830939", "url": "https://it.wikipedia.org/wiki?curid=4620772", "title": "Spitrobate", "text": ""}
{"id": "4620780", "revid": "1305772", "url": "https://it.wikipedia.org/wiki?curid=4620780", "title": "Ouchard", "text": "Gli Ouchard sono stati una famiglia di archettai francesi:"}
{"id": "4620781", "revid": "834", "url": "https://it.wikipedia.org/wiki?curid=4620781", "title": "Oum-El-Bouaghi", "text": ""}
{"id": "4620782", "revid": "685869", "url": "https://it.wikipedia.org/wiki?curid=4620782", "title": "Dirtelo, non dirtelo/Ma chi sei", "text": "Dirtelo, non dirtelo/Ma chi sei \u00e8 un singolo di Loretta Goggi, pubblicato nel 1975, scritto da Giancarlo Bigazzi e Tot\u00f2 Savio.\nLa Goggi con questo brano, si affranca dalle sigle televisive di successo fino a quel momento incise, ed inizia ad essere considerata dal pubblico come interprete vera e propria. Il singolo raggiunge la sedicesima posizione dei singoli pi\u00f9 venduti., e pur non entrando in Top ten, diventa un successo.\nViene presentato per la prima volta come brano di punta dello sceneggiato televisivo \"Dal primo momento che ti ho visto\", che vede la soubrette protagonista accanto a Massimo Ranieri e in alcune trasmissioni televisive, come \"Adesso Musica\" e \"Un colpo di fortuna\"..\nIl lato B del disco contiene \"Ma chi sei\", cover italiana di \"Lady Bump\", brano disco di Penny McLean, ex leader delle Silver Convention, riadattato nel testo da Castellano e Pipolo."}
{"id": "4620784", "revid": "767487", "url": "https://it.wikipedia.org/wiki?curid=4620784", "title": "La grande rapina al salvadanaio", "text": "La grande rapina al salvadanaio (\"The Great Piggy Bank Robbery\") \u00e8 un film del 1946 diretto da Robert Clampett. \u00c8 un cortometraggio animato della serie \"Looney Tunes\", prodotto dalla Warner Bros. nei primi mesi nel 1945 e uscito negli Stati Uniti il 20 luglio 1946. Il cortometraggio ha come protagonista Daffy Duck nel penultimo cartone animato Warner di Clampett, nonch\u00e9 l'ultimo da lui diretto con protagonista Daffy poco prima che lasciasse lo studio.\nTrama.\nDaffy riceve il nuovo fumetto di Dick Tracy e, mentre immagina di essere Tracy e di combattere contro i criminali, si tira accidentalmente un pugno e sviene. Nel sonno, immagina di essere il detective Duck Twacy. Twacy riceve molte telefonate su furti di salvadanai ma le ignora, finch\u00e9 non scopre che anche il suo salvadanaio \u00e8 stato rubato. Cos\u00ec si mette alla ricerca dei ladri (durante la ricerca si imbatte anche in Sherlock Holmes), e prende un tram guidato da Porky Pig che porta proprio al nascondiglio del gangster. All'interno del nascondiglio incontra tutti i criminali della citt\u00e0. I criminali cominciano ad inseguirlo, ma Twacy li rinchiude dietro a un porta e spara loro con una mitragliatrice, uccidendoli. Poi trasforma Spaghetto al Neon, l'unico sopravvissuto, in un'insegna luminosa. Dietro la porta dove aveva rinchiuso i criminali trova quindi i salvadanai rubati, incluso il suo. Mentre bacia il suo salvadanaio, Daffy si sveglia e si accorge di stare baciando una scrofa. Schifato, scappa via con il classico urlo \"Woo-Hoo!\".\nAccoglienza.\nLo storico dell'animazione Steve Schneider disse di questo film:\nQuesto fu il primo cartone in assoluto trasmesso da \"Cartoon Network\" quando l'emittente venne inaugurata il 1\u00ba ottobre del 1992.\nNel 1994 si classific\u00f2 al 16\u00ba posto nella classifica \"The 50 Greatest Cartoons\" redatta da membri del campo dell'animazione.\nEdizioni home video.\nDVD.\nIl cortometraggio \u00e8 incluso nel disco 3 di \"\", ne \"I tuoi amici a cartoni animati! - Daffy Duck\" e nel doppio DVD \"Il meglio di Warner Bros. - 50 Cartoons da collezione Looney Tunes\"."}
{"id": "4620790", "revid": "599013", "url": "https://it.wikipedia.org/wiki?curid=4620790", "title": "Aristeid\u012bs Galanopoulos", "text": "Carriera.\nNazionale.\nGioca con la selezione greca le olimpiadi di , nelle quali gioca una gara, contro il Mali."}
{"id": "4620792", "revid": "1990325", "url": "https://it.wikipedia.org/wiki?curid=4620792", "title": "Francesco Luigi Gonzaga", "text": "Biografia.\nFrancesco Luigi nacque a Vescovato nel 1763, da Francesco Niccol\u00f2 Gonzaga (Francesco III della linea collaterale dei Gonzaga di Vescovato) e da Olimpia Scotti.\nAlla morte del padre nel 1783 eredit\u00f2 i titoli familiari. \nRivoluzione francese e Restaurazione.\nNel 1796, a seguito dell'invasione francese in Italia, fedele all'Impero, si ritir\u00f2 a Venezia, dove i Gonzaga godevano del patriziato.\nNel 1819, a seguito della morte a Vienna di Luigi III Gonzaga, pretendente Principe di Castiglione, venne informato sui patti che Luigi aveva firmato nel 1772 con Maria Teresa d'Austria circa la cessione dei feudi di Castiglione, Medole e Solferino e l'impero pretese che il consenso venisse firmato anche dai Gonzaga di Luzzara e dai Gonzaga di Vescovato.\nMor\u00ec a Venezia nel 1832.\nDiscendenza.\nFrancesco Luigi spos\u00f2 Giulia Cavriani (1767-1846), figlia del marchese Ferdinando (1717-1795) di Mantova, della nobile famiglia Cavriani, dama della Croce stellata, ed ebbero tre figli:"}
{"id": "4620799", "revid": "287204", "url": "https://it.wikipedia.org/wiki?curid=4620799", "title": "La lunga marcia (film)", "text": ""}
{"id": "4620801", "revid": "2132282", "url": "https://it.wikipedia.org/wiki?curid=4620801", "title": "Societ\u00e0 di gestione collettiva di diritti d'autore", "text": "Una societ\u00e0 di gestione collettiva di diritti d'autore (o pi\u00f9 semplicemente societ\u00e0 di gestione collettiva) \u00e8 un ente di natura pubblica, privata o ibrida che si occupa dell'intermediazione dei diritti d'autore e connessi, nonch\u00e9 della raccolta e redistribuzione dei proventi relativi a tali diritti. Tali societ\u00e0 normalmente ricevono mandato da parte di autori, editori, produttori, interpreti per la gestione e la tutela dei loro diritti e, sulla base di questo mandato, concedono in licenza le opere protette e raccolgono royalties.\nDiritti tutelati dalle Societ\u00e0 di gestione collettiva.\nI diritti patrimoniali risultano difficili da esercitare singolarmente in quanto non necessitano di un rapporto diretto con l'autore; inoltre l\u2019innovazione tecnologica ha aggiunto nuove modalit\u00e0 di utilizzo delle opere, rendendo praticamente impossibile per un singolo autore controllare che della sua opera non si faccia uso attraverso la radiofonia, la televisione, il satellite, le reti informatiche. Questi particolari utilizzi di massa, effettuati da una moltitudine di persone che non sono quasi mai identificabili dal singolo titolare dei diritti, rendono facilmente ignorabili le sue pretese economiche, non solo da chi non vuole riconoscergli i compensi ma anche da chi, in buona fede, non lo conosce e non potrebbe raggiungerlo per una contrattazione.\nPer questi motivi gli autori si sono riuniti creando delle societ\u00e0 di intermediazione, alle quali viene affidata la gestione di alcuni diritti, concessi dal diritto d'autore, di utilizzazione economica delle opere, tra cui:\nGrazie a queste societ\u00e0 gli autori con scarso potere contrattuale o che lavorano in nicchie di mercato possono gestire in modo efficace i propri diritti e mantenerne intatto il controllo degli stessi.\nFunzionamento.\nQueste societ\u00e0 ricevono un mandato dagli aventi diritto, concedono le licenze di utilizzazione relative, incassano i proventi derivanti da dette utilizzazioni, individuano il repertorio utilizzato, individuano gli aventi diritto e in un secondo momento provvedono a mandare a quest'ultimi la somma spettata a cui viene dedotta una percentuale fissa per l'attivit\u00e0 di intermediazione. I sistemi di ripartizione possono essere analitici o a campionamento a seconda della complessit\u00e0 e onerosit\u00e0 della ripartizione.\nUnione Europea.\nIn data 26 febbraio 2014 \u00e8 stata emessa dal Parlamento Europeo e dal Consiglio dell'Unione Europea una direttiva sulla gestione collettiva dei diritti d\u2019autore e dei diritti connessi, nonch\u00e9, sulla concessione di licenze multi-territoriali per i diritti su opere musicali per l\u2019uso online nel mercato interno.\nTra gli obiettivi principali della Direttiva vi sono:\nSi riportano di seguito alcuni cambiamenti attuati dalla normativa.\n- Si attribuisce ad autori, artisti, interpreti ed esecutori il diritto di scegliere di aderire a diverse \"collecting society\" per diverse tipologie di opere e per diverse utilizzazioni.\n- \u201cI \"titolari dei diritti hanno il diritto di autorizzare un organismo di gestione collettiva di loro scelta a gestire i diritti, le categorie di diritti o i tipi di opere e altri materiali protetti di loro scelta, per i territori di loro scelta, indipendentemente dallo Stato membro di nazionalit\u00e0, di residenza o di stabilimento dell\u2019organismo di gestione collettiva o del titolare dei diritti. A meno che non abbia ragioni oggettivamente giustificate per rifiutare la gestione, l\u2019organismo di gestione collettiva \u00e8 obbligato a gestire tali diritti, categorie di diritti o tipi di opere e altri materiali protetti, purch\u00e9 la gestione degli stessi rientri nel suo ambito di attivit\u00e0\"\u201d (art.5)\".\"\n- Gli autori che abbiano conferito ad un organismo di gestione collettiva l\u2019autorizzazione alla gestione dei propri diritti potranno revocare detta autorizzazione con un preavviso non superiore a sei mesi. L\u2019organismo non potr\u00e0 opporsi, ma, al pi\u00f9, prevedere che tale ritiro o revoca produca effetti soltanto alla fine dell\u2019esercizio finanziario.\n- Si prevede una maggiore partecipazione da parte dei titolari dei diritti alla gestione dell\u2019organismo collettivo.\n- L\u2019art. 19 della Direttiva introduce meccanismi di controllo e trasparenza sui bilanci e sulle politiche di gestione, anche tramite la pubblicazione di informazioni sui siti web degli organismi di gestione collettiva.\n- Da ultimo, il Titolo III della Direttiva si occupa della concessione di licenze multi-territoriali e si applica esclusivamente agli organismi di gestione collettiva dei diritti d\u2019autore su opere musicali online. In particolare: la trasparenza per quanto riguarda il repertorio musicale online che rappresenta (art. 23); la possibilit\u00e0 per i titolari dei diritti e per le altre societ\u00e0 di rettificare i dati rilevanti e di garantirne la correttezza (art. 24); il controllo dell'utilizzo effettivo delle opere coperte dalle licenze, capacit\u00e0 di processare comunicazioni relative all'utilizzo e fatture (art. 25); pagamento tempestivo dei titolari dei diritti e di altre societ\u00e0 di gestione collettiva e trasmissione agli stessi di informazioni sulle opere usate e sui dati finanziari relativi ai loro diritti, ad esempio importi riscossi, detrazioni effettuate (art. 26).\nTale sistema dovrebbe comportare una semplificazione nei processi di \"licensing\" a vantaggio delle aziende che vorranno creare un servizio di musica sul web in Europa, le quali non saranno pi\u00f9 costrette ad interagire singolarmente con ogni organismo di gestione collettiva nazionale ma potranno contattare un unico interlocutore per ottenere una licenza a livello paneuropeo.\nA tal fine, la Direttiva prevede la possibilit\u00e0 per le societ\u00e0 di gestione collettiva di stipulare un accordo di rappresentanza reciproca relativo ai diritti su opere musicali online del proprio repertorio, per la concessione di licenze multi-territoriali (art. 29-30). Inoltre, nel caso in cui un organismo di gestione collettiva si rifiutasse di concedere tali licenze a causa della mancata stipula del citato accordo - una volta trascorso il termine del 10 Aprile 2017, indicato nell\u2019art. 31 della Direttiva - i titolari dei diritti potranno ritirare da tale organismo l\u2019autorizzazione alla gestione dei diritti sulle opere musicali affidate in tutela, in modo da poter gestire direttamente o tramite un terzo le licenze multi-territoriali per i loro diritti su opere musicali online.\nLe conseguenze di tale nuova normativa, pertanto, riguarderanno, da un lato, l\u2019agevolazione dell\u2019aggregazione volontaria dei repertori per l\u2019uso online di opere musicali in tutta l\u2019Unione Europea e, dall\u2019altro lato, l\u2019aumento di una pressione concorrenziale che spinga ciascuna societ\u00e0 di gestione nazionale a sviluppare pratiche di concessione di licenze pi\u00f9 efficienti.\nAustria.\nIn Austria la Societ\u00e0 degli Autori, Compositori ed Editori (\"Gesellschaft der Autoren, Komponisten und Musikverleger\", AKM) possiede un monopolio prescritto dalla legge, similmente al caso italiano.\nBelgio.\nIn Belgio esiste una pluralit\u00e0 di societ\u00e0 di gestione, specializzate secondo la natura dell'opera intellettuale:\nFrancia.\nIn Francia esistono ventidue societ\u00e0, di natura privata, ma a cui sono demandati anche compiti pubblici. Per tale ragione sono sottoposte a controlli governativi.\nLe societ\u00e0 di collecting nascono previo controllo del Ministero della Cultura che ne vigila l'operato insieme alla Commissione permanente di Controllo delle Societ\u00e0 di gestione collettiva. Le pi\u00f9 importanti sono Adami e SPEDIDAM.\nGermania.\nIn Germania ci sono 12 societ\u00e0, con competenze suddivise per mezzo d'espressione e sono sottoposte all'autorit\u00e0 di vigilanza delle societ\u00e0 di gestione collettiva tedesca dei brevetti e marchi (DPMA),\nItalia.\nIn Italia, fino all'emanazione del D.Lgs. 15 marzo 2017, n. 35 - Gestione collettiva del diritto d'autore vigeva il monopolio da parte della Siae che prevedeva\nGrazie al \"D.Lgs. 15 marzo 2017, n. 35 - Gestione collettiva del diritto d'autore,\" che \u00e8 l'attuazione della direttiva 2014/26/UE sulla gestione collettiva dei diritti d'autore e dei diritti connessi. Il Decreto, inoltre, distingue tra: \nI titolari dei diritti devono indicare per iscritto quale sia il diritto e l\u2019opera o il materiale protetto di cui si affida la gestione. \nGrazie a questo decreto legislativo l'entit\u00e0 di gestione indipendente \"Soundreef\" ha visto legittimata la propria posizione grazie anche all'accordo con Lea, societ\u00e0 no-profit. Molti autori sono passati a \"Soundreef\" rompendo di fatto il monopolio SIAE, infatti il pagamento della licenza di quest'ultima non \u00e8 pi\u00f9 esaustivo rispetto all'utilizzo di musica.\nIl 10 aprile 2019 Siae, Soundreef e Lea, hanno sottoscritto un accordo con l'obiettivo di porre fine alle controversie, prevenirne delle ulteriori e soprattutto garantire un buon funzionamento del mercato. In tale intesa, rispettando i limiti dettati dal Decreto legislativo 35/2017, la Siae riconosce la legittimit\u00e0 di Lea a raccogliere i diritti d'autore per conto di Soundreef Ltd e i suoi iscritti diretti e riconosce ,inoltre, che gli utilizzatori di musica italiani dovranno avere una licenza integrativa con Lea, nel caso l'utilizzatore suonasse repertorio di quest'ultima. In aggiunta, si riconosce che ogni ente di intermediazione del diritto d'autore dovr\u00e0 amministrare solamente la quota parte dei diritti a esso affidato in gestione dal titolare dei diritti con esclusione. E che il rilascio delle licenze \"blanket\", per un corretto funzionamento, \u00e8 prassi del settore.\nRegno Unito.\nLa riscossione avviene ad opera della PPL, ed \u00e8 controllata dall'\"Office of Fair Trading\". In passato esistevano altre due diverse societ\u00e0 di \"collecting\", che agivano come delegati per conto dell'\"Office of Fair Trading.\" Per volont\u00e0 delle stesse hanno proceduto alla fusione con la PPL, alla quale l'antitrust inglese non si \u00e8 opposta, dal momento che precedentemente non erano in competizione tra loro.\nUngheria.\nSono presenti in Ungheria otto societ\u00e0 di gestione\nStati Uniti.\nNegli Stati Uniti esistono molteplici societ\u00e0 di gestione collettiva, in competizione tra loro. La pi\u00f9 antica \u00e8 l'ASCAP, che assieme alla BMI sono le pi\u00f9 grandi e quelle con pi\u00f9 iscritti. La SESAC (\"Society of European Stage Authors &amp; Composers\") \u00e8 la pi\u00f9 giovane e pi\u00f9 piccola tra le \"collecting\" americane, ma offre rapporti personali e mezzi di monitoraggio pi\u00f9 all'avanguardia delle altre societ\u00e0; \u00e8 inoltre l'unica a non offrire l'iscrizione libera, ma ogni candidatura viene vagliata e pu\u00f2 essere rifiutata.\nCanada.\nIn Canada vige il principio di una pluralit\u00e0 di societ\u00e0 di gestione collettiva.\nLiberalizzazione del web.\nLa Commissione Europea si \u00e8 espressa sul monopolio SIAE decretandolo legittimo fin quando le tariffe non siano sensibilmente pi\u00f9 elevate rispetto alla media europea, ma allo stesso tempo ha garantito la liberalizzazione nel settore \"on-line\" (dove un controllo totale sarebbe dispendioso e difficilmente praticabile). Tutto inizia nel 2014 quando attraverso la direttiva 26, la cosiddetta \u00abdirettiva Barnier\u00bb, l\u2019Europa chiede ai Paesi membri di uniformare le regole nazionali sulla raccolta e la gestione dei diritti d\u2019autore. L\u2019obiettivo \u00e8 consentire agli artisti di poter scegliere a quale operatore affidare i propri interessi. Il dibattito resta ancora aperto."}
{"id": "4620802", "revid": "287204", "url": "https://it.wikipedia.org/wiki?curid=4620802", "title": "Daniel Diez", "text": ""}
{"id": "4620804", "revid": "123328945", "url": "https://it.wikipedia.org/wiki?curid=4620804", "title": "Terez\u00edn", "text": "Terez\u00edn (in tedesco \"Theresienstadt\", in italiano \"Tirisino\") \u00e8 una citt\u00e0 della Repubblica Ceca facente parte del distretto di Litom\u011b\u0159ice, nella regione di \u00dast\u00ed nad Labem, a circa a nord di Praga.\nNacque alla fine del XVIII secolo come citt\u00e0-fortezza, con due poli tra loro distinti: la \"grande fortezza\" e la \"piccola fortezza\". La \"piccola fortezza\" per lungo tempo funzion\u00f2 come prigione; anche il nazionalista serbo Gavrilo Princip vi fu detenuto, e vi mor\u00ec di tubercolosi nel 1918. La \"grande fortezza\" \u00e8 nota soprattutto perch\u00e9 durante la seconda guerra mondiale fu trasformata dai nazisti nel campo di concentramento di Theresienstadt, poi aperto a museo.\nStoria.\nDall'edificazione alla fine del XIX secolo.\nNel tardo XVIII secolo l'imperatore d'Austria Giuseppe II d'Asburgo-Lorena fece progettare una citt\u00e0 fortezza al centro della Boemia, dandole il nome di \"Theresienstadt\" (\"citt\u00e0 di Teresa\") in onore dell'imperatrice Maria Teresa d'Austria (Terez\u00edn in ceco). La citt\u00e0 fortezza fu costruita sotto la supervisione dell'architetto militare veronese generale conte Clemente Pellegrini.\nLa costruzione inizi\u00f2 nel 1780 e termin\u00f2 dieci anni dopo. Si trattava di una citt\u00e0 militare, edificata con lo scopo di proteggere Praga dai possibili attacchi prussiani provenienti da nord e parte del sistema di fortificazione antiprussiano.\nLa citt\u00e0 fortezza fu edificata all'altezza della divisione in due rami dell'Oh\u0159e (in tedesco \"Eger\"), affluente dell'Elba. Presso il ramo pi\u00f9 a ovest venne costruita la fortezza pi\u00f9 imponente (\"grande fortezza\"); presso il ramo pi\u00f9 a est la fortezza pi\u00f9 piccola (\"piccola fortezza\"); le due fortezze distavano tra loro circa un chilometro.\nL'estensione della fortezza copriva 3.89\u00a0km\u00b2. Le fortificazioni furono progettate nella tradizione di S\u00e9bastien Le Prestre de Vauban. In tempo di pace potevano ospitare 5.655 soldati, mentre in tempo di guerra fino a circa 11.000 unit\u00e0, e i terreni contigui potevano essere allagati per scoraggiare gli attacchi ed agevolare la difesa.\nLe fortezze non svolsero mai la funzione per cui erano state inizialmente progettate, pur rimanendo un presidio strategico importante. Nel 1882 Theresienstadt fu abbandonata in quanto sede di guarnigione e la piccola fortezza trasformata in carcere di sicurezza per prigionieri militari e politici oppositori della monarchia asburgica. Anche se fin dal 1850 numerosi patrioti italiani, condannati dall'impero asburgico, dopo i processi di Mantova, vi furono detenuti.\nPrima Guerra Mondiale.\nDurante la Prima guerra mondiale la piccola fortezza fu utilizzata come campo di concentramento. Molte migliaia di deportati dalla Russia vi vennero rinchiusi dall'impero austro-ungarico. Anche Gavrilo Princip, l'assassino dell'arciduca erede al trono e della moglie, mor\u00ec in queste celle nel 1918 a causa della tubercolosi.\nSeconda Guerra Mondiale.\nDurante la seconda guerra mondiale la Gestapo utilizz\u00f2 la grande fortezza di Terezin, pi\u00f9 conosciuta con il nome tedesco di Theresienstadt, come campo di concentramento. Circa 144.000 ebrei ed ebree furono imprigionati/e qui, ne morirono 33.000, la maggior parte a causa delle inumane condizioni (fame, malattie, e un'epidemia di tifo esantematico verso la fine della guerra). Tra gli altri, furono qui tenute prigioniere, anche la prima donna ordinata rabbino, Regina Jonas, prima di essere deportata ad Auschwitz e la giurista e politica cecoslovacca Milada Hor\u00e1kov\u00e1, esponente della resistenza antinazista e anticomunista, perseguitata da entrambi i regimi, divenuta simbolo di coraggio, dignit\u00e0 e difesa degli ideali di democrazia.\nCirca 88.000 delle persone prigioniere furono deportate verso il campo di concentramento di Auschwitz ed altri campi di sterminio. Alla fine della guerra le persone sopravvissute furono 17.247. Anche la \"piccola fortezza\" (in ceco: \"Mal\u00e1 pevnost\", in tedesco: \"Kleine festung\"), venne utilizzata dalla Gestapo, a partire dal 1940, come prigione (la pi\u00f9 grande dell'intero protettorato di Boemia e Moravia). Circa 90.000 persone furono imprigionate qui, 2.600 delle quali morirono. Il 9 maggio 1945 le forze sovietiche liberarono la citt\u00e0 dall'occupazione nazista.\nDopo la guerra.\nDopo la guerra Terezin \u00e8 rimasta un insediamento militare fino al 1996. L'uscita di scena delle forze militari ha avuto un impatto negativo sull'economia locale. Terez\u00edn sta ancora cercando di superare il proprio passato militare per usufruire al meglio dell'attuale condizione di citt\u00e0 libera. Nel 2002 la citt\u00e0 \u00e8 stata oggetto di un forte allagamento. La sussistenza economica si basa oggi sulla produzione di armi, la produzione manifatturiera, l'agricoltura e il turismo legato alla visita sia della piccola fortezza che dell'ex-campo di concentramento nella fortezza grande, ancora in ottime condizioni."}
{"id": "4620820", "revid": "110157", "url": "https://it.wikipedia.org/wiki?curid=4620820", "title": "R\u00fcterberg", "text": "R\u00fcterberg \u00e8 una frazione (\"Ortsteil\") della citt\u00e0 di D\u00f6mitz, sita nel sud-ovest del circondario (\"Landkreis\") di Ludwigslust-Parchim nel \"Land\" del Meclemburgo-Pomerania Anteriore.\nDivenne noto alle cronache nel 1989, quando gli abitanti lo dichiararono \"villaggio-repubblica di R\u00fcterberg\" (\"Dorfrepublik R\u00fcterberg\"), denominazione che fu ufficiale dal 1991 al 2001 (\"Dorfrepublik 1961-1989\") e successivamente fino al 2002 (\"Dorfrepublik 1967-1989\")\nLocalizzazione.\nR\u00fcterberg e il parco naturale della valle dell'Elba nel Meclemburgo (\"Naturpark Mecklenburgisches Elbetal\") si trovano nell'area compresa tra il fiume Elba e gli abitati di Hitzacker e D\u00f6mitz. Il territorio dell'abitato confina su due lati con il \"Land\" della Bassa Sassonia. All'epoca della divisione della Germania era nel territorio della Repubblica Democratica Tedesca e per 22 anni \u00e8 stato circondato dalle installazioni del confine tra le due Germanie verso ovest e dalle barriere di sicurezza verso est.\nStoria.\nL'abitato oggi noto come R\u00fcterberg \u00e8 noto sin dal 1340. Nel 1896 e nel 1903 vi vengono realizzate due fornaci. Nel 1938 il suo nome viene cambiato da Wendisch-Wehningen-Broda-Sandwerder nell'attuale R\u00fcterberg. Alla fine della seconda guerra mondiale si ritrova nella zona di occupazione sovietica, sull'immediato confine con la zona di occupazione britannica. Nel 1952, all'interno dei lavori di fortificazione del confine intratedesco, viene separata dal fiume Elba da una barriera di confine, che viene ulteriormente consolidata nel 1961.\nNel 1966 fu teatro della cosiddetta battaglia di Gorleben, in cui le autorit\u00e0 della Germania Ovest e le forze di occupazione britannica rivendicarono la sovranit\u00e0 sull'intera larghezza dell'Elba, dove invece le autorit\u00e0 della DDR sostenevano che il confine corresse al centro del letto del fiume.\nSuccessivamente, nel 1967, fu realizzata una seconda linea di fortificazioni, pi\u00f9 interna, che separ\u00f2 l'abitato anche dal restante territorio della DDR; solo attraverso un ingresso sorvegliato gli abitanti furono in grado di lasciare o entrare nel villaggio, previa presentazione del lasciapassare. Negli orari notturni, dalle 23 alle 5, il transito era comunque vietato.\nLa localit\u00e0 di Broda, con due fornaci e una segheria, fu demolita nel 1981; sul luogo fu mantenuto solo un posto di osservazione delle guardie di confine.\nIl confine fu ulteriormente rinforzato nel 1988 con una spesa di 11 milioni di marchi della DDR; un uomo riusc\u00ec a fuggire a ovest approfittando dei lavori. A seguito di ci\u00f2 nell'area vennero stese linee di filo spinato e impiegate pattuglie di cani.\nNegli anni dal 1916 al 1989 la popolazione di R\u00fcterberg \u00e8 scesa da circa 300 a 150 abitanti.\n\"Dorfrepublik R\u00fcterberg\".\nIn segno di protesta contro la condizione di isolamento in cui si trovavano, l'8 novembre 1989 gli abitanti di R\u00fcterberg dichiararono il loro villaggio una repubblica autonoma. L'idea fu del sarto Hans Rasenberger, che volle ispirarsi alla storia dei primi cantoni (\"Urkantone\") svizzeri di cui conosceva la storia, che ebbe modo di approfondire quando nel 1988 gli fu permesso di visitare la Germania Ovest, la Francia e la Svizzera, dove trascorse il giorno della festa nazionale del \"R\u00fctlischwur\".\nRasenberger chiese il 24 ottobre 1989 alle autorit\u00e0 statali di poter convocare una pubblica assemblea degli abitanti, che si tenne il successivo 8 novembre nelle sale del consiglio del Kreis di Ludwigslust. Vi presero parte 90 degli abitanti di R\u00fcterberg, alla presenza di ufficiali delle truppe di confine e della polizia. Venne presentato un documento, approvato all'unanimit\u00e0, in cui gli abitanti si costituivano in un'entit\u00e0 autonoma, fuori dall'autorit\u00e0 della DDR. Appena dopo un giorno il Muro di Berlino cadde e il 10 novembre successivo R\u00fcterberg torn\u00f2 ad essere liberamente accessibile.\nIl 14 luglio 1991 il \"Land\" di Meclemburgo-Pomerania Anteriore ha riconosciuto a R\u00fcterberg il diritto a usare la denominazione ufficiale di \"villaggio-repubblica\", \"Dorfrepublik 1961-1989\" (dal 2001 \"Dorfrepublik 1967-1989\") sulla segnaletica stradale con una cerimonia cui presero parte 100 giovani provenienti da 19 paesi diversi. Ci\u00f2 \u00e8 durato fino al 21 ottobre 2002, quando il paese \u00e8 tornato a chiamarsi semplicemente R\u00fcterberg.\nDopo la riunificazione.\nSuccessivamente all'apertura del confine intratedesco, sono state realizzate nuove strade e abitazioni. In occasione del decimo anniversario della proclamazione della \"Dorfrepublik\" \u00e8 stata aperta una casa-museo (\"Heimatstube\") che offre ai visitatori uno spaccato della vita ai tempi dell'isolamento del villaggio. Nello stesso anno, una torretta di osservazione in legno \u00e8 stata affidata alla cura all'autorit\u00e0 del parco naturale della valle dell'Elba.\nIl 13 giugno 2004 R\u00fcterberg \u00e8 stato unito al comune di D\u00f6mitz.\nBandiere e stemmi.\nFino al momento dell'agglomerazione a D\u00f6mitz, il comune di R\u00fcterberg aveva una propria bandiera e un proprio stemma, cos\u00ec composti:\nStemma: \"In campo verde, una collina d'oro con un filo d'onda blu, un cavaliere armato d'oro con casco di agrifoglio, su cavallo sellato d'argento, imbrigliato e ferrato d'oro, nella mano destra una spada d'oro e nella mano sinistra le redini d'oro.\"\nBandiera: \"La bandiera del comune \u00e8 un tricolore a strisce verticali uguali blu, giallo e verde. Al centro del panno, tra due quinti dell'altezza della striscia blu e della striscia verde si trova lo stemma comunale. Il rapporto tra i lati della bandiera \u00e8 5:3\""}
{"id": "4620821", "revid": "1833487", "url": "https://it.wikipedia.org/wiki?curid=4620821", "title": "Pasta abrasiva", "text": "La pasta abrasiva \u00e8 un prodotto atto all'usura superficiale (abrasione) di un oggetto tramite sfregamento, in modo da modificare le propriet\u00e0 esterne dello stesso.\nDa questa pasta derivano anche i polish con caratteristiche abrasive (ma pi\u00f9 diluite), i quali hanno originariamente funzioni simili alla cera protettiva.\nUso.\nTale prodotto viene utilizzato in diversi campi e pu\u00f2 assumere anche diverse denominazioni, dal campo dermatologico con la pasta lavamani, dal campo meccanico (oggetti metallici) ed estetico con i cromopulitori (chrome-care), ai gioielli con paste abrasive lucidanti, alle carrozzerie.\nServe principalmente per rimuovere piccole imperfezioni superficiali che non hanno intaccato l'intero spessore dell'eventuale trattamento superficiale, inoltre viene utilizzata per la lucidatura.\nComposizione.\nTale pasta utilizza una polvere che a seconda dell'uso ha una grana pi\u00f9 o meno sottile e costante e che ne costituisce per la maggior parte, utilizza un sapone che ne permette la scorrevolezza e l'uso ottimale, inoltre a seconda delle applicazioni pu\u00f2 essere composta anche con un diluente.\nControindicazioni.\nTale prodotto date le sue caratteristiche abrasive non dovrebbe essere utilizzato per parti che hanno un trattamento superficiale sottile, in quanto ne pu\u00f2 provocare la rimozione o l'assottigliamento modificandone le caratteristiche."}
{"id": "4620822", "revid": "1924342", "url": "https://it.wikipedia.org/wiki?curid=4620822", "title": "MTV Video Music Awards 2013", "text": "La 30\u00aa edizione degli MTV Video Music Awards si \u00e8 svolta al Barclays Center di Brooklyn, a New York, il 25 agosto 2013. Le nomination sono state presentate il 17 luglio. Justin Timberlake e Macklemore hanno ricevuto sei candidature diventando i pi\u00f9 nominati di questa edizione, seguiti da Bruno Mars e Robin Thicke con quattro nomination. \nAnche nelle vincite Macklemore e Justin Timberlake sono stati i pi\u00f9 premiati con tre statuette ciascuno.\nNomination e vincitori.\nIn grassetto vengono evidenziati i vincitori.\nVideo dell'Anno (Video of the Year).\nJustin Timberlake - \"Mirrors\"\nMiglior Video Maschile (Best Male Video).\nBruno Mars - \"Locked Out of Heaven\"\nMiglior Video Femminile (Best Female Video).\nTaylor Swift - \"I Knew You Were Trouble\"\nMiglior Collaborazione (Best Collaboration).\nPink (cantante) (con Nate Ruess) - \"Just Give Me a Reason\"\nMiglior Video Pop (Best Pop Video).\nSelena Gomez - \"Come &amp; Get It\"\nMiglior Video Rock (Best Rock Video).\nThirty Seconds to Mars - \"Up in the Air\"\nMiglior Video Hip-Hop (Best Hip-Hop Video).\nMacklemore &amp; Ryan Lewis (con Ray Dalton) - \"Can't Hold Us\"\nMiglior Regia (Best Direction in a Video).\nJustin Timberlake (con Jay-Z) - \"Suit &amp; Tie\"\nMiglior Coreografia (Best Choreography in a Video).\nBruno Mars - \"Treasure\"\nMigliori effetti speciali in un video (Best Special Effects in a Video).\nCapital Cities - \"Safe and Sound\"\nMigliore direzione artistica in un video (Best Art Direction in a Video).\nJanelle Mon\u00e1e (con Erykah Badu) - \"Q.U.E.E.N.\"\nBest Editing in a Video.\nJustin Timberlake - \"Mirrors\"\nBest Cinematography in a Video.\nMacklemore &amp; Ryan Lewis (con Ray Dalton) - \"Can't Hold Us\"\nBest Video with a Message.\nMacklemore &amp; Ryan Lewis - \"Same Love\"\nArtist To Watch.\nAustin Mahone - \"What About Love\"\nBest Song of the Summer.\nOne Direction - \"Best Song Ever\"\nBest Latino Artist.\n Daddy Yankee\nMichael Jackson Video Vanguard Award.\nJustin Timberlake"}
{"id": "4620827", "revid": "15756", "url": "https://it.wikipedia.org/wiki?curid=4620827", "title": "Tulobuterolo", "text": "Tulobuterolo \u00e8 un composto a breve durata d'azione, con attivit\u00e0 di tipo agonista selettivo sui recettori \u03b22-adrenergici. Come farmaco viene utilizzato per ridurre il broncospasmo in alcune condizioni patologiche quali l'asma e la broncopneumopatia cronica ostruttiva. In questi disturbi della respirazione si assiste ad un marcato restringimento delle vie aeree che trasportano aria ai polmoni attraverso i bronchi e le loro ramificazioni pi\u00f9 fini. Questo restringimento \u00e8 secondario allo spasmo della muscolatura bronchiale ed all'infiammazione delle vie aeree. Tulobuterolo rilassa i muscoli lisci che circondano queste vie aeree, aumentandone cos\u00ec il diametro e facilitando il flusso di aria attraverso di esse.\nLa molecola \u00e8 stata commercializzata in Giappone da Hokuriku Seiyaku (una societ\u00e0 controllata di Knoll-BASF Pharma) nella forma farmacologica di compresse per uso orale. Dalla collaborazione tra questa societ\u00e0 farmaceutica e la giapponese Nitto Denko \u00e8 nata una formulazione transdermica in applicazione unica quotidiana contro le crisi di asma bronchiale, che i giornali hanno definito il primo \"cerotto\" contro l'asma.\nFarmacodinamica.\nTulobuterolo \u00e8 una molecola adrenergica, un agonista selettivo dei recettori \u03b22-adrenergici, particolarmente presenti a livello della muscolatura liscia bronchiale. La stimolazione di questi recettori da parte del farmaco comporta un incremento dell'AMP ciclico endocellulare.\nQuesto aumento di AMP ciclico determina l'attivazione della protein chinasi A, la quale inibisce la fosforilazione della miosina e riduce la concentrazione intracellulare di calcio ionico, con conseguente rilassamento e determinazione di un effetto di tipo broncodilatatore con risoluzione del broncospasmo.\nTulobuterolo inoltre sembra esercitare anche effetti di tipo antinfiammatorio che sono di tipo complementare a quelli dei corticosteroidi, i quali, contrariamente a tulobuterolo, non inibiscono l'adesione degli eosinofili alle cellule endoteliali vascolari.\nFarmacocinetica.\nDopo l'applicazione di un cerotto transedrmico di tulobuterolo da 2\u00a0mg il picco di concentrazione plasmatica (Cmax) viene raggiunto a distanza di 9-12 ore dall'applicazione (Tmax) e viene mantenuto per circa 24 ore.\nNe consegue che l'applicazione del cerotto nelle ore serali consente il raggiungimento del picco di efficacia nelle ore del risveglio. Come \u00e8 noto, nei pazienti asmatici \u00e8 proprio nelle prime ore del mattino che la funzione respiratoria \u00e8 pi\u00f9 gravemente depressa, ed \u00e8 proprio in queste ore che il soggetto asmatico necessita di un maggior supporto farmacologico di tipo broncodilatatore.\nuna farmacocinetica assolutamente simile si registra nei bambini quando si procede all'applicazione di cerotto transdermico di 1\u20132\u00a0mg. Anche in questa popolazione gli incrementi del picco di flusso espiratorio (PEF) dimostrano l'utilit\u00e0 pratica di questo trattamento nei pazienti con asma infantile.\nUsi clinici.\nTulobuterolo pu\u00f2 essere impiegato nel trattamento del broncospasmo associato all'asma bronchiale ed in altre malattie che determinano occlusione delle vie respiratorie: ad esempio la broncopneumopatia cronica ostruttiva.\nL'applicazione tramite cerotto transdermico nei soggetti con BPCO sembra comportare non solo un miglioramento delle funzioni respiratorie, ma anche un incremento della qualit\u00e0 della vita dei pazienti. Se si considera che molti pazienti con BPCO sono anziani e possono mostrare problemi e difficolt\u00e0 nel padroneggiare la tecnica di utilizzo degli inalatori, si comprende come via di somministrazione pi\u00f9 comoda in questi soggetti possa rivelarsi estremamente utile.\nIl miglioramento della qualit\u00e0 di vita potrebbe essere legato ad un miglioramento della funzionalit\u00e0 delle vie aeree periferiche, che sono particolarmente coinvolte in caso di BPCO. I recettori adrenergici \u03b22 nelle vie aeree sono particolarmente presenti a livello periferico e sono attivati da tulobuterolo cerotto transdermico mediante la circolazione sistemica. La combinazione dell'azione di tulobuterolo con tiotropio, una molecola che esercita i suoi effetti attraverso i recettori muscarinici M3, localizzati principalmente nella zona centrale delle vie aeree, determina effetti complementari e sinergici migliorando le funzioni sia delle vie aeree periferiche che di quelle centrali.\nIl farmaco \u00e8 stato anche impiegato nella prevenzione del broncospasmo associato all'esercizio fisico.\nEffetti collaterali ed indesiderati.\nIn corso di trattamento con tulobuterolo sono stati segnalati alcuni effetti collaterali tra i quali i pi\u00f9 frequenti sono: palpitazioni, cardiopalmo, cefalea, ansia, secchezza delle fauci, crampi muscolari.\nIn alcuni pazienti tulobuterolo pu\u00f2 comportare l'insorgenza di tremori fini a carico della muscolatura scheletrica. I tremori sono evidenziabili con maggiore facilit\u00e0 alle mani.\nQuesto effetto avverso, tipico e comune a tutti gli stimolanti beta-adrenergici, \u00e8 in strettamente correlato al dosaggio utilizzato.\nControindicazioni.\nTulobuterolo \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti della formulazione farmaceutica.\nIl farmaco non deve essere assunto da pazienti con una storia pregressa di cardiopalmo, palpitazioni o tachiaritmie.\nUlteriori controindicazioni sono rappresentate dallo stato di gravidanza e dall'allattamento al seno, tranne in quei casi nei quali il beneficio atteso per la madre sia considerato superiore al possibile rischio per il feto."}
{"id": "4620830", "revid": "533647", "url": "https://it.wikipedia.org/wiki?curid=4620830", "title": "Anest\u012bs Agrit\u012bs", "text": ""}
{"id": "4620844", "revid": "729019", "url": "https://it.wikipedia.org/wiki?curid=4620844", "title": "Aeroporto di Dipolog", "text": "L'aeroporto di Dipolog (tagallo: \"Paliparan ng Dipolog\") (IATA: DPL, ICAO: RPMG), definito come principale di classe 1 dalla autorit\u00e0 dell'aviazione civile filippina CAAP, \u00e8 un aeroporto filippino situato nella parte nord-occidentale dell'isola di Mindanao, nella provincia di Zamboanga del Norte, nella territorio della citt\u00e0 di Dipolog. La struttura \u00e8 dotata di una pista di cemento lunga , l'altitudine \u00e8 di 4\u00a0m, l'orientamento della pista \u00e8 RWY 01-06. L'aeroporto \u00e8 aperto al traffico commerciale domestico.\nIncidenti.\nNella storia dell'aeroporto di Dipolog si conta un solo lieve incidente."}
{"id": "4620845", "revid": "2008491", "url": "https://it.wikipedia.org/wiki?curid=4620845", "title": "Vieni via con me (Taratapunzi-e)/Come amico", "text": "Vieni via con me (Taratapunzi-e)/Come amico \u00e8 un singolo di Loretta Goggi, pubblicato nel 1972.\nIl brano era la sigla di \"Canzonissima 1972\", storico variet\u00e0 che vede la soubrette debuttare ufficialmente come show-girl a tutto tondo, facendosi conoscere anche per le sue efficaci imitazioni. Scritto da Dino Verde, Marcello Marchesi, Pippo Baudo ed Enrico Simonetti, diventa un immediato successo, raggiungendo la seconda posizione dei singoli pi\u00f9 venduti e vincendo il Disco d'oro.. \nClaudio Baglioni ha inserito una cover di \"Vieni via con me\" nell'album \"Anime in gioco\", in occasione della sua partecipazione alla trasmissione \"Anima mia\" del 1997, condotto su Rai 2 da Fabio Fazio.\nIl lato B del disco contiene \"Come amico\", scritto da N. Apollonio, Oscar Avogadro ed Enrico Simonetti. Entrambi i brani sono contenuti nell'LP \"Vieni via con me\"."}
{"id": "4620847", "revid": "1318658", "url": "https://it.wikipedia.org/wiki?curid=4620847", "title": "Valerio Carboni", "text": "Biografia.\nGli inizi.\nNel 1994 termina il conservatorio di pianoforte ed inizia lo studio di basso, batteria e chitarra. Nel 1996 collabora con Silvia Mezzanotte (suonando basso e tastiere) per l'uscita degli album di Andrea Rompianesi e Davide Giannotti. Nel 1998 entra a far parte dei Backbeat come chitarrista e autore, con i quali pubblicher\u00e0 l'album \"K-MIne \"(2001) e prender\u00e0 parte all'edizione 2001 del Pistoia Blues Festival.\nDal 2004 collabora con Antonella Lo Coco come bassista nella sua band \"Shadow Zone\". Nel 2005 esce il suo primo album solista, \"L'Estate tarda ancora ad arrivare\" e comincia la collaborazione con Saverio Grandi e Luca Chiaravalli come arrangiatore.\nAvvenimenti recenti.\nDal 2008 scrive colonne sonore per spettacoli teatrali, film e musiche per vari gruppi musicali, artisti e vari progetti (Alessandra Amoroso, Aldo, Giovanni e Giacomo, Arturo Brachetti, Marco Carta, Eugenio Finardi, Angela Finocchiaro, Lorenzo Fragola, Antonella Lo Coco, Marco Masini, Gianni Morandi, Emis Killa, Mario Biondi, Anna Tatangelo, Stadio, Nek tra gli altri).\nNel 2012 scrive le musiche per lo spettacolo \"Ammutta Muddica\" di Aldo Giovanni e Giacomo (con la regia di Arturo Brachetti), spettacolo teatrale record di incassi nel 2013 con 180.000 biglietti venduti in tutta Italia, riproposto nei cinema in un'unica data/evento il 16 ottobre 2013, e trasmesso in televisione su Canale 5 in quattro puntate tra aprile e maggio 2014.\nNel 2013 compone ed arrangia la colonna sonora del film \"Ci vuole un gran fisico\" (con Angela Finocchiaro, Elio, Raul Cremona e Rosalina Neri) e collabora come autore e compositore all'album di Antonella Lo Coco \"Geisha\", scritto insieme a Max Casacci e Luca Vicini dei Subsonica e ai Planet Funk. Leader del gruppo Karbonio14, col quale ha scritto \u201cTra le luci bianche\u201d (2013), album che vede la collaborazione di Fabrizio Barbacci, Luca Pernici e Marco Ligabue. Si \u00e8 fatto conoscere al pubblico di Internet nel 2005 con il video \"One Man Band\" video nel quale canta e suona batteria, basso, chitarra, sax e tastiere.\nNel 2014 scrive e produce il secondo album dei Karbonio14 \"Everest\", e collabora come autore ed arrangiatore con Gianni Morandi (co-scrive il singolo per i 70 anni del cantante bolognese \"Io Ci Sono\"), Emis Killa (colonna sonora del film \"Il Ricco, Il Povero e Il Maggiordomo\" di Aldo, Giovanni e Giacomo) e Mario Biondi.\nNel 2015 \u00e8 autore per Anna Tatangelo, suona in alcuni live di Patty Pravo e canta l'inno del Carpi Football Club 1909, scritto da Paolo Belli, nell'anno della prima storica promozione in serie A. Nello stesso anno \u00e8 in tour come chitarrista con quattro ex concorrenti di X Factor 7, Michele Bravi, Fabio Santini, Aba e Violetta Zironi, nel progetto musicale X-Live. Da quell'anno, \u00e8 autore e compositore per Warner Chappell Music.\nNel 2016 \u00e8 autore per Alessandra Amoroso, Marco Carta, Loredana Errore, Lorenzo Fragola, e collabora come tastierista per gli Stadio (curando inoltre la pre-produzione del brano vincitore del Festival Di Sanremo 2016 \"Un Giorno Mi Dirai\").\nNel 2017 arrangia insieme ad Emiliano Cecere il musical \"Musica Ribelle\" con le musiche di Eugenio Finardi, ed \u00e8 autore per Marco Masini, Carmen Alessandrello e Le Deva.\nNel 2018 \u00e8 autore per Zibba e Almalibre e per Luca Carboni, co-scrivendo il singolo \"Una grande festa\", che raggiunge la prima posizione assoluta dei brani pi\u00f9 trasmessi nelle radio italiane, e diventa il 2\u00ba brano pi\u00f9 trasmesso dalle radio italiane nel 2018.\nNel 2019 \u00e8 autore per Le Vibrazioni, Mietta, Antonella Lo Coco, Eliza G (vincitrice del \"Cerbur De Aur\", principale concorso canoro internazionale rumeno, con la canzone \"Altro Che Favole\") e i We The Savages.\nNel 2020 \u00e8 autore per Marco Masini, Nek, Seryo, Mietta, Luca Carboni, e scrive alcune musiche per il film Burraco Fatale, uscito nelle sale il primo Ottobre 2020 per Rai Cinema e Morocco Cinema Group.\nNel 2021 \u00e8 autore e produttore per Nek, Paolo Belli, Francesco Facchinetti, Mietta, Silvia Salemi, Eliza G (con la quale arriva al secondo posto al Kenga Majike 2021 con la canzone \"A Un Passo Dal Deserto\")"}
{"id": "4620848", "revid": "726373", "url": "https://it.wikipedia.org/wiki?curid=4620848", "title": "La settima vittima (romanzo)", "text": "La settima vittima (\u0421\u0435\u0434\u044c\u043c\u0430\u044f \u0436\u0435\u0440\u0442\u0432\u0430 - \"Sed'maja \u017eertva\"), \u00e8 un romanzo di Aleksandra Marinina pubblicato nel 1999.\nTrama.\nIn una diretta della televisione russa, la poliziotta Anastasija Kamenskaja e la sua amica Tatjana Obraztsova, giudice del tribunale di Mosca, sono le protagoniste di un dibattito su donne che fanno lavori maschili.\nTra il pubblico spunta un cartello con un messaggio minaccioso che potrebbe essere rivolto a loro; il ragazzino che lo ha sollevato confessa di aver ricevuto denaro da una barbona per compiere quello che si capisce ben presto non essere uno scherzo. \nQuando la barbona viene trovata uccisa ed al suo omicidio ne seguono altri con le stesse caratteristiche si ha la certezza che il folle intimidatore sta stringendo il cerchio, avvicinandosi sempre pi\u00f9 alla vittima designata. \nIn una sfida ingegnosa e crudele alle forze dell'ordine, il criminale uccide sei emarginati, firmando i suoi omicidi con un simbolico richiamo al pittore fiammingo Hieronymus Bosch (un pesce di ceramica che divora un bambolotto di plastica) ed ispirandosi ai sette peccati capitali come nel film Seven.\nTrasposizione sullo schermo.\nIl romanzo ha dato origine all'episodio \"Kamenskaya: Sedmaya zhertva\", andato in onda il 20 ottobre 2003, nella serie televisiva dedicata a Anastasia Kamenskaya."}
{"id": "4620851", "revid": "288300", "url": "https://it.wikipedia.org/wiki?curid=4620851", "title": "Granddi Ngoyi", "text": ""}
{"id": "4620861", "revid": "767487", "url": "https://it.wikipedia.org/wiki?curid=4620861", "title": "Nikolaos M\u012btrou", "text": "Carriera.\nNazionale.\nGioca con la selezione greca le olimpiadi di , nelle quali gioca due gare."}
{"id": "4620876", "revid": "461603", "url": "https://it.wikipedia.org/wiki?curid=4620876", "title": "Nikos Mitrou", "text": ""}
{"id": "4620879", "revid": "767487", "url": "https://it.wikipedia.org/wiki?curid=4620879", "title": "When the Eagle Flies", "text": "When the Eagle Flies \u00e8 il nono album, pubblicato nel 1974, del gruppo rock inglese dei Traffic.\nIl Disco.\nRappresenta l'ultimo album della \"band\" fino alla sua riformazione nel 1994 con \"Far from Home\". Sono presenti Jim Capaldi alla batteria, tastiera, sintetizzatore e voce; Rosko Gee al basso; Steve Winwood alla chitarra, tastiere e voce; Chris Wood al flauto e sassofono. (Il percussionista Rebop Kwaku Baah \u00e8 \"scaricato\" prima del completamento dell'album, ma i suoi contributi permangono in due dei suoi brani). Viene utilizzata un'estesa variet\u00e0 di tastiere pi\u00f9 che nei precedenti album dei Traffic, alle quali si aggiungono Moog e Mellotron.\nQuarto album consecutivo realizzato in studio, \"When the Eagle Flies\" perviene alla \"Top Ten\" nelle classifiche americane e ottiene il \"gold album\". Nel Regno Unito, invece, con molto meno successo, nelle classifiche arriva soltanto alla 31\u00aa posizione, per poi scendere ancora durante la settimana successiva. Onde sopperire alla scarsa affermazione ricevuta nella madrepatria, i Traffic fanno esibizioni dal vivo per propagandare l'album, ma alla fine si scioglieranno nel bel mezzo della tourn\u00e9e, nel 1974.\nLa composizione di Chris Wood, \"Moonchild Vulcan\", viene registrata per essere inserita nell'album, ma alla fine cede il posto a \"Memories of a Rock N' Rolla\". Una registrazione dal vivo della canzone, suonata durante il \"tour\" a sostegno dell'album, verr\u00e0 pubblicata in \"Vulcan\", l'album solista di Wood, uscito postumo nel 2008.\nAccoglienza.\n\"Rolling Stone\" definisce l'album discontinuo e con un tono lugubre che si attaglia in modo superbo in \"Graveyard People\" e \"Walking in the Wind\", ma altrove spesso \"diventa anemico come risultato di un arrangiamento poveramente concepito o una produzione inadeguata\". Tuttavia, viene elogiato l'uso di brani pi\u00f9 condensati e concisi che promettono un mutamento in una certa direzione del gruppo, segnalando l'album per un rinnovato vigore del lavoro svolto da Winwood e Capaldi, come coautori di testi, e di quello di Winwood alle tastiere. La recensione retrospettiva di AllMusic afferma il contrario e cio\u00e8: che l'album si abbandona nei meandri di lunghe parte strumentali pi\u00f9 che in qualsiasi altro lavoro dei Traffic, con le parti vocali che non fanno altro che \"improvvisare le melodie oltre il dovuto, prestando poca attenzione al significato delle parole\".\nTracce.\nTutte le canzoni sono state scritte da Steve Winwood e Jim Capaldi salvo laddove altrimenti specificato fra parentesi."}
{"id": "4620880", "revid": "196390", "url": "https://it.wikipedia.org/wiki?curid=4620880", "title": "Associazione Sportiva Dilettantistica Canosa Calcio", "text": ""}
{"id": "4620882", "revid": "36426", "url": "https://it.wikipedia.org/wiki?curid=4620882", "title": "Cristo tra i dottori (Giotto)", "text": ""}
{"id": "4620889", "revid": "729019", "url": "https://it.wikipedia.org/wiki?curid=4620889", "title": "Heinkel HD 16", "text": "L'Heinkel HD 16 era un biplano aerosilurante sviluppato dalla Heinkel nel 1928.\nSviluppo.\nLa marina svedese nel 1925-1926, test\u00f2 l'Heinkel HD 14 ma non ne ordin\u00f2 alcuno dato che questo aereo non soddisfaceva i requisiti. Heinkel si affrett\u00f2 a migliorare il modello e nel febbraio 1928 riusc\u00ec a vendere due HD 16 all'aviazione svedese. Le prove furono eseguite in Germania alla fine del 1928 e indicarono che comunque alcune modifiche erano necessarie.\nI due velivoli realizzati una volta trasferiti in Svezia vennero ridesignati modello T 1, e il due aerei vennero numerati 20 e 21. I numeri vennero presto cambiati in 220 e 221. Nel 1931 i numeri cambiarono ancora una volta in 2120 e 2121.\nIl T 1 era dotato di due motori radiali Armstrong Siddeley Leopard da 14 cilindri con 675 CV di potenza. L'aereo trasportava un siluro tipo m/17. Questo siluro era costruito in Svezia, aveva un calibro di 45\u00a0cm e pesava circa 800\u00a0kg. Il velivolo era anche armato con una mitragliatrice da 7,7\u00a0mm.\nAlla consegna il pilota e l'osservatore sono stati collocati fianco a fianco. La cabina di pilotaggio fu in seguito modificata in tandem in modo da consentire una vista migliore per l'osservatore.\nIl T 1 non fece storia nella difesa svedese ma contribu\u00ec a fare esperienza in merito all'aviolancio di siluri. I due T 1 non volarono molto e nemmeno vennero considerati atti al combattimento. Il 2120 fu posto fuori servizio nel 1938, dopo 160 ore di volo e 2121 nel 1939 dopo 300 ore.\nMikael Forslund descrive un episodio nel suo libro \"Torpedflyget i Sverige\" (\"Gli aerosiluranti in Svezia\" - il libro contiene una sintesi in inglese): dato che l'aereo era piuttosto grande era stato soprannominato \"The Summer House\" (la casa estiva). Alla fine della carriera del 2120 accadde che l'aereo non riusc\u00ec a prendere il volo da Hagern\u00e4s. Si scopr\u00ec che dieci coscritti si erano nascosti nella spaziosa fusoliera per dormire un po'!"}
{"id": "4620890", "revid": "124964501", "url": "https://it.wikipedia.org/wiki?curid=4620890", "title": "Cecilia Salvai", "text": "Carriera.\nClub.\nSalvai esord\u00ec con la maglia del Real Canavese nel 2008, e per la seguente stagione si spost\u00f2 a Torino, dove con la maglia delle \"granata\" prese parte a tre edizione consecutive della Serie A. L\u00ec crebbe e divent\u00f2 un punto fisso della difesa, capace di spostarsi dal suo ruolo di terzino sinistro per diventare difensore centrale all'occorrenza. Il \"Toro\", sul sito ufficiale, la descriveva come \"senza ombra di dubbio la giocatrice con maggiore appeal nella rosa\".\nPer la stagione 2012-13 approd\u00f2 in Svizzera al , ma dopo una singola stagione ritorn\u00f2 in Italia per vestire la maglia dell', con cui disputer\u00e0 la Serie A 2013-2014.\nAlla sua seconda stagione con la maglia giallobl\u00f9 contribuisce a far conquistare alla societ\u00e0 posizioni di vertice nella classifica fin dalle prime giornate, e al termine del campionato 2014-2015 conquista il suo primo scudetto personale e il titolo di campione d'Italia. Anche nella stagione 2015-2016 gioca per il Verona, terza stagione in giallobl\u00f9, con il quale ha conquistato il secondo posto in campionato, che ha portato alla qualificazione in Champions League, e in Coppa Italia, mentre perde lo scontro diretto di Supercoppa 2015.\nL'11 luglio 2016 si \u00e8 accordata con il , campione d'Italia in carica, per la stagione 2016-2017. Con la societ\u00e0 lombarda rimane una sola stagione, aperta con la conquista della Supercoppa 2016 ai danni delle sue vecchie compagne dell'AGSM Verona, mentre in campionato termina seconda in classifica, arrivando alla finale di Coppa Italia e cedendo in entrambi i casi i titoli alla . Condivide con le compagne anche il percorso in UEFA Women's Champions League 2016-2017, superando le polacche del ai sedicesimi di finale ma venendo eliminate dalle danesi del agli ottavi. Al termine della stagione si congeda dalla societ\u00e0 con 28 presenze complessive, delle quali 19 in campionato, 4 in Coppa Italia, una in Supercoppa e 4 in Champions League.\nNell'agosto 2017 la neonata la inserisce nella lista delle prime 12 tesserate per la stagione 2017-2018, dove ritrova numerose compagne della precedente stagione bresciana e Federica Russo, sua compagna al Torino e al Rapid Lugano. Con le bianconere vince il campionato italiano.\nIl 24 marzo 2019, nella prima partita giocata dalla compagine femminile dei bianconeri all'Allianz Stadium contro la Fiorentina, rimedia un infortunio al legamento crociato anteriore che la porta ad uno stop di 7 mesi, oltre a rinunciare alla partecipazione al Mondiale di calcio.\nIl rientro in campo avviene il 7 dicembre 2019, 258 giorni dopo l'infortunio, nella sfida di Campionato contro l'Orobica. Salvai scende in campo nel secondo tempo, al posto della compagna di reparto Sembrant. La partita finisce 7-1 in favore delle bianconere.\nL'11 dicembre sigla il suo primo goal stagionale, negli ottavi di Coppa Italia contro il Fortitudo Mozzecane.\nNazionale.\nConvocata dalla FIGC, Salvai viene inserita in rosa con la nazionale U-19 impegnata all'Europeo di categoria di Italia 2011. Impiegata nel corso del torneo segn\u00f2 il suo primo gol con la maglia delle Azzurrine il 5 giugno 2011, quando riporta in parit\u00e0 il risultato nell'incontro con il segnando la rete dell'1-1 e, in pochi minuti, la sua squadra capovolse il risultato vincendo per 3-1. Scende in campo anche nella semifinale contro la , persa per 2-3. Salvai venne riconfermata anche per l'edizione 2012 dell'Europeo, e fu titolare nelle partite di qualificazione sia nella prima sia nella seconda fase, quando l'Italia fin\u00ec ultima tra le classificate al secondo posto e non avanz\u00f2 alla fase finale del torneo.\nGrazie ai risultati dell'Europeo 2011 l'Italia \u00e8 qualificata per il campionato mondiale Under-20 del Giappone 2012. Salvai inserita nella formazione delle Azzurrine U-20, viene impiegata in tutte le tre partite della fase a gironi, dove l'Italia, inserita nel gruppo B con , e , riesce a pareggiare solo con la prima, 1-1 con rete di Elena Linari, perdendo rispettivamente 2-0 e 4-0 gli altri due incontri, classificandosi all'ultimo posto e venendo di conseguenza eliminata dal torneo.\nConvocata dall'allora Commissario tecnico Antonio Cabrini, Salvai fece il suo debutto con la maglia della nazionale maggiore il 19 settembre 2012, nell'ultima partita di qualificazione per l'Europeo di Svezia 2013. Inserita in rosa nella formazione che accede alla fase finale, gioca da titolare tutti i quattro incontri disputati dall'Italia, le partite del girone e i quarti di finale dove incontra la , che al termine del torneo si aggiudicher\u00e0 il titolo di campione d'Europa, che la elimina vincendo per 1-0.\nDopo l'esperienza all'europeo Cabrini continua a convocarla, pur impiegandola senza continuit\u00e0, chiamandola per le qualificazioni al Mondiale di Canada 2015, dove l'Italia \u00e8 inserita nel gruppo 2, condividendo il percorso della sua nazionale che deve cedere alla , causa una sconfitta e un pareggio, il primo posto a fine torneo. Partendo dalla panchina Salvai gioca il solo incontro del 26 settembre 2013, vittoria per 1-0 sulla , venendo poi reimpiegata, questa volta come titolare, ai play-off per determinare l'accesso dell'ultima nazionale della zona UEFA. Scende in campo nell'incontro di andata con l', vinto per 2-1, e ottenuto l'accesso alla finale contro i , in entrambe le partite di andata, pareggio 1-1 in trasferta, e ritorno, dove le \"Azzurre\" perdono 2-1 fallendo la qualificazione.\nDopo quasi due anni, nel settembre 2016 Cabrini la convoca in occasione delle qualificazioni all'Europeo dei Paesi Bassi 2017, e due mesi pi\u00f9 tardi la inserisce nella lista delle giocatrici convocate per il Torneio Internacional de Futebol Feminino di Manaus, in programma dal 7 al 18 dicembre 2016. Ottenuto l'accesso alla fase finale, viene convocata all'Europeo 2017, collezionando due presenze nella fase a gironi, dove la nazionale chiude la sua avventura nella competizione continentale, dopo aver collezionato due sconfitte iniziali con e , e una ormai ininfluente vittoria con la .\nCon l'arrivo di Milena Bertolini sulla panchina dell'Italia, Salvai diventa un elemento cardine del reparto difensivo della squadra azzurra. Dopo il secondo posto finale alla Cyprus Cup 2018, condivide con le compagne la storica qualificazione \u2014 a vent'anni dalla precedente partecipazione italiana \u2014 al Mondiale di Francia 2019 con una giornata di anticipo, dopo aver vinto 7 partite su 7 e segnato la sua prima rete in azzurro, il 8 giugno 2018, quella del parziale 2-0 sul , nel Gruppo 6.La partita si conclude con una vittoria per 3-0 della squadra azzurra che si assicura la matematica qualificazione al torneo. Tuttavia Bertolini dovr\u00e0 rinunciare alla sua presenza causa il grave infortunio rimediato in campionato.\nStatistiche.\nPresenze e reti nei club.\n\"Aggiornate al 12 dicembre 2021.\""}
{"id": "4620891", "revid": "1543377", "url": "https://it.wikipedia.org/wiki?curid=4620891", "title": "Scherma ai Giochi della VII Olimpiade - Spada individuale maschile", "text": "La competizione della spada individuale maschile di scherma ai Giochi della VII Olimpiade si tenne i giorni dal 20 al 23 agosto 1920 presso il Palazzo d'Egmont di Anversa\nRisultati.\n1 turno.\n9 gironi i primi 5 accedevano ai gironi di quarti di finale\nQuarti di finale.\n4 gironi i primi 6 accedevano ai gironi di semifinale.\nSemifinali.\n2 gironi i primi 6 accedevano ai gironi di semifinale."}
{"id": "4620896", "revid": "2033899", "url": "https://it.wikipedia.org/wiki?curid=4620896", "title": "Mario Marchisio", "text": "Biografia.\nMarchisio \u00e8 nato a Torino nel 1953. Dopo la laurea in giurisprudenza, conseguita all\u2019Universit\u00e0 di Firenze, ha compiuto studi letterari e teologici, diplomandosi a Torino presso l\u2019Istituto Superiore di Scienze Religiose. Ha lavorato come insegnante e consulente editoriale. Vive nella sua citt\u00e0 natale."}
{"id": "4620897", "revid": "767487", "url": "https://it.wikipedia.org/wiki?curid=4620897", "title": "28 minuti per 3 milioni di dollari", "text": "28 minuti per 3 milioni di dollari \u00e8 un film del 1967 diretto da Maurizio Pradeaux.\nTrama.\nUn miliardario francese con l\"'hobby\" per le pietre preziose ha un sogno: impadronirsi di un preziosissimo diamante esposto a Roma.Per entrarne in possesso \u00e8 disposto a tutto, persino ad affidarsi a un esperto gruppo di ladri professionisti. Il colpo viene preparato e portato a termine alla perfezione, ma appena entrato in possesso del prezioso brillante il miliardario s'accorge della beffa: il diamante \u00e8 un falso del valore di pochi dollari."}
{"id": "4620899", "revid": "84184", "url": "https://it.wikipedia.org/wiki?curid=4620899", "title": "Bartolomeo Mastrio", "text": ""}
{"id": "4620914", "revid": "36426", "url": "https://it.wikipedia.org/wiki?curid=4620914", "title": "San Sisto (Poviglio)", "text": "San Sisto \u00e8 la maggiore delle frazioni del comune di Poviglio, distante dal capoluogo circa 4\u00a0km in direzione sud-ovest.\nStoria.\nL'abitato \u00e8 attraversato longitudinalmente dalla via Parma (S.P. 20), antica strada postale la cui importanza strategica, come via di comunicazione tra i territori di Parma e di Reggio Emilia, ha influenzato le sorti della frazione. Essa infatti sorse come luogo di sosta per viaggiatori e come stazione di posta e cambio di cavalli per \"tabellari\" (portalettere) in transito tra Sorbolo e Poviglio, due centri dai quali San Sisto \u00e8 pressoch\u00e9 equidistante. La prima menzione della frazione risale ad un manoscritto del 1022 (dove esso \u00e8 definito \"comunello\") in cui alcuni abitanti sono accusati di aver arrecato danni ad \"arbori et melgone\". Dalle fonti si apprende poi che nel 1409 l'abitato, insieme ad altre localit\u00e0 vicine, fu distrutto dalle truppe di Ottobono Terzi come atto di ritorsione nei confronti di Jacopo Dal Verme, signore di Poviglio. Successivamente, nel 1515, San Sisto fu conteso tra Federico Gonzaga, nuovo signore di Poviglio, e Parma alla cui giurisdizione apparteneva la vicina Enzola. La disputa rimase insoluta, dunque rest\u00f2 fermo lo \"status quo ante\" salvo che la localit\u00e0 pot\u00e9 godere da allora della \"protezione\" gonzaghesca. Nel 1873 nella frazione sorse la \"Societ\u00e0 Operaia di Mutuo Soccorso\", una delle prime della provincia reggiana, creata su impulso dell'avv. Odoardo Pasqualini, \"figura eccelsa e nobile del socialismo prampoliniano\". Il 23 aprile 1945, durante le ultime, convulse ore del secondo conflitto mondiale in Europa, un velivolo alleato (di quelli ribattezzati e tristemente noti come \"Pippo\") comp\u00ec un'incursione aerea sulla campagna povigliese, causando la morte di 13 abitanti di San Sisto. Da segnalare infine che, fino all'ultimo decennio del secolo scorso, a San Sisto fu attiva una sezione distaccata della scuola elementare.\nChiesa di San Sisto.\nLa chiesa della frazione, appartenente alla parrocchia di Poviglio (vicariato di Sant'Ilario-Castelnovo di Sotto della diocesi di Reggio Emilia), fu eretta nel 1663 e fu dedicata a papa Sisto II. Nel 1713 ricevette la visita pastorale di mons. Camillo Marazzani, vescovo di Parma. Sul frontone della chiesa, priva di ulteriori elementi architettonici di pregio storico-artistico, si legge: \"Divo Xisto II dicatum\".\nEmergenze architettoniche e fitobotaniche.\nVilla Pollina.\nLa villa, nota anche come \"casino delle delizie\", risale al XVIII secolo ed \u00e8 un pregevole esempio di villa padronale, dal gusto neoclassico, immersa nel circostante contesto bucolico. All'interno si trovano alcune sale affrescate dal Baglioni con immagini grottesche ed effetti \"trompe l'oeil\".\nVilla Pallavicino-Benassi.\nLa villa \u00e8 composta da un semplice fabbricato rettangolare, \"poggiante su un seminterrato speronato e lumeggiato da aperture semilunari che conferiscono alla villa una certa eleganza\".\nBoschetto di San Sisto.\nUn esempio dell'originaria vegetazione planiziaria padana, caratterizzata da estesi pioppeti, si pu\u00f2 ammirare nel boschetto di pioppi che si trova poco fuori dall'abitato, in localit\u00e0 \"Villaggio\".\nConsulta di frazione.\nDal 2010 gli abitanti di San Sisto, insieme a quelli delle vicine localit\u00e0 di Enzola, Casalp\u00f2 e Godezza, esprimono propri rappresentanti per la Consulta di frazione, organo con funzioni consultive e propositive chiamato a coadiuvare l'ente comunale sulle tematiche locali e del decentramento amministrativo."}
{"id": "4620915", "revid": "344503", "url": "https://it.wikipedia.org/wiki?curid=4620915", "title": "The Amazing Spider-Man 2 - Il potere di Electro", "text": "The Amazing Spider-Man 2 - Il potere di Electro (\"The Amazing Spider-Man 2\", conosciuto anche come \"The Amazing Spider-Man 2: Rise of Electro\") \u00e8 un film del 2014 diretto da Marc Webb.\nLa pellicola ha come protagonista Spider-Man, il personaggio dei fumetti Marvel Comics. \u00c8 il sequel del film \"The Amazing Spider-Man\" del 2012, con lo stesso interprete, Andrew Garfield.\nPeter Parker / Spider-Man continua la sua ricerca sul passato dei suoi genitori, ma presto si trover\u00e0 ad affrontare un nemico molto pi\u00f9 potente di lui, Electro, e con il ritorno del suo ex-migliore amico Harry Osborn, scoprir\u00e0 che tutti i suoi nemici hanno a che fare con una cosa sola: la Oscorp.\nTrama.\nIn un'analessi il ricercatore Richard Parker registra un videomessaggio per spiegare la sua imminente scomparsa. Dopo aver lasciato il piccolo Peter dagli zii, lui e sua moglie Mary salgono a bordo di un aereo privato per fuggire, ma un sicario tenta di ucciderli e, dopo uno scontro, l'aereo precipita, uccidendo tutti.\nAi giorni nostri, Peter continua la sua lotta al crimine nei panni di Spider-Man. Mentre affronta Aleksei Sytsevich, un criminale russo, nell'inseguimento salva Max Dillon, un impiegato della Oscorp, e viene chiamato da Gwen, che gli ricorda che sta facendo tardi alla loro cerimonia dei diplomi. In quell'istante, ha una visione del capitano George Stacy, morto nel primo film, che gli ricorda della promessa non mantenuta di lasciar fuori la ragazza dalla sua doppia vita per evitare che venga coinvolta. Per questo, Peter decide di lasciare Gwen la sera dopo il diploma.\nNel frattempo Harry Osborn torna a Manhattan per far visita a suo padre, Norman, malato e in punto di morte. Egli gli spiega che la sua malattia \u00e8 ereditaria e prima di morire gli d\u00e0 un apparecchio contenente \"il lavoro di una vita\". Dopo la morte di Norman, Harry viene messo a capo della Oscorp e riceve la visita di Peter: i due sono amici d'infanzia e passano un po' di tempo insieme.\nMax, diventato un grande ammiratore di Spider-Man, ha un incidente alla Oscorp e cadendo in una vasca piena di anguille elettriche geneticamente modificate viene tramutato in un mostro capace di assorbire, generare e scagliare energia elettrica. Intanto, Peter e Gwen decidono di rimanere amici sebbene lei si stia per trasferire in Inghilterra. Il loro dialogo viene interrotto da Max che, arrivato a Times Square, viene attaccato dalla polizia e attira l'attenzione della gente. Spider-Man tenta di calmarlo ma poi Max, sentendosi tradito dall'eroe, provoca un blackout e manipolando l'elettricit\u00e0 comincia a distruggere tutto. Il supereroe riesce a fermarlo e Max viene portato al Ravencroft Institute dal Dr. Kafka, dove si autoproclamer\u00e0 \"Electro\".\nHarry, intanto, riscontra i primi sintomi della malattia e, tramite l'apparecchio di suo padre, capisce che il veleno dei ragni che produceva la Oscorp pu\u00f2 guarirlo. Tuttavia, i campioni sono stati uccisi a causa dell'incidente del Dottor Connors, e deduce che il sangue di Spider-Man \u00e8 la sua ultima speranza, poich\u00e9 sicuramente deriva da quel veleno. Per questo contatta Peter, che fa le foto al supereroe per conto del Daily Bugle, e lo prega di contattare l'eroe. Peter, nei panni di Spider-Man, rifiuta, mandando Harry su tutte le furie. Ma la sua assistente, Felicia Hardy, gli rivela che il veleno dei ragni \u00e8 tenuto nascosto in una zona segreta del palazzo Oscorp. Per riuscire a entrare a seguito del suo licenziamento, Harry libera Electro e fa un patto con lui: in cambio del suo aiuto potr\u00e0 uccidere Spider-Man.\nElectro e Harry assaltano la Oscorp e minacciano Donald Menken, il quale \u00e8 costretto a fornire ad Harry il siero contenente il veleno. Una volta assunto, per\u00f2, il corpo di Harry comincia a mutare e si salva solo grazie a una tuta presente nella stanza. Anche se guarito dalla tuta, che presenta un meccanismo di autocura, Harry diventa il Goblin.\nPeter scopre un videomessaggio di suo padre in un laboratorio segreto nella metropolitana. In questo, Richard rivela di esser fuggito perch\u00e9 Norman Osborn voleva utilizzare le sue ricerche per la creazione di armi biologiche. Il dottore inietta quindi il suo DNA nei ragni cos\u00ec che il siero possa funzionare solo sui suoi discendenti. Uscito dalla metropolitana, Peter riceve un messaggio da Gwen, che sta lasciando la citt\u00e0. Il ragazzo la raggiunge, dichiarandole il suo amore, e i due decidono di trasferirsi insieme in Inghilterra. Vengono per\u00f2 interrotti da Electro, che causa un altro blackout e spinge Spider-Man ad affrontarlo.\nCon l'aiuto di Gwen, Peter riesce a sconfiggere Electro sovraccaricandolo d'elettricit\u00e0 dalla centrale elettrica della Oscorp, che lo uccide. In quel momento arriva Goblin/Harry e capendo che Peter e Spider-Man sono la stessa persona, decide di uccidere Gwen per farla pagare all'amico. Durante il combattimento tra i due, in cima alla torre dell'orologio, Gwen viene fatta cadere dal Goblin nel vuoto all'interno della torre. Spider-Man prova a salvarla lanciando una ragnatela che si ramifica, afferrandola prima che tocchi il suolo, ma lei muore per il contraccolpo.\nCinque mesi dopo, Peter ha abbandonato il suo ruolo da Spider-Man e passa le giornate visitando la tomba di Gwen. Nel frattempo Harry, prigioniero del Ravencroft, riceve la visita del misterioso Gustav Fiers; questi \u00e8 lo stesso uomo nell'ombra che fece visita a Curt Connors in prigione, e insieme ad Harry vuole dare inizio al progetto \"Sinistri Sei\" cominciando con Sytsevich, procurandogli un'armatura e il nome di Rhino. Mosso dalle parole di Gwen fatte alla cerimonia dei diplomi, Peter decide di ritornare a essere Spider-Man, fermare Rhino e continuare la sua lotta contro il crimine.\nPersonaggi.\nPersonaggi eliminati.\nShailene Woodley venne scelta per interpretare Mary Jane Watson, girando le sue scene nei primi mesi del 2013; a giugno dello stesso anno, tuttavia, venne annunciato che le sue scene sarebbero state tagliate dal film. L'attrice ha in seguito dichiarato che probabilmente non torner\u00e0 nella parte perch\u00e9 presa dagli impegni per la saga cinematografica di \"Divergent\". Ufficialmente, le scene di Mary Jane sono state eliminate perch\u00e9 ritenute di troppo in un film incentrato sul rapporto tra Peter e Gwen. In realt\u00e0, la decisione di allontanare la Woodley \u00e8 stata presa in seguito alla reazione negativa dei fan, che non hanno apprezzato fin dall'inizio il casting e lo hanno fortemente boicottato.\nProduzione.\nIl progetto di questo sequel viene ufficializzato undici mesi prima dell'uscita nei cinema del primo capitolo \"The Amazing Spider-Man\", esattamente nell'agosto 2011, mentre il 28 settembre 2012 vengono confermati Marc Webb alla regia ed Andrew Garfield come protagonista. In seguito, il 1\u00ba novembre 2012 viene riportata la notizia che l'attore Jamie Foxx \u00e8 in trattativa per partecipare al film, mentre viene reso ufficiale che il villain della pellicola sar\u00e0 Electro, che il 3 dicembre diviene il personaggio ufficiale di Foxx.\nRiprese.\nLe riprese del film iniziano il 4 febbraio 2013 e terminano il 25 giugno. e si svolgono nello Stato di New York, mentre alcune scene interne negli \"Ironhead Studio\" di Los Angeles.\nDistribuzione.\nIl primo teaser trailer del film viene diffuso il 18 luglio 2013 insieme all'annuncio che il trailer uscir\u00e0 il giorno seguente, il 19 luglio al San Diego Comic-Con International. La pellicola \u00e8 stata distribuita nelle sale cinematografiche statunitensi a partire dal 2 maggio 2014, mentre in Italia il film era presente nelle sale dal 23 aprile 2014.\nCircolato inizialmente in rete come fotografia di un poster affisso in un casin\u00f2, il primo banner promozionale in formato digitale conferma la presenza di un nuovo villain, Green Goblin, che il lancio del primo trailer ufficiale conferma essere impersonato da Harry Osborn e non dal padre, morto.\nAccoglienza.\nIncassi.\nIl film ha incassato 202,8 milioni di dollari nel Nord America e 506,1 nel resto del mondo per un totale di 708.982.323 dollari in tutto il mondo.\nCritica.\nHa ricevuto recensioni contrastanti da critica e pubblico, con elogi per gli effetti speciali, la chimica tra Stone e Garfield, le scene d'azione e la colonna sonora di Hans Zimmer, mentre sceneggiatura e durata hanno ricevuto critiche.\nSu Rotten Tomatoes, ha una valutazione di approvazione del 52% basata su 310 recensioni e una valutazione media di 5,8/10. Il consenso critico del sito recita: \"Mentre il cast \u00e8 eccezionale e gli effetti speciali sono di prim'ordine, l'ultimo capitolo della saga di Spidey soffre di una narrativa sfocata e di una sovrabbondanza di personaggi\". Su Metacritic, il film ha un punteggio medio ponderato di 53 su 100 basato su 50 critici, che indica \"recensioni contrastanti o medie\".\nIl \"Los Angeles Times\" ha dichiarato: \"Il film \u00e8 pieno di trame, sceneggiature e cattivi, anche se le star Andrew Garfield ed Emma Stone fanno del loro meglio per dare al film il cuore\". Tim Robey di \"The Daily Telegraph\" ha dichiarato: \"Il sequel di Spider-Man di Marc Webb \u00e8 pieno di cattivi ad alto voltaggio, ma le scintille tra Andrew Garfield ed Emma Stone salvano la situazione\". Guy Lodge di \"Variety\" ha dichiarato: \"La ridondanza rimane un problema, ma questo sequel di supereroi troppo lungo se la cava con il suono, la furia e la chimica delle star\". William Harrison di \"DVD Talk\" ha valutato il film con 3,5 stelle su 5 stelle come \"consigliato\".\nAltri media.\nVideogioco.\nLa versione videogioco del film, \"The Amazing Spider-Man 2\", \u00e8 stato sviluppato da Beenox e pubblicato da Activision il 29 aprile negli Stati Uniti e in Europa il 2 maggio 2014 su PC, Xbox 360, Xbox One, PlayStation 3, PlayStation 4, Wii U e Nintendo 3DS.\nSequel, spin-off e reboot.\nIl 17 giugno 2013 la Sony ha fissato la data di uscita del terzo film per il 10 giugno 2016.\u00a0Il 2 ottobre 2013 lHollywood Reporter\" riport\u00f2 che Kurtzman, Orci e Pinker sarebbero tornati come sceneggiatori. Nel dicembre 2013 Garfield rivel\u00f2 di aver firmato per partecipare al film. Nel febbraio 2014 la Sony annunci\u00f2 il ritorno di Marc Webb alla regia. Nel luglio 2014 la Sony ha spostato la data di uscita di \"The Amazing Spider-Man 3\" al 2018. Inoltre il 17 giugno 2013 la Sony ha fissato la data di uscita del quarto capitolo per la saga al 4 maggio 2018.\u00a0Nel dicembre 2013 Garfield disse di non essere sicuro di tornare per un quarto film, e anche Webb disse che non si sarebbe occupato lui della regia. A luglio 2014 la Sony ha spostato la data di uscita del film a data da destinarsi. Nel dicembre 2013 la Sony ha annunciato degli spin-off con protagonisti i Sinistri Sei e Venom.\u00a0Drew Goddard scriver\u00e0 e diriger\u00e0 \"Sinister Six\", previsto per l'11 novembre 2020. Nel 2015 i due sequel di \"The Amazing Spider-Man\" vengono cancellati in favore di un nuovo reboot, ', uscito nei cinema nel 2017.\nNel dicembre 2014, durante il cosiddetto \"Sony Hack\", \u00e8 stato rivelato che la Sony Pictures e i Marvel Studios hanno avuto degli incontri per includere Spider-Man all'interno del Marvel Cinematic Universe (MCU). Il 9 febbraio 2015 Sony e Marvel annunciano un accordo per produrre un nuovo film su Spider-Man, ambientato all'interno del MCU. Il film, intitolato \"\", uscito il 7 luglio 2017 e prodotto da Kevin Feige e Amy Pascal, distribuito dalla Sony Pictures."}
{"id": "4620916", "revid": "287204", "url": "https://it.wikipedia.org/wiki?curid=4620916", "title": "Last Exit (album)", "text": ""}
{"id": "4620918", "revid": "1305772", "url": "https://it.wikipedia.org/wiki?curid=4620918", "title": "Piccionaia", "text": "Per piccionaia si pu\u00f2 intendere:"}
{"id": "4620926", "revid": "60211476", "url": "https://it.wikipedia.org/wiki?curid=4620926", "title": "Green Hills of Africa", "text": ""}
{"id": "4620929", "revid": "180559", "url": "https://it.wikipedia.org/wiki?curid=4620929", "title": "Roderich Mojsisovics von Mojsv\u00e1r", "text": "Direttore del conservatorio di Graz e docente nel conservatorio Trapp di Monaco di Baviera, \u00e8 ricordato come valente compositore e musicologo."}
{"id": "4620934", "revid": "767487", "url": "https://it.wikipedia.org/wiki?curid=4620934", "title": "Moschea nazionale di Abuja", "text": "La moschea nazionale di Abuja (in inglese: \"Abuja National Mosque\"), o moschea nazionale nigeriana, \u00e8 una moschea di Abuja, capitale della Nigeria. L'imam \u00e8 Ustaz Musa Mohammed.\nStoria e descrizione.\nLa storia della moschea inizi\u00f2 negli anni ottanta, quando fu deciso lo spostamento della capitale nigeriana da Lagos ad Abuja. Nel 1981 un gruppo di prominenti musulmani locali decise di richiedere la costruzione di una grande moschea nazionale e di contribuire con donazioni al progetto. I lavori di costruzione furono affidati alla AIM Consultants Ltd e si conclusero nel 1984. I quattro minareti sono alti circa 120 metri, mentre la grande cupola centrale misura 60 metri. L'edificio include una biblioteca ed una sala conferenze. L'ingegnere \u00e8 l'italiano Guido Franz.\nIl complesso comprende anche un centro congressi in grado di servire cinquecento persone, l'ufficio del Centro islamico e le strutture residenziali per imam e muezzin. La moschea si trova sull\"'Independence Avenue\", di fronte alla Chiesa nazionale della Nigeria."}
{"id": "4620940", "revid": "767487", "url": "https://it.wikipedia.org/wiki?curid=4620940", "title": "Llistrofus pricei", "text": "Il llistrofo (Llistrofus pricei) \u00e8 un anfibio estinto, appartenente ai lepospondili. Visse nel Permiano inferiore (circa 280 milioni di anni fa) e i suoi resti fossili sono stati ritrovati in Nordamerica (Oklahoma).\nDescrizione.\nQuesto animale \u00e8 noto solo per uno scheletro parziale con tanto di cranio, sufficiente a ricostruirne l'aspetto. \"Llistrofus\" non doveva superare i 20 centimetri di lunghezza, ma rispetto ai suoi pi\u00f9 stretti parenti (ad esempio \"Hapsidopareion\") era comunque pi\u00f9 grande. Il cranio di \"Llistrofus\" era dotato di grandi aperture temporali nella parte inferiore, proprio dietro le orbite, aperte lungo il margine inferiore. In generale, il cranio era corto e dotato di grandi occhi; le ossa della volta cranica erano ornate da una serie di piccole fosse e canali. Le fauci erano armate di una ventina di piccoli denti conici per ogni ramo mascellare e mandibolare. Il corpo doveva essere moderatamente allungato, mentre le zampe erano minuscole ma ben formate, con ulna e radio pienamente ossificati.\nClassificazione.\n\"Llistrofus pricei\" \u00e8 noto grazie a un fossile ritrovato nella formazione di Fort Sill, in Oklahoma, che ha restituito i fossili di numerosi altri anfibi permiani. \u00c8 stato descritto per la prima volta nel 1978 da Carroll e Gaskill, ed \u00e8 stato attribuito ai microsauri, un gruppo di anfibi lepospondili di piccole dimensioni. Tra questi ultimi, le parentele pi\u00f9 strette di \"Llistrofus\" vanno ricercate in \"Hapsidopareion\", un altro microsauro rinvenuto a Fort Sill. Questi due generi condividono infatti la caratteristica apertura temporale \"aperta\" (Bolt e Rieppel, 2009). Rispetto a \"Hapsidopareion\", tuttavia, vi erano alcune differenze nel cranio e nelle dimensioni (\"Llistrofus\" era lungo circa il doppio del suo stretto parente).\nPaleobiologia.\nUno studio del 2009 ha messo in luce ulteriori caratteristiche del cranio di \"Llistrofus\". La grande ansa temporale di \"Llistrofus\" e \"Hapsidopareion\" potrebbe aver avuto notevoli implicazioni funzionali; forse era utile per potenziare la muscolatura delle fauci, con l'adduttore che \"rientrava\" nel cranio (Bolt e Rieppel, 2009)."}
{"id": "4620944", "revid": "2225653", "url": "https://it.wikipedia.org/wiki?curid=4620944", "title": "Giuseppe Panza", "text": "Biografia.\nGiuseppe Panza nasce a Milano da Maria Mantegazza ed Ernesto Panza, facoltoso commerciante vinicolo (l'azienda di famiglia era stata fondata nel Monferrato dal nonno Alessandro). Nel 1935 Ernesto Panza acquista Villa Menafoglio Litta a Varese, poi scelto da Giuseppe come luogo ideale per ospitare la sua collezione di arte contemporanea. Cinque anni dopo, nel 1940, re Vittorio Emanuele III eleva la famiglia al rango nobiliare, col titolo di conti di Biumo, dal nome del rione varesino in cui sorge la predetta villa.\nNel 1948 Ernesto Panza muore lasciando ai figli l'azienda, beni immobili e aree fabbricabili. La ditta paterna viene liquidata a causa di una crisi nel commercio e Giuseppe, laureatosi in giurisprudenza con una tesi sulla filosofia del diritto, si dedica alla possibilit\u00e0 di nuovi investimenti per valorizzare l'eredit\u00e0 immobiliare paterna. Nel 1954 parte per New York e da qui intraprende un viaggio attraverso l'America settentrionale fino a Los Angeles che avr\u00e0 forte influenza sull'elaborazione del suo gusto estetico.\nAl suo ritorno a Milano, nel 1955, sposa Rosa Giovanna Magnifico e si trasferisce con lei nella casa in corso di Porta Romana. Partendo da un capitale ridotto, Giuseppe Panza e la moglie cominciano a collezionare opere d'arte per la loro casa di Milano. La peculiarit\u00e0 del metodo collezionistico di Giuseppe Panza \u00e8 la capacit\u00e0 di identificare una scelta ristretta di artisti e un'acquisizione il pi\u00f9 ampia possibile dei loro lavori per permettere una ricerca in profondit\u00e0 pi\u00f9 che una visione panoramica, sostenendoli attivamente nella produzione delle opere.\nLa raccolta di Giuseppe Panza si sviluppa secondo una visione estetica idealista ed hegeliana dell'arte che si traduce nella scelta di opere prevalentemente astratte e minimaliste in grado di permettere al fruitore di accedere alla dimensione dell'infinito e dell'assoluto attraverso la struttura finita dell'opera. L'evoluzione estetica del collezionista prende avvio dal valore espresso dall'opera d'arte come oggetto all'opera d'arte come ambiente, equilibrio architettonico unitario che permetta la discesa in s\u00e9 stessi e attivi il meccanismo della percezione.\nVero e proprio mecenate per gli artisti che ha sostenuto e incoraggiato secondo una precisa visione estetica e pioniere nella scelta di movimenti artistici al loro nascere, che solo diversi anni dopo hanno ricevuto la consacrazione da parte di critica e pubblico, Giuseppe Panza ha fortemente influenzato gli sviluppi della Storia dell'arte, il gusto collezionistico e la visione museografica in Italia e nel mondo. A partire dagli anni settanta, la scelta di donare o vendere la collezione per nuclei compatti ad alcuni dei pi\u00f9 grandi musei internazionali, per permetterne una fruizione pubblica, ha specializzato e precisato l'identit\u00e0 di alcune delle pi\u00f9 grandi istituzioni culturali del mondo come il Museum of Contemporary Art di Los Angeles e il Solomon Guggenheim di New York.\nCollezioni.\nPrima collezione: dall'Informale europeo alla pop art (1955-1965).\nFortemente ispirato dal viaggio negli Stati Uniti del 1954, Giuseppe Panza muove i primi passi nel mondo del collezionismo a Milano nel 1955, visitando le gallerie e appoggiandosi ai critici che ritiene pi\u00f9 sensibili agli sviluppi di un'arte nuova: attraverso Guido Le Noci della Galleria Apollinaire, dal quale acquista alcune opere di Atanasio Soldati e Gino Meloni, le prime ad entrare nella collezione, conosce Pierre Restany, critico d'arte francese e fondatore del movimento del Nouveau R\u00e9alisme, che alla Galleria Stadler lo introduce all'Informale europeo di Antoni T\u00e0pies e Jean Fautrier.\nGiuseppe Panza scopre sulla rivista pubblicata dall'IRI \u201cLa civilt\u00e0 delle macchine\u201d le opere di Franz Kline e dell'Espressionismo astratto americano, che acquista attraverso il gallerista Sidney Janis di New York; alla Galleria Blu di Peppino Palazzoli acquista un importante nucleo di opere di Mark Rothko. Nel 1958 conosce, tramite John Cage, l'artista Robert Rauschenberg, con il quale sviluppa un legame molto intenso, e i galleristi Leo Castelli, Ileana Sonnabend e Richard Bellamy: nelle loro gallerie di New York acquista tra il 1958 e il 1962 le opere pop di James Rosenquist, Claes Oldenburg e George Segal, che espone, con attenzione museografica per gli ambienti, nella casa di Milano e nella Villa Menafoglio Litta Panza a Varese.\nSeconda collezione: arte minimal, concettuale e ambientale (1966-1976).\nGiuseppe Panza riprende gli acquisti nel 1966 con un nuovo orientamento verso l'arte minimal e la light art: conosce l'opera di Dan Flavin alla Galleria di Gian Enzo Sperone e ne diventa uno dei principali collezionisti. Il nucleo di arte minimalista della collezione si arricchisce con l'acquisto delle opere di Robert Morris, Donald Judd, Bruce Nauman, Carl Andre, Richard Serra, Jene Highstein. Dal 1968 l'acquisto delle opere di Joseph Kosuth, Lawrence Weiner, Sol LeWitt e On Kawara, Seth Siegelaub, Roman Opalka, Douglas Huebler, Cioni Carpi e Vincenzo Agnetti crea una collezione di arte concettuale nel momento stesso in cui il movimento si sta formando.\nDai primi anni settanta Panza acquista le opere di pittura minimalista americana di Robert Ryman, Brice Marden e Robert Mangold. La Villa di Varese si rende in questi anni \u201crelativa\u201d alle opere: vengono studiati all'interno di essa veri e propri percorsi di arte ambientale. Dopo aver visto i primi \u201cdischi\u201d di Robert Irwin alla Galleria Sonnabend di Parigi e alla Pace Gallery di New York, Giuseppe Panza parte per la California e acquista le opere di arte ambientale di Robert Irwin, James Turrell, Maria Nordman, allestite nei Rustici di Villa Panza tra il 1973 e il 1976, Eric Orr, Larry Bell e Douglas Wheeler.\nTerza collezione: arte organica, arte dei piccoli oggetti e arte monocroma (1987-2010).\nLa collezione riprende nel 1987 dopo una pausa negli acquisti molto lunga e apre tre nuove linee di ricerca: l'arte organica di Martin Puryear, Peter Shelton, Ross Rudel, Allan Graham, Meg Webster, Christiane Loehr, Emil Lukas, l'arte dei piccoli oggetti di Stuart Arends e Barry X Ball, Jonathan Seliger, David Goerk, Robert Tiemann, Carole Seborovski e Ron Griffin e infine l'arte del monocromo di David Simpson, Phil Sims, Anne Appleby, Winston Roeth, John Mc Cracken, Ruth Ann Fredenthal, Ettore Spalletti, Alfonso Fratteggiani Bianchi, Roy Thurston, Michel Rouillard, Sonia Costantini, Timothy Litzman, Rudolph De Crignis e Lies Kraal.\nNegli stessi anni acquista i lavori di Lawrence Carroll, Max Cole, Ford Beckman, Roni Horn, Franco Vimercati, Hanne Darboven, Hamish Fulton, Allan Graham, Gregory Mahoney, Julia Mangold, Maurizio Mochetti, Richard Nonas, Thomas Schutte, Peter Shelton, Jan Vercruysse, Ian Wilson e Sean Shanahan. Parallelamente alle raccolte di arte, Giuseppe Panza d\u00e0 vita a una collezione di Arte Primaria, sculture provenienti dall'Africa e dal Messico precolombiano, e a una raccolta di teschi del XVII secolo, nel comune intento di proporre nuovi modelli estetici e ampliare la capacit\u00e0 di comprensione del diverso.\nCollezione Panza nei musei.\nAll'inizio degli anni settanta, la collezione Panza si presenta come un insieme molto vasto di opere: si manifesta cos\u00ec la necessit\u00e0 di trovare delle sedi espositive, con l'intento di non disperdere la collezione ma di suddividerla per nuclei compatti. Falliti i tentativi di ospitare in modo permanente la collezione nei musei tedeschi di M\u00fcnchengladbach e D\u00fcsseldorf e in alcune sedi storiche in Italia (Villa Scheibler, Cascina Taverna e Palazzo Reale a Milano, Villa Medicea di Poggio a Caiano, al Castello di Rivoli a Torino, a Villa Doria Pamphilj a Roma, al Castello di Vigevano e all'Arsenale di Venezia), nel 1984 Giuseppe Panza vende al Museum of Contemporary Art di Los Angeles ottanta pezzi della prima collezione e nel 1990 dona allo stesso museo settanta opere di dieci artisti Los Angeles-based.\nIl Solomon Guggenheim Museum di New York acquista nel 1990 duecentodue opere di pittura e scultura minimal degli anni sessanta e settanta, e due anni pi\u00f9 tardi la Fondazione Guggenheim riceve in donazione centocinquanta opere e un prestito per trecentotrenta opere minimal, concettuali e ambientali. Il pacchetto di acquisizioni comprende anche una serie di opere site-specific create appositamente per Villa Menafoglio Litta Panza a Varese e tuttora collocate nella sede originaria: per tali opere viene ideata nel 1994 la formula del prestito permanente al Fondo per l'Ambiente Italiano permettendo alle opere di rimanere a Varese, nel luogo in cui la loro integrit\u00e0 estetica e concettuale possa mantenere la stretta sintonia con l'ambiente circostante. Nel 1994 Giuseppe Panza dona duecento opere di arte organica e monocromatica al Museo Cantonale d\u2019Arte di Lugano; del 1996 \u00e8 la donazione di Villa Panza a Biumo Superiore al Fondo Ambiente Italiano, comprensiva della collezione di centotrentasette opere d'arte contemporanea, gli arredi e la collezione di arte africana, l'architettura ed il parco.\nNel 2007 l'Albright-Knox Collection di Buffalo acquista settantuno opere, e nel 2008 Giuseppe Panza vende all'Hirshhorn Museum and Sculpture Garden di Washington un nucleo di trentanove opere concettuali, minimal e ambientali. Nel 2010 il San Francisco Museum of Modern Art acquista venticinque lavori di arte minimal e concettuale.\nAlcuni nuclei della collezione Panza sono inoltre stati concessi in comodato temporaneo, alcuni ancora attivi, altri gi\u00e0 terminati, per essere esposti in edifici storici in Italia: Palazzo Ducale di Gubbio, Palazzo della Gran Guardia di Verona, Palazzo Ducale di Sassuolo, MART di Rovereto e Universit\u00e0 Bocconi di Milano.\nPubblicazioni.\n\"(lista incompleta)\"\nAltre pubblicazioni: "}
{"id": "4620946", "revid": "22356", "url": "https://it.wikipedia.org/wiki?curid=4620946", "title": "Llistrofus", "text": ""}
{"id": "4620947", "revid": "38120", "url": "https://it.wikipedia.org/wiki?curid=4620947", "title": "Tweedledum and Tweedledee", "text": ""}
{"id": "4620949", "revid": "212348", "url": "https://it.wikipedia.org/wiki?curid=4620949", "title": "Jeffrey Chiesa", "text": "Biografia.\nDi origini italiane, Chiesa rimase orfano di padre da bambino e venne cresciuto dalla madre insieme ai due fratelli pi\u00f9 piccoli. Dopo aver studiato all'Universit\u00e0 di Notre Dame, Chiesa si laure\u00f2 in legge all'Universit\u00e0 Cattolica d'America e intraprese la professione di avvocato.\nDopo quattordici anni di lavoro in uno studio legale, nel 2002 Chiesa and\u00f2 a lavorare per il \"district attorney\" Chris Christie; lasci\u00f2 l'incarico nel 2009, quando Christie venne eletto governatore del New Jersey.\nNel dicembre del 2011 Christie nomin\u00f2 Chiesa attorney general del New Jersey; questi mantenne l'incarico fino al giugno del 2013, quando Christie decise di nominarlo senatore per occupare il seggio rimasto vacante dopo la morte di Frank Lautenberg. Chiesa ha assunto le funzioni solo temporaneamente, fino alle elezioni speciali tenutesi a ottobre."}
{"id": "4620953", "revid": "767487", "url": "https://it.wikipedia.org/wiki?curid=4620953", "title": "La collana perduta della colomba", "text": "La collana perduta della colomba (\"Le collier perdu de la colombe/Tawk al hamama al mafkoud\") \u00e8 un film del 1991 diretto da Nacer Khemir. \u00c8 il secondo film della \"Trilogia del deserto\", preceduto da \"I figli delle mille e una notte\" e seguito da \"Bab'Aziz\" diretti dallo stesso regista. Come il primo film, si basa sui racconti e le leggende classiche arabe in stile \"Le mille e una notte\".\nTrama.\nHassan, un giovane studente di calligrafia araba, un giorno trova una pagina di un manoscritto che detiene il segreto dell'amore. La pagina narra la storia di Aziz, la principessa di Samarcanda. Hassan, attraverso un viaggio misto tra realt\u00e0 e fantasia, raggiunge la principessa ed insieme si metteranno alla ricerca della parte mancante del manoscritto. Conoscer\u00e0 anche Zin, un ragazzo che spera nel ritorno di suo padre, che lo ha abbandonato durante l'infanzia.\nProduzione.\nIl film \u00e8 stato girato in Tunisia. Il titolo trae origine dal libro \"Il collare della colomba\" di Ibn Hazm.\nDistribuzione.\nIl film \u00e8 stato distribuito nei Paesi Bassi il 17 dicembre 1992 e in Francia il 30 marzo 1994."}
{"id": "4620954", "revid": "830939", "url": "https://it.wikipedia.org/wiki?curid=4620954", "title": "Raymond Bayer", "text": "Docente all'universit\u00e0 di Caen dal 1937 al 1942 e alla Sorbona di Parigi dal 1942 al 1951, nel 1948 fond\u00f2 con \u00c9tienne Souriau e Charles Lalo la \"Revue d'Esth\u00e9tique\". Ha insegnato inizialmente a Parigi presso i Collegi Colbert e Chaptal dal 1921, per continuare i suoi studi con la preparazione delle sue due tesi dottorali sulla \"Esth\u00e9tique de la grace\" e \"L\u00e9onard de Vinci\" (1933) in cui analizza la nozione di \"grazia\" in tutti i campi dell'estetica (letteratura, musica, danza, ecc.). Discepolo di L\u00e9on Brunschvicg e Andr\u00e9 Lalande. Spos\u00f2 una delle figlie dello storico della filosofia \u00c9mile Br\u00e9hier e, dall'ottobre 1937, diventa professore presso la Facult\u00e9 des Lettres dell'Universit\u00e0 di Caen. In quell'anno organizza anche il celebre \"Congr\u00e8s Descartes\" a Parigi, cos\u00ec come il secondo \"Congr\u00e8s International d'Esth\u00e9tique et de Science de l'Art\". Nel 1942 viene chiamato alla Sorbona per ricoprire la cattedra di Filosofia generale. Nel 1951 deve rinunciare al suo incarico a seguito di un attacco di cuore, ma continua a scrivere i suoi libri: \"Epist\u00e9mologie et Logique depuis Kant jusqu'\u00e0 nos jours\" (1954), \"Essais sur la M\u00e9thode en Esth\u00e9tique\" (1953), \"Trait\u00e9 d'Esth\u00e9tique\" (1956), \"Histoire de l'Esth\u00e9tique\" (1961). Egli definiva la sua concezione estetica nei termini di \"realismo operativo\" (\"r\u00e9alisme operatoire\")."}
{"id": "4620958", "revid": "183694", "url": "https://it.wikipedia.org/wiki?curid=4620958", "title": "Francisco P\u00e9rez Bayer", "text": "Docente di ebraico all'universit\u00e0 di Salamanca, fu autore dell'opera teologica \"Damasus et Laurentius hispani asserti et vindicati\" (1766)."}
{"id": "4620960", "revid": "287204", "url": "https://it.wikipedia.org/wiki?curid=4620960", "title": "La mano di Fatima", "text": "La mano di Fatima \u00e8 il secondo romanzo scritto da Ildefonso Falcones, avvocato che esercita a Barcellona.\nTrama.\nNel 1568 i musulmani si rivoltano contro i cristiani, in mezzo a loro appare un ragazzino di 14 anni con gli occhi azzurri, nato dallo stupro effettuato da un prete cristiano. Il suo nome \u00e8 Hernando Ruiz.\nRinnegato dalla sua stessa gente, si guadagner\u00e0 la loro fiducia con il coraggio e la generosit\u00e0, soprattutto grazie alla sua grande abilit\u00e0 di saper trattare con gli animali dell'esercito. Una notte durante una strage a opera dei musulmani, a Juviles incontra per pura casualit\u00e0 Fatima, una ragazza pi\u00f9 piccola di un anno di lui, madre di un bambino che tiene in braccio, con al collo un amuleto molto prezioso chiamato \"la mano di Fatima\". Questo incontro cambier\u00e0 definitivamente la sua vita.\nNella vita di Hernando spiccano soprattutto la figure di Aisha, sua madre, e Brahim, il suo patrigno. Quest'ultimo non \u00e8 per niente affezionato al ragazzo, il quale viene chiamato spesso \"il Nazareno\", soprannome dovuto al fatto che Hernando \u00e8 il figlio di un prete cristiano. Brahim \u00e8 molto violento nei suoi confronti, fino a pretendere di sposarsi con Fatima, di cui Hernando si \u00e8 perdutamente innamorato."}
{"id": "4620964", "revid": "599013", "url": "https://it.wikipedia.org/wiki?curid=4620964", "title": "Al\u00e9xandros Papadimitriou", "text": ""}
{"id": "4620968", "revid": "287204", "url": "https://it.wikipedia.org/wiki?curid=4620968", "title": "Klubi Sportiv Kastrioti 2012-2013", "text": "Questa voce raccoglie le informazioni riguardanti il Klubi Sportiv Kastrioti nelle competizioni ufficiali della stagione 2012-2013.\nRosa.\nFonte:"}
{"id": "4620970", "revid": "830939", "url": "https://it.wikipedia.org/wiki?curid=4620970", "title": "David Keilin", "text": "Direttore del \"Molteno Institute\" di Cambridge dal 1931 al 1952, dal 1928 fu membro della Royal Society. Nel 1931 fu il successore di George Nuttall che aveva fondato l'Istituto.\nA lui si deve la scoperta dei citocromi, particolari enzimi trasportatori di ossigeno che intervengono nella catena di trasporto finale della respirazione cellulare."}
{"id": "4620971", "revid": "665277", "url": "https://it.wikipedia.org/wiki?curid=4620971", "title": "Radionorba Television", "text": ""}
{"id": "4620973", "revid": "339392", "url": "https://it.wikipedia.org/wiki?curid=4620973", "title": "FLEIJA", "text": ""}
{"id": "4620976", "revid": "1564499", "url": "https://it.wikipedia.org/wiki?curid=4620976", "title": "Montecassino", "text": "Montecassino \u00e8 un rilievo di 516 metri di altitudine, situato nella parte meridionale della provincia di Frosinone e posto a occidente del centro abitato di Cassino.\nGeografia.\nUbicato nel Subappennino laziale, il monte, costituito da rocce calcaree, rappresenta la parte meridionale della Valle Latina meglio chiamata Valle del Liri. Nonostante la modesta altitudine si presenta alquanto aspro e impervio; la vegetazione \u00e8 assai scarsa, composta essenzialmente da querce e olivi. I terrazzamenti che si aprono verso la piana di Cassino hanno origine artificiale. \nMonte Cassino (oggi di solito scritto Montecassino) \u00e8 una collina rocciosa posta a circa 100 chilometri a nord di Napoli e a circa 130 chilometri (81 miglia) a sud-est di Roma, nella Valle Latina, in Italia, a 2 chilometri (1.2 miglia) a ovest della citt\u00e0 di Cassino e 520 m (1.706.04 piedi ) altitudine. Sito nella citt\u00e0 romana di Casinum, \u00e8 meglio conosciuto per la sua abbazia, prima casa dell'Ordine dei Benedettini, fondata dallo stesso Benedetto da Norcia.\nStoria.\nAttorno all'anno 529, San Benedetto da Norcia stabil\u00ec su questo rilievo il proprio primo monastero, dal quale deriv\u00f2 l'ordine benedettino. \u00c8 stato per la comunit\u00e0 di Monte Cassino che la Regola di San Benedetto fu composta.\nIl primo monastero di Monte Cassino fu saccheggiato dagli invasori Longobardi intorno al 570 e abbandonato. Del primo monastero non si sa quasi nulla. Il secondo monastero fu fondato da Petronax di Brescia intorno al 718, su suggerimento di papa Gregorio II e con il sostegno del duca longobardo Romualdo II di Benevento. Era soggetta direttamente al papa e molti monasteri in Italia erano sotto la sua autorit\u00e0. Nell'883 il monastero fu saccheggiato dai Saraceni e nuovamente abbandonato. La comunit\u00e0 dei monaci risiedeva prima a Teano e poi dal 914 a Capua prima che il monastero fosse ricostruito nel 949. Durante il periodo dell'esilio, nella comunit\u00e0 furono introdotte le Riforme Cluniacensi.\nNel marzo del 960, un possidente laico denunci\u00f2 il monastero per il possedimento di alcuni terreni vicini, il quale, invece, a sua volta giudicava propri. Per l'emanazione della sentenza, i giudici preferirono scrivere il documento, oltre che in latino, anche nella lingua volgare parlata nel principato di Capua, per farsi comprendere da alcuni testimoni illetterati: si tratta del pi\u00f9 antico documento redatto in un volgare italiano, il noto \"\"Placito capuano\".\"\nL'XI e il XII secolo furono il periodo d'oro dell'abbazia. Acquis\u00ec un vasto territorio secolare intorno a Monte Cassino, la cosiddetta Terra Sancti Benedicti (\"Terra di San Benedetto\"), che fortific\u00f2 pesantemente con castelli. Mantenne buoni rapporti con la Chiesa d'Oriente, ricevendo anche il patrocinio degli imperatori bizantini. Ha incoraggiato le belle arti e l'artigianato impiegando artigiani bizantini e persino saraceni. Nel 1057, papa Vittore II riconobbe l'abate di Monte Cassino come prioritario su tutti gli altri abati. Molti monaci furono elevati a vescovi e cardinali e tre papi furono tratti dall'abbazia: Stefano IX (1057\u201358), Vittore III (1086\u201387) e Gelasio II (1118\u201319). Durante questo periodo la cronaca del monastero fu scritta da due suoi membri, il cardinale Leone di Ostia e Pietro il diacono (che ha anche compilato il cartulario).\nNel XIII secolo inizi\u00f2 il declino del monastero. Nel 1239, l'imperatore Federico II vi presidi\u00f2 le truppe durante la sua guerra con il papato. Nel 1322, Papa Giovanni XXII elev\u00f2 l'abbazia a sede vescovile, ma questa fu soppressa nel 1367. Gli edifici furono distrutti da un terremoto nel 1349 e nel 1369 Papa Urbano V chiese un contributo a tutti i monasteri benedettini per finanziare la ricostruzione. Nel 1454 l'abbazia fu posta in commenda e nel 1504 fu assoggettata all'Abbazia di Santa Giustina a Padova.\nNel 1799, Monte Cassino fu nuovamente saccheggiata dalle truppe francesi durante le guerre rivoluzionarie francesi. L'abbazia fu sciolta dal governo italiano nel 1866. L'edificio divenne monumento nazionale con i monaci come custodi dei suoi tesori. Nel 1944 durante la seconda guerra mondiale fu teatro della battaglia di Montecassino e l'edificio fu distrutto dai bombardamenti alleati. \u00c8 stato ricostruito dopo la guerra.\nDopo le riforme del Concilio Vaticano II il monastero era una delle poche abbazie territoriali rimaste all'interno della Chiesa cattolica. Il 23 ottobre 2014, Papa Francesco ha applicato all'abbazia le norme del motu proprio Ecclesia Catholica di Paolo VI (1976) , rimuovendo dalla sua giurisdizione tutte le 53 parrocchie e riducendo la sua giurisdizione spirituale all'abbazia stessa - pur mantenendo il suo status come abbazia territoriale. L'ex territorio dell'Abbazia, ad eccezione del terreno su cui sorgono la chiesa abbaziale e il monastero, fu trasferito alla diocesi di Sora-Cassino-Aquino-Pontecorvo. Allo stesso tempo Papa Francesco ha nominato padre Donato Ogliari nuovo abate che servir\u00e0 come 192 \u00b0 successore di san Benedetto. A partire dal 2015, la comunit\u00e0 monastica \u00e8 composta da tredici monaci. \nDurante la seconda guerra mondiale, il luogo divenne celebre come teatro dell'omonima battaglia di Cassino, svoltasi nel 1944, e che provoc\u00f2 fra l'altro la distruzione del complesso a causa dei bombardamenti alleati. L'abbazia fu successivamente ricostruita dopo la fine del conflitto.\nIl luogo \u00e8 stato visitato da varie autorit\u00e0 ecclesiastiche, inclusa una visita di Papa Benedetto XVI nel maggio 2009.\nNel 2011 \u00e8 stato pubblicato dal Club Alpino Italiano il libro \"Sentieri per Montecassino, guida all'escursionismo culturale della montagna\".\nCiclismo.\nIl 15 maggio 2014, nel settantesimo anniversario del bombardamento dell'abbazia, per la prima volta, \u00e8 giunta su Montecassino la 6\u00aa tappa del 97\u00ba Giro d'Italia, che, partita da Sassano vide la vittoria dell'australiano Michael Matthews.\nLa tappa in programma, inizialmente di 247\u00a0km, si rivel\u00f2 la pi\u00f9 lunga del giro, allungata di 10\u00a0km, per una frana nel comune di Polla.\nL'ascesa a Montecassino presenta un dislivello di 445\u00a0m, in 8,5\u00a0km di strada, raggiunto con pendenze medie del 5% e massime del 10%; in periodi primaverili ed estivi \u00e8 un percorso molto frequentato dai cicloamatori.\nNel 2011 ospit\u00f2 gi\u00e0 un arrivo di tappa, al Giro d'Italia Under-23, detto anche \"Giro Baby\" e \"Girobio\", la partenza della tappa era dalla citt\u00e0 di Benevento, vinta da Winner Anacona, ciclista colombiano..\nSi svolge annualmente una cronoscalata con partenza da Cassino e arrivo in cima a Montecassino, valida per il Campionato Nazionale di Cronoscalata Csain."}
{"id": "4620977", "revid": "155634", "url": "https://it.wikipedia.org/wiki?curid=4620977", "title": "Klubi Futbollit La\u00e7i 2011-2012", "text": ""}
{"id": "4620980", "revid": "1442080", "url": "https://it.wikipedia.org/wiki?curid=4620980", "title": "Federico Tavola", "text": "Biografia.\nNato a Lecco il 2 settembre 1976 si laurea in fisica dei biosistemi all'Universit\u00e0 degli Studi di Milano, dove insegna, si occupa di divulgazione scientifica e ha svolto attivit\u00e0 di ricerca nel campo della fisica medica.\nNel 2014 conia, assieme all'autore Gregorio Pastore, il termine permeismo, per indicare quella forma di relativismo assoluto con cui sempre pi\u00f9 individui pretendono di essere competenti su qualsiasi argomento a prescindere dalle loro conoscenze. Permeismo compare per la prima volta all\u2019interno del pamphlet \"il Permeista \u2013 Fenomenologia dell\u2019Homo Insapiens\", pubblicato dagli stessi autori con lo pseudonimo Jon Chisciotte.\nNel 2021 pubblica edito da Feltrinelli \"Libero di sognare\", l'autobiografia di Franco Baresi, che il campione del mondo di calcio \"si \u00e8 infine deciso ad affidare alla bella penna di Federico Tavola, l'amico scrittore che gliela proponeva da tempo scontrandosi con la proverbiale riservatezza del milanista del secolo\".\nNel 2021 crea la serie documentario \"Facing Fate\" nel tentativo di comprendere come il potere dell'immaginazione possa aiutare a superare le difficolt\u00e0 della vita."}
{"id": "4620982", "revid": "155634", "url": "https://it.wikipedia.org/wiki?curid=4620982", "title": "Klubi Futbollit La\u00e7i 2012-2013", "text": "Rosa.\n \"(capitano)\""}
{"id": "4620983", "revid": "830939", "url": "https://it.wikipedia.org/wiki?curid=4620983", "title": "Maurice Caullery", "text": "Biografia.\nDocente alla Sorbona e direttore della stazione zoologica di Wimereux, fu autore di importanti saggi e ricerche, come \"Il problema dell'evoluzione\" (1931)."}
{"id": "4620984", "revid": "60212508", "url": "https://it.wikipedia.org/wiki?curid=4620984", "title": "Maurice Jules Gaston Corneille Caullery", "text": ""}
{"id": "4620985", "revid": "196390", "url": "https://it.wikipedia.org/wiki?curid=4620985", "title": "Canosa Calcio", "text": ""}
{"id": "4620986", "revid": "300067", "url": "https://it.wikipedia.org/wiki?curid=4620986", "title": "Ioannis Lambrou", "text": ""}
{"id": "4620987", "revid": "645828", "url": "https://it.wikipedia.org/wiki?curid=4620987", "title": "William T. Sampson", "text": ""}
{"id": "4620992", "revid": "155634", "url": "https://it.wikipedia.org/wiki?curid=4620992", "title": "Klubi Sportiv Sk\u00ebnderbeu 2012-2013", "text": ""}
{"id": "4620999", "revid": "287204", "url": "https://it.wikipedia.org/wiki?curid=4620999", "title": "Niki Bakoyianni", "text": ""}
{"id": "4621000", "revid": "38120", "url": "https://it.wikipedia.org/wiki?curid=4621000", "title": "Klubi Sportiv Teuta 2012-2013", "text": ""}
{"id": "4621006", "revid": "1318658", "url": "https://it.wikipedia.org/wiki?curid=4621006", "title": "Metallo prezioso", "text": " \nUn metallo prezioso \u00e8 un elemento chimico metallico raro e di elevato valore economico. Chimicamente, i metalli preziosi sono meno reattivi della maggior parte degli altri elementi. Di solito sono duttili ed hanno un'elevata lucentezza. \nTassonomia.\nOro (numero chimico 79), argento (numero chimico 47), platino (numero chimico 78) e palladio (numero chimico 46) hanno ciascuno un codice ISO 4217. Altri metalli preziosi sono il rutenio (numero chimico 44), il rodio (numero chimico 45), l'osmio (numero chimico 76) e l'iridio (numero chimico 77). \nSe si prende la tavola periodica degli elementi di Mendeleev si noter\u00e0 come siano tutti vicini e appartengano tutti al gruppo IUPAC VIII, tranne l'argento e l'oro che appartengono al gruppo IUPAC IB (tra l'altro immediatamente successivo rispetto al gruppo VIII)."}
{"id": "4621007", "revid": "3115", "url": "https://it.wikipedia.org/wiki?curid=4621007", "title": "Faustino di Potentia", "text": "Vescovo di Potentia (antica citt\u00e0 romana sull'Adriatico) dal 418 al 422, e primo vescovo documentato del Piceno, fu legato del papa Zosimo al concilio di Cartagine del 25 maggio 419.&lt;br&gt;\nQui fu latore delle decisioni del papa contro il decreto di Urbano, vescovo di Sicca e discepolo di Sant'Agostino, che aveva scomunicato il sacerdote Apiario; quest'ultimo, in seguito all'intervento della delegazione guidata da Faustino, che si appell\u00f2 ad un controverso canone del concilio di Nicea, venne reintegrato, dopo aver posto formali scuse, e trasferito alla diocesi di Tabraca.&lt;br&gt;Qui venne nuovamente scomunicato per il suo comportamento ed a nulla valse il nuovo intervento di Faustino, inviato stavolta da papa Celestino I. Nell'occasione vennero riaffermate le prerogative giurisdizionali della Chiesa africana, e venne a malapena evitato lo scisma.&lt;br&gt;\nSecondo il Santarelli, le notizie che Sant'Agostino riporta sull'esistenza di una reliquia di Santo Stefano (una pietra che ne colp\u00ec il gomito) in Santa Maria della Piazza ad Ancona, erano state apprese dallo stesso Faustino durante uno dei concili cartaginesi."}
{"id": "4621009", "revid": "1310927", "url": "https://it.wikipedia.org/wiki?curid=4621009", "title": "Klubi Sportiv Vllaznia 2009-2010", "text": ""}
{"id": "4621010", "revid": "298229", "url": "https://it.wikipedia.org/wiki?curid=4621010", "title": "Grigorios Lambrakis", "text": ""}
{"id": "4621013", "revid": "1543377", "url": "https://it.wikipedia.org/wiki?curid=4621013", "title": "Loggione (architettura)", "text": "Il loggione o piccionaia \u00e8 la porzione pi\u00f9 alta della galleria o dei palchi di teatro e cinema. Per metonimia, i termini \"loggione\" e \"piccionaia\" vengono utilizzati anche per riferirsi agli stessi spettatori. Data la lontananza dalla scena costano di meno, condizionando quindi le caratteristiche dei pi\u00f9 tipici frequentatori, di estrazione pi\u00f9 modesta rispetto al resto del pubblico in sala: \"piccionaia\" \u00e8 facile riferimento alla rumorosit\u00e0 di tali spettatori.\nLa parola \"loggione\" viene utilizzata da associazioni che raggruppa gli amanti del teatro, come la nota Associazione Amici del Loggione del Teatro alla Scala.\nIn ambito francese il loggione \u00e8 \"paradise\" \"paradiso\" e in lingua inglese \"the gods\" \"gli dei\", forse in riferimento ai soggetti delle pitture che decoravano i soffitti: cos\u00ec, per ironia, i pi\u00f9 poveri siedono vicino agli dei. Il film francese \"Amanti perduti\" (\"Les Enfants du paradis\"), definito ancora oggi una delle migliori pellicole d'oltralpe, racconta una storia legata a tale ambiente teatrale.\nAll'epoca del vaudeville, negli Stati Uniti ci si riferiva alla piccionaia come \"peanut gallery\", poich\u00e9 vi venivano vendute le arachidi quale snack a basso costo. Negli anni 1940 un programma televisivo per bambini, Howdy Doody, chiamava Peanut Gallery la giuria di 40 bambini. Sempre negli States, la porzione pi\u00f9 popolare delle gradinate degli stadi sportivi \u00e8 detta \"nosebleed section\" \"sezione del naso sanguinante\", in riferimento alla vivacit\u00e0 dei frequentatori."}
{"id": "4621014", "revid": "1310927", "url": "https://it.wikipedia.org/wiki?curid=4621014", "title": "Klubi Sportiv Vllaznia 2010-2011", "text": ""}
{"id": "4621017", "revid": "1310927", "url": "https://it.wikipedia.org/wiki?curid=4621017", "title": "Klubi Sportiv Vllaznia 2011-2012", "text": ""}
{"id": "4621018", "revid": "507033", "url": "https://it.wikipedia.org/wiki?curid=4621018", "title": "Faustino (vescovo 418-422)", "text": ""}
{"id": "4621022", "revid": "838137", "url": "https://it.wikipedia.org/wiki?curid=4621022", "title": "Via del Coraggio", "text": "Via del Coraggio (in lituano: \"Dr\u0105sos Kelias\" - DK) \u00e8 un partito politico lituano.\nSi afferm\u00f2 nel 2012 in seguito ad alcuni fatti di cronaca che avevano coinvolto Dr\u0105sius Kedys, accusato di violenza sessuale ai danni di minori e ritenuto innocente da una parte dell'opinione pubblica; tra i fondatori figura Neringa Venckiene, sorella di Kedys e, in precedenza, magistrato.\nKedys, deceduto nel 2010 in circostanze non del tutto chiarite, fu scagionato nel 2012.\nIl nome del partito allude al nome di Kedys \"Dr\u0105sius\" che significa \"il coraggioso\"."}
{"id": "4621025", "revid": "2207437", "url": "https://it.wikipedia.org/wiki?curid=4621025", "title": "Episodi di La CQ - Una scuola fuori dalla media (quarta stagione)", "text": "La quarta stagione della serie televisiva La CQ - Una scuola fuori dalla media viene trasmessa in America Latina dal 16 luglio 2013 con un doppio episodio."}
{"id": "4621026", "revid": "1310927", "url": "https://it.wikipedia.org/wiki?curid=4621026", "title": "Klubi Sportiv Vllaznia 2012-2013", "text": ""}
{"id": "4621030", "revid": "1652635", "url": "https://it.wikipedia.org/wiki?curid=4621030", "title": "Ganda (Aviatico)", "text": "Ganda (\"Ganda\" in dialetto bergamasco) \u00e8 una frazione del comune di Aviatico, in provincia di Bergamo.\nGeografia fisica.\nTerritorio.\nLa frazione di Ganda occupa la parte orientale del territorio comunale di Aviatico, ad un'altezza di circa 1060 m s.l.m.\nSituata su un piccolo altipiano posto tra i monti Ganda e Rena e sovrastato dal monte Poieto, si trova in posizione altamente panoramica sulla sottostante media val Seriana, ma anche sulla Val Gandino e sulla pianura bergamasca.\nIl suo territorio censuario comprende i limiti orografici della piccola valle del Rovaro, con l'aggiunta della parte sommitale del colle Ganda. I suoi confini sono dati a Nord e Nord-Est dallo spartiacque della \"valle di Platz\", di competenza territoriale di Gazzaniga, mentre a Sud e Sud-Est dal crinale del monte Rena, che lo suddivide da Comenduno, frazione di Albino. Ad Ovest invece si trova Amora, altra frazione di Aviatico.\nLa rete viaria \u00e8 molto semplice ed \u00e8 composta da una sola arteria, la strada provinciale SP41. Questa con andamento sinusoidale, sale da Gazzaniga, distante circa dieci chilometri, tocca la frazione Orezzo, scollina presso il colle di Ganda (noto localmente come \"Col de la Muruna\") ed in breve arriva prima ad Amora e poi, dopo circa tre chilometri, al capoluogo Aviatico.\nVi sono inoltre numerosi sentieri e mulattiere, molto utilizzati nei secoli scorsi, che collegano il paese con i centri vicini quali Amora, Orezzo e le sue localit\u00e0 \"Platz\", \"C\u00e0 de Sp\u00ec\" e \"Coldr\u00e8\", \"Petello\" e \"Mer\u00e0\", luoghi appartenenti al comune di Albino.\nPer ci\u00f2 che concerne l'idrografia numerosi sono i piccoli corsi d'acqua che bagnano il territorio e che prendono vita a valle dell'abitato: per lo pi\u00f9 si tratta di torrenti che si attivano solo in seguito ad abbondanti piogge e che raccolgono le acque in eccesso provenienti dai monti circostanti. Il principale \u00e8 il Rovaro, che si sviluppa nell'omonima valle stretta tra i monti Ganda e Rena e raggiunge il fondovalle gettandosi nel Serio da destra tra Gazzaniga ed Albino.\nStoria.\nPoche sono le informazioni riguardanti questo piccolo borgo montano.\nSi presume che, nei secoli successivi alla caduta dell'impero romano, la zona venne abitata da gruppi di persone che si spinsero fin qui per trovare scampo alle scorrerie ed alle incursioni delle trib\u00f9 guerriere che imperversavano nei fondovalle.\nIl toponimo invece dovrebbe avere origine pi\u00f9 antica, vista e considerata la chiara matrice celtica \"Gant\", riscontrabile anche in altri paesi della bergamasca quali Gandino e Gandosso, stante ad indicare una zona in cui \u00e8 presente una frana, un dirupo franoso o uno sfasciume di pietre. Questa forse era identificabile, come sostenuto dallo storico Zanetti, con il materiale roccioso staccatosi dal vicino monte Cornagera in seguito ad un terremoto scatenatosi nell'antichit\u00e0.\nDa sempre posto in una posizione defilata, Ganda non ha mai vissuto sul proprio territorio episodi storici di rilievo, \"subendo\" le trasformazioni politiche che avvenivano nel resto della provincia o della regione.\nTra i primi documenti storici che riguardano la zona, vi \u00e8 quello datato 957, nel quale l'imperatore Ottone II di Sassonia assegnava in feudo la valle Seriana al vescovo di Bergamo.\nIn quei tempi la zona di Ganda era praticamente disabitata, utilizzata soltanto da alcuni viandanti che dovevano spostarsi tra le valli Seriana e Brembana.\nA tal riguardo una leggenda vuole che il primo nucleo abitativo sia stato formato proprio da persone di passaggio che, stanche per il viaggio, si fermarono e stabilirono capanne dove potersi riposare. Un'altra versione circa l'origine, anch'essa tra la realt\u00e0 e la fantasia, indicherebbe come primi abitanti alcuni residenti del borgo di Aviatico che nell'anno 999 abbandonarono le loro abitazioni per stanziarsi in luoghi pi\u00f9 riparati, tra cui le guglie della Cornagera, per via della grande paura derivante dall'avvento dell'anno 1000.\nIn ogni caso i primi abitanti inizialmente dovettero adattarsi a condizioni di vita difficili, in quanto il territorio, gi\u00e0 di per s\u00e9 isolato, non offriva condizioni utili al sostentamento in quanto privo sia di sorgenti d'acqua che di colture.\nUn miglioramento venne dall'introduzione dell'allevamento di animali quali bovini, ovini e caprini, unito allo sfruttamento agricolo dei terreni circostanti.\nUn ulteriore passo nell'organizzazione del piccolo centro fu la scelta di edificare un luogo di culto, seppur dalle ridottissime dimensioni, che funse da primo riferimento della comunit\u00e0. Si trattava di una tribulina che, collocata su un piccolo colle attiguo all'abitato, veniva utilizzata, oltre che per la preghiera, anche per la sepoltura dei morti.\nL'unico sussulto nella tranquilla vita del paese vi fu nel 1398 quando, nell'ambito delle lotte fratricide tra guelfi e ghibellini, il duca di Milano Barnab\u00f2 Visconti si attiv\u00f2 per sottomettere la fazione guelfa dei Signori di Comenduno. Di fronte ai mercenari inviati dal duca milanese, numerosi guelfi cercarono di riparare in posti sicuri, trovando rifugio proprio presso il borgo di Ganda, posto a monte dell'abitato comendunese.\nA livello amministrativo, in epoca tardo-medievale, il borgo venne incluso nelle competenze territoriali dell'entit\u00e0 denominata \"Comune Maggiore di Albino\", comprendente numerosi centri del fondovalle, che poteva gestirne i terreni per uso comune.\nNel 1427, mentre numerose comunit\u00e0 della provincia di Bergamo chiesero aiuto alla Repubblica di Venezia, gli abitanti di Ganda mantennero invece neutralit\u00e0 e sottomissione agli eventi, condizione ribadita anche nei confronti delle successive dominazioni francese, con la Repubblica Cisalpina, ed austriaca, con il Regno Lombardo-Veneto.\nSotto la dominazione della Serenissima, Ganda riusc\u00ec comunque ad emanciparsi sia a livello religioso che amministrativo: la sua chiesa venne difatti eretta a parrocchia nel 1619, mentre l'autonomia amministrativa arriv\u00f2 nel 1756.\nLa popolazione nel frattempo era cresciuta, accogliendo numerose famiglie provenienti specialmente dai sottostanti borghi di Gazzaniga e Rova, attratte da prospettive di vita tranquille, raggiungendo 138 unit\u00e0 nel 1776.\nA livello amministrativo, Ganda rimase autonomo fino al 1797 quando, contestualmente al passaggio dalla Repubblica di Venezia alla napoleonica Repubblica Cisalpina, venne unito a Bondo, Barbata ed Orezzo in un comune che raggruppava quattro borghi montani, pur senza continuit\u00e0 territoriale tra loro.\nNella successiva riorganizzazione territoriale del 1805 venne incluso nel comune di Aviatico, mentre nel 1809 pass\u00f2 in quello di Albino, da cui si stacc\u00f2 nuovamente nel 1816, anno in cui la zona pass\u00f2 sotto la dominazione austriaca del Regno Lombardo-Veneto, ritornando definitivamente nelle competenze di Aviatico.\nTuttavia a partire dai primi anni del XX secolo si verific\u00f2 una forte inversione di tendenza dal punto di vista demografico, con gli abitanti che sempre pi\u00f9 cominciarono ad emigrare nei paesi del fondovalle, pi\u00f9 appetibili dal punto di vista dei servizi offerti e delle opportunit\u00e0 professionali. Ne deriv\u00f2 che il borgo di Ganda arriv\u00f2 ad essere quasi completamente disabitato, ricominciando a popolarsi soltanto nei fine settimana e nel periodo estivo, grazie alle case di villeggiatura.\nSentieristica.\nQuesta frazione offre innumerevoli opportunit\u00e0 per chi volesse passare un po' di tempo immerso nella natura, con molti sentieri che si snodano sulle pendici delle propaggini circostanti. Tra i principali vi \u00e8 quello che, contrassegnato con il segnavia del CAI numero 521 compie il periplo dei monti Poieto e Cornagera, raggiunge Ganda, per poi scendere sul fondovalle presso Rova, frazione di Gazzaniga.\nInteressanti sono anche le tracce numero 522, che si dirama dal monte Poieto e tocca nell'ordine Ganda, la \"val di Platz\" fino a giungere in Gazzaniga, e numero 538, che dall'abitato scende nella valle del Rovaro verso il \"colle del Bat\u00e8s\", raggiungendo la localit\u00e0 \"Mer\u00e0\" ed infine Comenduno.\nMolto semplice, ma remunerativa, \u00e8 infine la passeggiata che si sviluppa dall'abitato lungo la strada carrabile che sale alla sommit\u00e0 del monte Rena. Dal dislivello limitato, permette di godere di scenari di elevato impatto sulla pianura sottostante e di raggiungere i ripetitori televisivi, da cui si sviluppa un'altra traccia che si ricollega al sentiero didattico, che si sviluppa in territorio albinese, intitolato ad Agostino Noris. Quest'ultimo, indicato con il segnavia numero 6, \u00e8 accessibile anche ai disabili e presenta aspetti di interesse in ambito geologico e naturalistico.\nLuoghi di culto.\nDal punto di vista architettonico merita menzione l'attuale chiesa di santa Maria Assunta, edificata in luogo di una piccola edicola intitolata alla Madre di Dio.\nElevata a rango di parrocchiale nel 1619, presenta una facciata con sei nicchie, all'interno delle quali sono dipinte le immagini di Maria e dei santi Antonio abate, Giuseppe, Rocco, Pietro e Paolo.\nAll'interno di essa sono custodite opere di pregio artistico, tra cui spicca la pala raffigurante il Crocifisso circondato dalla Madonna, San Giovanni evangelista, San Rocco e San Sebastiano, eseguita da Giovanni Brighenti. Interessanti sono anche gli affreschi di Gian Battista Paganessi, allievo di Ponziano Loverini, il neoclassico altare maggiore che racchiude le reliquie dei santi Prospero e Simplicio, nonch\u00e9 l'organo eseguito dalla ditta Luigi Parietti.\nOsservatorio astronomico.\nNotevole importanza ricopre infine l'osservatorio astronomico delle Prealpi Orobiche, situato sulle pendici meridionali del monte Poieto, ad un'altezza di circa 1200 m s.l.m., distante pochi minuti di cammino dal piazzale di Ganda. Realizzato dal Circolo Astrofili Bergamaschi negli ultimi anni del XX secolo, \u00e8 aperto al pubblico ogni primo venerd\u00ec del mese dalle ore 21 e propone anche corsi di astronomia e visite didattiche."}
{"id": "4621034", "revid": "126257", "url": "https://it.wikipedia.org/wiki?curid=4621034", "title": "Banca italiana di sconto", "text": ""}
{"id": "4621038", "revid": "481666", "url": "https://it.wikipedia.org/wiki?curid=4621038", "title": "A Life in the Balance (film 1915)", "text": ""}
{"id": "4621048", "revid": "136198", "url": "https://it.wikipedia.org/wiki?curid=4621048", "title": "Rob Chianelli", "text": ""}
{"id": "4621051", "revid": "106456", "url": "https://it.wikipedia.org/wiki?curid=4621051", "title": "Duomo di Osnabr\u00fcck", "text": ""}
{"id": "4621052", "revid": "767487", "url": "https://it.wikipedia.org/wiki?curid=4621052", "title": "Superkubok Rossii 2013", "text": "La Supercoppa di Russia 2013 (ufficialmente ) \u00e8 stata l'undicesima edizione della Supercoppa di Russia.\nSi \u00e8 svolta il 13 luglio 2013 allo Stadio Olimp-2 di Rostov sul Don tra il , vincitore della Prem'er-Liga 2012-2013 e della Coppa di Russia 2012-2013, e lo , secondo classificato nella Prem'er-Liga 2012-2013.\nA conquistare il titolo \u00e8 stato il CSKA Mosca che ha vinto per 3-0 con reti di Keisuke Honda (doppietta) e Sergej Igna\u0161evi\u010d."}
{"id": "4621058", "revid": "106456", "url": "https://it.wikipedia.org/wiki?curid=4621058", "title": "Duomo di Rottenburg am Neckar", "text": ""}
{"id": "4621059", "revid": "128695", "url": "https://it.wikipedia.org/wiki?curid=4621059", "title": "Southern California Open", "text": ""}
{"id": "4621061", "revid": "60213448", "url": "https://it.wikipedia.org/wiki?curid=4621061", "title": "Linguetta di woodruff", "text": ""}
{"id": "4621062", "revid": "60213451", "url": "https://it.wikipedia.org/wiki?curid=4621062", "title": "Linguetta a disco", "text": ""}
{"id": "4621065", "revid": "60213471", "url": "https://it.wikipedia.org/wiki?curid=4621065", "title": "Chiavetta a disco", "text": ""}
{"id": "4621075", "revid": "767487", "url": "https://it.wikipedia.org/wiki?curid=4621075", "title": "George Ramsay, IX conte di Dalhousie", "text": "Biografia.\nNacque a Dalhousie Castle, figlio di George Ramsay, VIII conte di Dalhousie, e di sua moglie, Elizabeth Glen. Studi\u00f2 presso il Royal High School di Edimburgo e all'Universit\u00e0 di Edimburgo.\nCarriera militare.\nDopo la morte del padre, nel 1788 entr\u00f2 nell'esercito britannico, con il grado di cornetta del 3\u00ba reggimento dei Dragoni. Si un\u00ec al 2\u00ba battaglione del 1\u00ba reggimento di fanteria (1791), e acquist\u00f2 il grado di maggiore del 2\u00ba reggimento di fanteria (1792).\nViaggi\u00f2 a Martinica e divenne tenente colonnello nel mese di agosto 1794. Fu gravemente ferito nel 1795 e torn\u00f2 in Inghilterra. Nel 1800 fu promosso al grado di colonnello e combatt\u00e9 nelle fasi successive della campagna d'Egitto sotto Ralph Abercromby. Nel 1803 raggiunse il grado di generale di brigata, e venne nominato Maggiore Generale nel mese di aprile 1805.\nMassone, fu Gran Maestro della Gran Loggia di Scozia dal 1804 al 1806.\nDurante le ultime fasi della guerra peninsulare, egli comand\u00f2 la 7\u00aa divisione sotto il Duca di Wellington. Wellington era a volte critico delle sue prestazioni, cos\u00ec come durante la ritirata da Burgos, a causa del suo arrivo tardivo a Vitoria, e per la sua disinformazione sulle intenzioni dei francesi poco prima della battaglia di Roncisvalle.\nFu nominato luogotenente generale e colonnello del 13\u00ba reggimento di fanteria nel 1813.\nNel 1815 fu creato barone di Dalhousie che gli permise di sedersi nella Camera dei lord.\nMatrimonio.\nSpos\u00f2, il 14 maggio 1805, Christina Broun (?-22 gennaio 1839), figlia di Charles Broun e Christiana McDowall. Ebbero tre figli:\nMorte.\nMor\u00ec il 21 marzo 1838, a 67 anni."}
{"id": "4621080", "revid": "298229", "url": "https://it.wikipedia.org/wiki?curid=4621080", "title": "Dimitrios Deligiannis", "text": ""}
{"id": "4621082", "revid": "125131110", "url": "https://it.wikipedia.org/wiki?curid=4621082", "title": "Pietra Alta", "text": "Pietra Alta, anche nota come Pietralta (\"Pr\u00e0uta\" in piemontese), \u00e8 un sottoquartiere della VI Circoscrizione di Torino, situato nella periferia nord della citt\u00e0.\nSi tratta di un piccolo borgo dell'Oltrestura torinese, sorto in prossimit\u00e0 di importanti arterie stradali che raccolgono il traffico diretto all'interno e all'esterno di Torino. Sebbene spesso ricordata, se non del tutto confusa, con i vicini quartieri di Falchera e Rebaudengo (talvolta addirittura con Barriera di Milano), Pietra Alta \u00e8 una zona sostanzialmente a s\u00e9 stante rispetto ai borghi limitrofi, cresciuta cos\u00ec com'\u00e8 in un territorio fortemente circoscritto, e sviluppatasi in modo indipendente dal contesto urbano circostante.\n\u00c8 delimitata:\nOrigine del nome.\nIl toponimo \"Pietra Alta\" affonda le sue radici nella seconda met\u00e0 del XVIII secolo, quando al bivio fra la strada di Chivasso (attuale corso Vercelli) e la strada di Lein\u00ec (attuale via Cuorgn\u00e8 col suo proseguimento strada provinciale di Cuorgn\u00e8) venne eretto un cippo in pietra di forma piramidale, anche noto come la \"Piramide\".\nCome ricorda il Grossi, si trattava di una pietra miliare o cippo chilometrico che segnalava una distanza di due miglia da Torino, seguendo un uso antico che risale ai principi di urbanistica romana. Nel corso del tempo, il valore simbolico del manufatto dovette promuovere l'utilizzo del nome \"Pietra Alta\" quale toponimo locale, in una zona che sin dal tardo Settecento si connotava principalmente come terra di transito e punto di snodo per chi entrasse o uscisse da Torino.\nStoria.\nEt\u00e0 moderna.\nIn et\u00e0 moderna, prima della nascita di una vera e propria borgata, il territorio di Pietra Alta offriva un paesaggio in parte rurale e in parte selvatico, con abbondanza di boschi a ridosso dello Stura e una significativa presenza di terreni agricoli attorno alle strade di Lein\u00ec e Chivasso (anche note nel loro insieme come strada di Agli\u00e8 e Chivasso). Le mappe a cavallo fra il XVIII e il XIX secolo mostrano chiaramente la morfologia della zona, che gi\u00e0 allora rappresentava un crocevia nell'area nord di Torino.\nDal punto di vista stradale, in effetti, quest'area era intersecata da due strade provinciali, le suddette strade di Lein\u00ec e Chivasso, che nel loro insieme fornivano una via di accesso primaria a chi entrasse in citt\u00e0 da settentrione (in particolar modo dal Canavese e dalla provincia nord-est di Torino): si trattava, in realt\u00e0, non soltanto di due rotte provinciali ma in un certo senso di una primitiva strada statale, che collegava Torino con la Lombardia. Di uso locale, invece, era la strada vicinale delle Cascinette (l'odierna via Cavagnolo nel tratto di Pietralta), che collegava la zona alla borgata delle Cascinette e, pi\u00f9 alla distanza, all'antica Abbadia di Stura, un istituto religioso fondato nel Medioevo alle porte di Torino, verso il confine con Settimo Torinese. Al di l\u00e0 delle strade, inoltre, un ruolo fondamentale era svolto dal \"porto di Lein\u00ec\", un porto fluviale posto sullo Stura lungo la strada di Chivasso, vicino al bivio con la strada di Lein\u00ec: in assenza di ponti, il porto di Lein\u00ec era l'unico mezzo che permettesse di attraversare il fiume in questo tratto di Torino, grazie alle barche e ai traghetti di servizio che trasportavano i viandanti da una sponda all'altra.\nA proposito dello Stura, una breve parentesi merita di essere aperta al riguardo. Per molti secoli il transito del torrente era garantito da una rete portuale, che si estendeva da ovest a est nel suo percorso torinese, sino alla confluenza con il Po. L'alveo dello Stura, infatti, era soggetto a forte divagazione e, di conseguenza, non era possibile erigere ponti al di sopra di esso, correndo il rischio che, con lo spostamento del corso fluviale e l'erosione del terreno, una struttura fissa quale un ponte si rendesse inutile, se non addirittura pericolante, nel lungo periodo. Nell'area di Pietra Alta, inoltre, va anche detto che lo Stura non seguiva esattamente il suo corso odierno, in quanto il fiume scorreva un po' pi\u00f9 a nord (in prossimit\u00e0 del bivio fra la strada di Chivasso e quella di Lein\u00ec) e attraversava il territorio in senso obliquo, privandolo di una porzione del suo attuale perimetro.\nPer quanto riguarda l'abitato, a inizio Ottocento Pietralta contava un piccolo numero di cascine, nella fattispecie le cascine \"Sant'Antonio\" (anche nota col nome \"Sartoris\") e la \"Splua\" (altrimenti detta \"Bernardi\"). In quell'epoca, tuttavia, la comunit\u00e0 locale era strettamente connessa con l'abitato pi\u00f9 a nord (la futura borgata di Falchera) poich\u00e9, prima dell'insediamento della ferrovia, non vi era alcuna divisione fra questi due luoghi. L'affinit\u00e0 fra queste terre trovava conferma nella realt\u00e0 amministrativa e comunitaria dell'Oltrestura torinese, che a quei tempi offriva uno scenario molto pi\u00f9 omogeneo e coeso rispetto a quello attuale: compresa per intero nel Contado di Villaretto e Cascinette, l'area sottostava alla Parrocchia dell'Abbadia di Stura al punto che il nome dell'Abbadia divenne un toponimo generico per le terre a nord del fiume.\nDagli sviluppi ottocenteschi alla seconda guerra mondiale.\nNel corso dell'Ottocento, in una fase di forti cambiamenti nell'urbanistica torinese, Pietra Alta conobbe una lenta e graduale evoluzione, realizzata pienamente solo nel secolo successivo. Si tratt\u00f2 in breve di uno sviluppo tanto territoriale quanto sociale, che port\u00f2 alla formazione di una prima borgata rurale e al consolidarsi di una pi\u00f9 ampia rete viaria e di trasporti.\nIl territorio, innanzitutto, and\u00f2 incontro a una netta definizione dei suoi confini, per via da un lato della rettifica dello Stura, il cui alveo fu spostato un po' pi\u00f9 a sud rispetto a quello precedente, e dall'altro a causa della costruzione della ferrovia per Novara (l'attuale Torino-Milano), che deline\u00f2 con precisione il confine nord-ovest della zona.\nLa rettifica del fiume, come prima conseguenza, permise di ridisegnare la strada di Chivasso, tanto a sud quanto a nord del nuovo alveo: nell'area di Pietralta la strada venne allungata parzialmente in direzione sud-ovest, nel tratto oggi compreso fra via Cuorgn\u00e8 e il ponte sullo Stura, ponendo cos\u00ec i presupposti per la realizzazione di un ponte (in sostituzione del vecchio porto di Lein\u00ec) e regalando alla zona un nuovo spazio di insediamento. La ferrovia per Novara, dal canto suo, apport\u00f2 un cambiamento radicale nel paesaggio dell'Oltrestura, incidendo profondamente sugli sviluppi del luogo: il rettilineo dei binari, di fatto, compromise la continuit\u00e0 del territorio, sia nel lato settentrionale (in direzione della futura Falchera) sia nel tratto ad ovest della ferrovia (verso le cosiddette Basse di Stura); la frammentazione di quest'area ebbe effetti non secondari sull'insediamento della zona e sul sistema viario locale e, in ultima analisi, pose le basi per la suddivisione in quartieri dell'Oltrestura, processo consolidatosi pienamente solo nel Novecento.\nIn questo scenario, il borgo di Pietra Alta cominci\u00f2 a prendere forma a cavallo fra il XIX e il XX secolo quando alle cascine del posto si aggiunsero le prime case rurali, seguite da un piccolo numero di esercizi commerciali. L'abitato, in assenza di una pi\u00f9 vasta pianificazione urbanistica, si svilupp\u00f2 inizialmente in modo spontaneo e all'apparenza caotico, seguendo i tracciati delle vecchie strade: diversi edifici, alcuni dei quali ancora in piedi ai giorni nostri, furono costruiti lungo le attuali via Cuorgn\u00e8 e corso Vercelli (in direzione del ponte sullo Stura), ovvero lungo le due vecchie provinciali della zona; a questi edifici se ne aggiunsero altri al di sotto di corso Vercelli, per l'esattezza in strada vicinale delle Cascinette (l'odierna via Cavagnolo) e in alcuni vicoli pi\u00f9 interni.\nLa fabbrica SNIA Viscosa (1925).\nUn caso singolare fu quello del \"villaggio SNIA\", un caratteristico agglomerato di case operaie costruito negli anni venti del Novecento, poco pi\u00f9 a est dello stradone di Lein\u00ec (lungo la strada di Vercelli): il complesso residenziale, raro esempio di villaggio operaio nell'intera citt\u00e0, ospitava i dipendenti e le maestranze di una delle prime sedi della fabbrica \"SNIA Viscosa\", un grosso impianto industriale situato poco pi\u00f9 a est, verso la zona Abbadia di Stura, tra \"Strada Vicinale delle Cascinette\" e la \"Strada per Vercelli\" (per Settimo Torinese, ovvero l'attuale Corso Romania), utilizzata per la fabbricazione della seta artificiale, fondato dai torinesi Riccardo Gualino e Giovanni Agnelli, e con altre sedi gi\u00e0 presenti oltre a questa Contestualmente al villaggio, venne eretta la cappella di \"San Michele Arcangelo\", che per lungo tempo costitu\u00ec la sola chiesa della zona, e negli stessi anni fu inaugurata la stazione di Torino Stura, che trov\u00f2 posto in questa sede proprio grazie alla sua vicinanza con la fabbrica SNIA Viscosa.\nSempre in quel periodo, fra gli anni venti e anni trenta, si attestarono a Pietralta delle importanti infrastrutture stradali e di trasporto, che, nel loro complesso, favorirono i collegamenti interni ed esterni della zona. Nel 1927, innanzitutto, fu costruito il ponte Ferdinando di Savoia, che, oltrepassando lo Stura sulla direttrice di corso Ponte Mosca (l'attuale corso Giulio Cesare), garant\u00ec un nuovo accesso da e verso Torino e permise di prolungare il corso sino all'estrema periferia nord della citt\u00e0, servendo cos\u00ec anche l'area della SNIA Viscosa. Sul proseguimento di questo corso, all'incrocio con lo stradale di Vercelli, venne realizzata nel 1932 la rampa di ingresso dell'autostrada per Milano, che di fatto consolid\u00f2 ancor di pi\u00f9 il ruolo di transito della zona, cancellando per\u00f2 la borgata \"Splua\" che sorgeva in questo punto. Pochi anni pi\u00f9 tardi, nel 1934, venne eretto il cavalcavia di strada di Cuorgn\u00e8, che, scavalcando la ferrovia Torino-Milano, soppiant\u00f2 definitivamente il passaggio a livello di strada di Lein\u00ec (via Cuorgn\u00e8 ai giorni nostri), relegando questo tratto a un vicolo marginale nel sistema viario locale. Contestualmente al cavalcavia fu disegnato il tracciato di via Ivrea, punto di raccordo fra il ponte Ferdinando di Savoia e il nuovo asse di strada provinciale di Cuorgn\u00e8.\nDal secondo dopoguerra ai giorni nostri.\nNel secondo dopoguerra, terminata la sua espansione verso l'esterno, Pietralta conobbe un lento e graduale sviluppo del suo abitato, fondamentalmente diverso rispetto a quello della vicina Falchera (tanto nella forma quanto nei tempi di realizzazione). La zona, di fatto, crebbe in modo incostante fino agli inizi del XXI secolo, assumendo un carattere poco omogeneo nella sua architettura e nel suo impianto urbanistico: le cause di tutto ci\u00f2 vanno cercate in diversi fattori, quali ad esempio le diverse fasi di crescita del borgo, la complessa pianificazione del territorio o ancora la mescolanza fra edilizia pubblica ed edilizia privata (pi\u00f9 accentuata rispetto al caso di Falchera).\nProcedendo con ordine, ad ogni modo, una prima fase di sviluppo si verific\u00f2 fra gli anni cinquanta e sessanta del Novecento, quando alla vecchia borgata rurale si aggiunsero condomini e abitazioni suburbane, soprattutto sul fronte di corso Vercelli, via Ivrea e via Cavagnolo. Si trattava per lo pi\u00f9 di costruzioni private, rappresentate in parte da piccole palazzine, talvolta solo bilivello, e in parte da stabili di medie o grandi dimensioni; non mancarono, per\u00f2, anche le prime case popolari del quartiere, costruite dalla Gescal nell'isolato fra via Ivrea, via Cavagnolo e corso Vercelli.\nNei decenni successivi, fra gli anni settanta e ottanta, ulteriori sviluppi riguardarono soprattutto il versante est della zona, con la fabbricazione di caseggiati e scuole (sia primarie che secondarie) e la costruzione della nuova chiesa di \"San Michele Arcangelo\". A proposito dei caseggiati, fu abbandonato il modello della piccola palazzina e i nuovi edifici vennero sviluppati maggiormente in altezza, come avvenne, per esempio, in corso Giulio Cesare, via Ivrea, via Ribordone e, in modo ancora pi\u00f9 evidente, in via Stefano Tempia, nei pressi dell'ex piazzale del Dazio (laddove prima vi era la cascina \"Sant'Antonio\"): in questo punto vennero erette le torri Di Vittorio, due coppie di grattacieli ad uso residenziale che segnarono profondamente il panorama di Pietra Alta.\nIl declino della SNIA Viscosa (1954-1961).\nLo stabilimento SNIA Viscosa, cessata la sua attivit\u00e0 nel 1954, fu quindi totalmente dismesso nel 1961 e ceduto alla fabbrica di pneumatici Michelin, che ne fece uso soltanto fino ai primi anni ottanta. Dell'antico impianto degli anni trenta rimane oggi, verso Corso Romania, soltanto la curiosa Torretta dell'acqua, una torretta di circa 40 metri, eretta per conservare l'acqua per gli operai, in una graziosa imitazione di stile gotico valenzano, a sezione ottagonale. Una parte dei fabbricati poi, fu restaurata e riadibita a centro commerciale, ospitando dal 1989 il primo ipermercato Auchan di Italia e, dal 2016, anche una sede di Leroy Merlin.\nL'insediamento di nuovi centri per la grande distribuzione commerciale ebbe importanti ricadute sul piccolo commercio locale, tenendo presente che, sin da allora, la zona era priva di un mercato rionale e gli esercizi commerciali si limitavano tradizionalmente alle vetrine su strada, soprattutto lungo via Ivrea, via Cavagnolo e corso Vercelli.\nXXI secolo.\nAgli inizi degli anni duemila, gli sviluppi del quartiere toccarono soprattutto il lato ad ovest di via Ivrea, con l'insediamento di imponenti complessi residenziali in via Angelo Tasca (anch'essi della cooperativa \"Giuseppe Di Vittorio\") e la sistemazione a parco delle sponde dello Stura (il cosiddetto parco Stura nord o \"parco di Pietra Alta\"): nei pressi del parco fu ricostruito il centro sportivo del \"River Mosso\", polisportiva locale di lunga tradizione nel quartiere.La riqualificazione del borgo negli stessi anni interess\u00f2 anche corso Vercelli, con nuove aree gioco e spazi verdi (presso il bivio di strada di Cuorgn\u00e8) e il rinnovamento del piazzale di fronte alla chiesa. A nord del corso il potenziamento della ferrovia, in stretta relazione con i lavori del passante di Torino, port\u00f2 al totale rifacimento della stazione Stura e alla riorganizzazione parziale dell'area circostante, ancora in fase di completamento ai giorni nostri.\nMonumenti e luoghi d'interesse.\nCase SNIA.\nSi tratta di un caratteristico esempio di villaggio operaio risalente alla seconda met\u00e0 degli anni venti, composto da un complesso di palazzine a schiera di quattro piani ciascuna, intervallate da giardini e spazi verdi comuni. Alcuni dei progetti dell'epoca di Riccardo Gualino per dare dimora ai dipendenti e alle maestranze della vicina fabbrica SNIA Viscosa dovevano prevedere ulteriori ampliamenti lungo corso Vercelli e corso Giulio Cesare ma, di fatto, questi sviluppi rimasero solo sulla cartaLa Torretta dell'Acqua, gi\u00e0 citata, \u00e8 ancor oggi presente nel parcheggio dell'attuale centro commerciale, lungo Corso Romania.\nNel secondo dopoguerra, risanato dai danni subiti a causa dei bombardamenti, l'agglomerato di case sopravvisse alla chiusura della fabbrica SNIA Viscosa (1954), e la propriet\u00e0 fu rilevata dall'Istituto Autonomo Case Popolari (IACP), oggi noto come Agenzia Territoriale per la Casa (ATC).\nLa Rotonda della Sfinge.\nRotonda o rotatoria di rappresentanza posta dal 2006 all'incrocio fra corso Giulio Cesare, corso Vercelli, corso Romania e l'autostrada da e per Milano. Al centro della rotonda \u00e8 fissata una riproduzione - in scala ridotta - della Sfinge di Giza, celebre monumento dell'antico Egitto che simboleggia lo storico Museo Egizio di Torino.\nL'ex Dazio.\nEsempio significativo di razionalismo italiano, la palazzina del dazio - meglio nota come il \"Dazio\" o ex \"Dazio\" ai giorni nostri - fu costruita negli anni trenta per ospitare i nuovi uffici delle imposte di consumo, in seguito all'abolizione della cinta daziaria. L'edificio sorge sul piazzale posto a fronte dell'autostrada per Milano (il cosiddetto piazzale del Dazio) e nel corso degli anni ha mutato la sua destinazione d'uso (fino agli inizi del duemila vi era un comando dei vigili urbani) ed \u00e8 attualmente in attesa di riqualificazione funzionale.\nLe torri \"Di Vittorio\".\nCoppia di torri o grattacieli residenziali realizzata nel 1980 dalla Cooperativa \"Giuseppe Di Vittorio\", facendo uso di tecnologie moderne prese a prestito dall'edilizia pubblica francese. Sorte alle spalle del piazzale del Dazio, le torri Di Vittorio si affacciano direttamente sull'autostrada per Milano e sono di fatto il primo elemento architettonico significativo per chi giunge in citt\u00e0 dall'autostrada, per via soprattutto della loro imponente altezza (70 metri scanditi in 21 piani).\nServizi.\nArchitetture religiose.\nA Pietra Alta la parrocchia locale fa capo alla chiesa di San Michele Arcangelo, inaugurata nel 1971 per dar spazio ai fedeli del quartiere che, fino ad allora, si riunivano nella piccola cappella del villaggio SNIA, tuttora esistente e dedicata anch'essa a San Michele. Il complesso parrocchiale, di audace architettura anni settanta, si fregia di un ulteriore titolo alla Madonna del Buon Cammino (per via della sua vicinanza all'autostrada Torino-Milano) ed \u00e8 dotato di uffici parrocchiali, saloni per riunioni e spazi per la vita di oratorio.\nNell'autunno 2011, inoltre, l'Assemblea Apostolica della Fede in Cristo Ges\u00f9 ha inaugurato una sua chiesa nel quartiere, per l'esattezza in corso Vercelli: l'istituto, conosciuto come Chiesa apostolica antioca, prende il nome dalla vicina strada dell'Antioca, che un tempo superava la ferrovia e si dirigeva verso la storica cascina Antioca, nel territorio di Falchera.\nSport.\nIl quartiere ospita la societ\u00e0 \"River Mosso\", polisportiva locale fondata nel 1970 a seguito di una preesistente societ\u00e0 di calcio (istituita a sua volta nel 1951): la polisportiva, ad oggi, annovera diverse discipline quali calcio (anche a 5 e a 7), nuoto, pallavolo, pallacanestro, danza e arti marziali; dal 1994, inoltre, la societ\u00e0 distribuisce un suo periodico di divulgazione (dal titolo \"Informa River\") e al 1995 risale invece l'ente \"La Lokomotiva\", che si occupa di tutte le attivit\u00e0 socioculturali del River Mosso.\nParchi e verde pubblico.\nGli spazi verdi di Pietralta sono dislocati in pi\u00f9 punti del quartiere, soprattutto nei suoi tratti pi\u00f9 periferici (es. in corso Vercelli al bivio di strada di Cuorgn\u00e8 o in corso Giulio Cesare nei pressi delle torri Di Vittorio). Polmone verde per eccellenza, tuttavia, \u00e8 il parco Stura nord, anche noto come \"parco di Pietra Alta\", un parco urbano realizzato nei primi anni duemila sulle sponde dello Stura, in una zona fino ad allora in forte stato di degrado: il progetto di recupero ha permesso una completa riqualificazione dell'area, dotata oggi di percorsi ciclopedonali, aree gioco e aree di sosta (anche al coperto) e contrassegnata al suo ingresso da un suggestivo belvedere, posto sulla sommit\u00e0 di una collinetta sagomata da stradini concentrici.\nIn data 23 ottobre 2015 il Comune di Torino ha intitolato una porzione di giardino in Via Cavagnolo 12 ai caduti della battaglia di El Alamein, alla presenza delle autorit\u00e0 civili e militari.\nInfrastrutture e trasporti.\nStrade principali e piazze.\nA dispetto delle sue modeste dimensioni, Pietra Alta gode di un buon numero di strade maestre dirette all'interno e all'esterno di Torino, che rendono la zona un vero e proprio crocevia nella periferia nord torinese. Da qui, infatti, nascono corso Giulio Cesare e corso Vercelli, che, sviluppati lungo le direttrici storiche della citt\u00e0, collegano la borgata allo stesso centro di Torino. Sul proseguimento di corso Giulio Cesare si estende poi l'autostrada per Milano, che fa di Pietralta un importante punto di ingresso per chi giunge in citt\u00e0 da nord. La strada di Cuorgn\u00e8, dal canto suo, accoglie il traffico proveniente dal Canavese, trattandosi infatti di una strada provinciale, e sul modello delle provinciali vi \u00e8 anche corso Romania, prolungamento di corso Vercelli diretto in primo luogo a Settimo Torinese. Via Ivrea, infine, svolge un ruolo di raccordo fra corso Giulio Cesare e strada di Cuorgn\u00e8 e, di fatto, costituisce la via principale del quartiere al di fuori dei corsi.\nA proposito delle piazze \u00e8 da segnalare il piazzale del Dazio (anche detto ex piazzale del Dazio), che deve il suo nome alla vecchia palazzina del dazio collocata all'interno di quest'area: di forma triangolare, il piazzale nasce all'incrocio fra corso Giulio Cesare e corso Vercelli, esattamente di fronte all'ingresso dell'autostrada, svolgendo cos\u00ec una funzione di rappresentanza in questo angolo di quartiere.\nPonti, sottopassi e cavalcavia.\nLa posizione di Pietralta, costretta fra lo Stura e la ferrovia Torino-Milano, rende necessarie delle strutture di attraversamento quali ponti, cavalcavia e sottopassi (un tempo anche passaggi a livello). I due ponti fluviali sono il ponte Ferdinando di Savoia (sull'asse di corso Giulio Cesare) e il ponte Vittorio Emanuele II (sull'asse di corso Vercelli), costruiti in tempi diversi nel corso del Novecento: mentre il primo fu eretto nel 1926 e ampliato nel 1966, il ponte Vittorio Emanuele II risale al 1964 e fu costruito in sostituzione di un vecchio ponte crollato nel 1961; fra il 1961 e il 1964 venne installato un ponte mobile provvisorio (poco pi\u00f9 a valle del costruendo ponte Vittorio Emanuele II), una struttura di cui oggi rimangono solo pi\u00f9 i piloni di sostegno sul letto dello Stura. Vi sono poi due ponti ferroviari al di sopra del fiume, uno dei quali ormai dismesso da prima dei lavori del passante.\nA proposito della ferrovia, il superamento dei binari \u00e8 consentito per un verso dal cavalcavia di strada di Cuorgn\u00e8, ancora oggi il tratto pi\u00f9 battuto per chi giunge da nord (es. da Falchera), e in misura minore dal sottopasso di via Germagnano, che collega Pietra Alta alle Basse di Stura. Di diversa natura \u00e8 il sottopasso tranviario di corso Giulio Cesare, destinato unicamente al passaggio del tram 4 e inaugurato nel febbraio del 2006. \nFino agli inizi del duemila vi era ancora un passaggio a livello nei pressi della stazione Stura, che collegava la zona con il lato sud di Falchera: il rifacimento della stazione, tuttavia, ha cancellato completamente questo vecchio collegamento, rendendo necessaria la costruzione di un ulteriore cavalcavia (pochi metri pi\u00f9 a est della nuova stazione Stura), lavoro durato sei anni ed inaugurato ufficialmente dal Sindaco di Torino in data 15 luglio 2020. \nMezzi pubblici e trasporti ferroviari.\nProvvista di strade di grande traffico, nonch\u00e9 di un'importante ferrovia, Pietra Alta \u00e8 una zona ben servita dai mezzi pubblici, siano essi autobus, tram o treni. Il quartiere, infatti, \u00e8 attraversato da pi\u00f9 linee del GTT, su tratta sia urbana che suburbana (es. il tram 4 e gli autobus 46, 50, 51, SE1 e SE2), e il suo ruolo di snodo \u00e8 confermato dalla presenza del \"parcheggio Stura\" (anch'esso del GTT), attestatosi in quest'area nel 2006 come punto di interscambio fra mezzi pubblici e privati, a servizio di chi entra o esce da Torino.\nAlle porte del quartiere, lungo il tracciato della ferrovia, vi \u00e8 poi ancora la stazione di Torino Stura, aperta nel 1926 per rispondere alle necessit\u00e0 della nascente SNIA Viscosa (insediatasi in quest'area negli stessi anni) e sopravvissuta allo stabilimento sino a giungere ai giorni nostri, nonostante un radicale ammodernamento della struttura a seguito dei lavori del passante (la stazione, di fatto, \u00e8 stata completamente ricostruita e ampliata tra il 2006 e il 2011). La stazione Stura, ad oggi, \u00e8 attraversata dal moderno servizio ferroviario metropolitano (SFM), che offre un'importante alternativa alla rete metropolitana di Torino."}
{"id": "4621087", "revid": "767487", "url": "https://it.wikipedia.org/wiki?curid=4621087", "title": "A Mansion of Tragedy", "text": "A Mansion of Tragedy \u00e8 un cortometraggio muto del 1915 diretto da Joseph Byron Totten.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 13 settembre 1915."}
{"id": "4621088", "revid": "68672662", "url": "https://it.wikipedia.org/wiki?curid=4621088", "title": "Monte Bianco (Torino)", "text": ""}
{"id": "4621089", "revid": "298229", "url": "https://it.wikipedia.org/wiki?curid=4621089", "title": "Evangelos Gerakaris", "text": ""}
{"id": "4621090", "revid": "709565", "url": "https://it.wikipedia.org/wiki?curid=4621090", "title": "Sony Xperia sole", "text": "Il Sony Xperia sole (venduto nel resto del mondo col nome di Sony Xperia sola) \u00e8 uno smartphone Android prodotto da Sony. Viene venduto con Android 2.3 (Gingerbread) ed \u00e8 aggiornabile a Android 4.0 (Ice Cream Sandwich).\nHardware.\nIl display touch screen capacitivo da 3.7\", ha una risoluzione di 480\u00d7854 px a 265 ppi. Supporta il multi-touch e ha l'High Definition Reality Display con il Sony Mobile Bravia Engine, che migliora le qualit\u00e0 video e foto.\nLa fotocamera posteriore \u00e8 da 5 megapixel ed \u00e8 in grado di registrare video fino a 720p. Le fotografie, a causa delle ridotte dimensioni dello schermo, vengono scattate con differenti proporzioni in base alla risoluzione: le fotografie a 2 megapixel possono essere scattate in e in , le fotografie da 3 megapixel in 16:9 e le fotografie da 5 megapixel in 4:3.\nIl telefono ha un processore dual-core da 1\u00a0GHz NovaThor, prodotto da ST-Ericsson. Ha 512 MB di RAM e 8GB di memoria interna:\nIl Sony Xperia sole \u00e8 dotato del sistema NFC (Near Field Communication), che pu\u00f2 essere utilizzato con le Xperia SmartTags, tramite le quali si possono attivare determinate applicazioni semplicemente avvicinandovi il telefono cellulare.\nSoftware.\nL'Xperia sole ha ricevuto l'aggiornamento ad Android 4.0 (Ice Cream Sandich) il 28 settembre 2012. Sony ha poi confermato che l'Xperia sole non sarebbe stato aggiornato ad Android 4.1.\nCon l'aggiornamento a Ice Cream Sandwich sono state introdotte nuove funzionalit\u00e0:\nFloating touch\u2122.\nPeculiarit\u00e0 di questo telefono \u00e8 il Floating touch\u2122: questa tecnologia permette al telefono di rilevare il dito, anche senza il contatto con il display, fino ad una distanza di 20mm.\nIl suo utilizzo, prima dell'aggiornamento ad Android 4.0, era limitato solo all'animazione dello sfondo e al browser, in cui \u00e8 possibile pre-selezionare i link della pagina prima di toccarli.\nModalit\u00e0 guanti.\nCon l'aggiornamento a Ice Cream Sandwich, viene introdotta la Modalit\u00e0 Guanti. La \"Modalit\u00e0 Guanti\" (Glove Mode in inglese), permette, come suggerisce il nome, di utilizzare il telefono anche se si indossano dei guanti. \u00c8 il secondo telefono venduto in Italia, dopo il Lumia 920, ad avere questa caratteristica. Quando viene attivata la \"Modalit\u00e0 Guanti\" sul display viene visualizzato un piccolo cerchio sotto al punto in cui viene rilevato il dito dell'utente. Il software, inoltre, riconosce la differenza tra un tocco normale e un tocco fatto indossando un guanto, il che rende possibile utilizzare il telefono senza un guanto anche quando la \"Modalit\u00e0 Guanti\" \u00e8 attivata."}
{"id": "4621092", "revid": "287204", "url": "https://it.wikipedia.org/wiki?curid=4621092", "title": "Stamata Revithi", "text": ""}
{"id": "4621093", "revid": "1787046", "url": "https://it.wikipedia.org/wiki?curid=4621093", "title": "Trentino Volley 2013-2014", "text": "Questa voce raccoglie le informazioni riguardanti la Trentino Volley nelle competizioni ufficiali della stagione 2013-2014.\nOrganigramma societario.\nArea amministrativa\nArea comunicazione\nArea marketing\nArea organizzativa\nArea tecnica\nArea medica"}
{"id": "4621095", "revid": "1543377", "url": "https://it.wikipedia.org/wiki?curid=4621095", "title": "Coonceil ny Gaelgey", "text": "Il Coonceil ny Gaelgey (in inglese \"Manx Gaelic Advisory Council\") \u00e8 l'organismo regolatore responsabile della tutela e della promozione della lingua mannese.\nIl \"Coonceil\" fu istituito nel dicembre del 1985 come sub-comitato della Manx Heritage Foundation. Esso \u00e8 responsabile anche della traduzione in mannese dei nomi delle amministrazioni pubbliche e dei dipartimenti governativi e della toponomastica stradale, oltrech\u00e9 della creazione di neologismi per sostituire vocaboli o frasi troppo moderne non esistenti in mannese.\nEsso inoltre supporta e promuove le organizzazioni pubbliche, private e di volontariato che utilizzano la lingua mannese e salvaguardano la cultura dell'isola.\nCollegamenti esterni.\nManx Heritage Foundation, pagina sul Coonceil ny Gaelgey"}
{"id": "4621097", "revid": "767487", "url": "https://it.wikipedia.org/wiki?curid=4621097", "title": "Caught (film 1915)", "text": "Caught \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche degli Stati Uniti il 6 settembre 1915."}
{"id": "4621098", "revid": "298229", "url": "https://it.wikipedia.org/wiki?curid=4621098", "title": "Eirini Terzoglou", "text": ""}
{"id": "4621101", "revid": "124127988", "url": "https://it.wikipedia.org/wiki?curid=4621101", "title": "D\u017eochar e Tamerlan Carnaev", "text": "Biografia.\nCon sette anni di differenza, i due fratelli nacquero in diverse repubbliche dell'ex Unione Sovietica. Per met\u00e0 ceceni e per met\u00e0 avari, nel 2002 immigrarono negli Stati Uniti d'America come rifugiati. Tamerlan era un aspirante pugile, e le autorit\u00e0 credono che avesse solo di recente iniziato ad essere un sostenitore del fondamentalismo islamico. D\u017eochar, invece, era uno studente della University of Massachusetts di Dartmouth, naturalizzato cittadino statunitense l'11 settembre 2012, appena sette mesi prima dell'attentato che lo vide protagonista, attentato che caus\u00f2 la morte di tre persone e il ferimento di altre 264 .\nSubito dopo che l'FBI li segnal\u00f2 come i sospetti attentatori della Maratona di Boston, con la conseguente diffusione delle loro immagini, i Carnaev uccisero un ufficiale di polizia presso il Massachusetts Institute of Technology, rubarono un SUV aprendo il fuoco contro la polizia nella citt\u00e0 di Watertown, alla periferia di Boston. Durante questo conflitto Tamerlan venne ucciso, mentre un poliziotto della Massachusetts Bay Transportation Authority Police (MBTA), riport\u00f2 gravi ferite, probabilmente a causa del fuoco amico. Anche D\u017eochar fu ferito, ma questo non gli imped\u00ec di fuggire, scatenando una caccia all'uomo senza precedenti che blocc\u00f2 la citt\u00e0 di Watertown. La sera del 19 aprile 2013 D\u017eochar fu trovato nascosto in una barca caricata su un carrello, nel cortile di una casa appena fuori dal perimetro della polizia, arrestato e condotto in ospedale.\nDurante la sua degenza in ospedale, D\u017eochar fu accusato per l'uso di armi di distruzione di massa e omicidio doloso, danni alle propriet\u00e0 concausa della morte di civili, quindi di omicidio colposo. Il primo grado di giudizio, rivelando fondati i capi d'accusa, lo ritenne colpevole e, come previsto, condannato alla massima pena. D\u017eochar ha in seguito ammesso, durante un interrogatorio, che insieme con il fratello progettava di far esplodere altri ordigni a Times Square, New York, e che si reputavano jih\u0101disti al fine di difendere l'Islam. Ha inoltre ammesso che la loro ideologia venne ispirata in parte dalle prediche dell'attivista mussulmano, Anwar al-Awlaki.\nIl 23 aprile 2013 la rete televisiva statunitense ABC riport\u00f2 la notizia secondo la quale le autorit\u00e0 avrebbero collegato Tamerlan Carnaev ad un insoluto triplice omicidio avvenuto nei pressi di Waltham, Massachusetts il giorno del decimo anniversario degli attentati dell'11 settembre. Il 15 maggio 2015, su mandato federale e da una giuria popolare del Massachusetts composta da 12 giurati, Dzochar venne condannato a morte tramite iniezione letale. Il 31 luglio 2020 i giudici annullano per\u00f2 la sentenza, sostenendo che 2 dei 12 giurati erano prevenuti nei loro confronti. La pena di Dzokhar Carnaev viene cos\u00ec commutata all' ergastolo."}
{"id": "4621110", "revid": "287204", "url": "https://it.wikipedia.org/wiki?curid=4621110", "title": "Sebastiano Mottura", "text": "\u00c8 stato cittadino onorario di Caltanissetta.\nBiografia.\nIngegnere piemontese, nel 1862 su incarico del governo del nuovo Regno d'Italia Sebastiano Mottura fond\u00f2 a Caltanissetta una scuola per i tecnici delle miniere, con il nome di Regia Scuola Mineraria, che diresse tra il 1868 ed il 1875.\nFu direttore del Regio Corpo delle miniere, redasse una carta geologica delle zone minerarie, strumento fondamentale per fare decollare il settore industriale-minerario siciliano.\nA lui \u00e8 dedicata una scuola superiore di Caltanissetta, l'I.I.S.S. Sebastiano Mottura. Annessa alla struttura scolastica vi sono i locali, recentemente inaugurati ed aperti alle visite del pubblico, del museo mineralogico di Caltanissetta. \nAnche il museo \u00e8 intitolato alla figura di Sebastiano Mottura che ne fu il primo ideatore."}
{"id": "4621117", "revid": "278830", "url": "https://it.wikipedia.org/wiki?curid=4621117", "title": "Fushimi Inari", "text": ""}
{"id": "4621118", "revid": "606039", "url": "https://it.wikipedia.org/wiki?curid=4621118", "title": "Picus martius", "text": ""}
{"id": "4621119", "revid": "767487", "url": "https://it.wikipedia.org/wiki?curid=4621119", "title": "Dreamy Dud Cowboy", "text": "Dreamy Dud Cowboy \u00e8 un cortometraggio muto del 1915 diretto da Wallace A. Carlson.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di duecento metri - usc\u00ec nelle sale cinematografiche USA il 15 settembre 1915. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio."}
{"id": "4621120", "revid": "767487", "url": "https://it.wikipedia.org/wiki?curid=4621120", "title": "Saxonerpeton geinitzi", "text": "Il sassonerpeton (Saxonerpeton geinitzi) \u00e8 un anfibio estinto, appartenente ai lepospondili. Visse nel Permiano inferiore (Sakmariano, circa 295 - 290 milioni di anni fa) e i suoi resti fossili sono stati ritrovati in Europa (Germania).\nDescrizione.\nQuesto animale doveva assomigliare molto a un'odierna salamandra, ed era di piccole dimensioni: si suppone non superasse i 10 centimetri di lunghezza. Il cranio era di forma triangolare se visto dall'alto, e l'osso jugale possedeva un'ampia e profonda depressione, paragonabile ai canali della linea laterale rinvenuti sul cranio di altri animali imparentati lontanamente, come \"Microbrachis\". Questi solchi erano evidentemente parte del sistema della linea laterale, ma le altre ossa del cranio non ne sono dotate. Si suppone che fossero comunque presenti sulla testa, anche se separate dal cranio da uno strato di tessuto connettivo. \nVi erano cinque denti nella premascella (gli anteriori erano i pi\u00f9 grandi) e ben ventidue in ogni ramo mascellare. Il terzo e il quarto dente erano pi\u00f9 grandi degli altri e ricordavano i canini, come anche in \"Hyloplesion\". Tutti i denti, in ogni caso, possedevano una punta smussata.\nIl corpo era moderatamente allungato, e si suppone vi fossero 25 vertebre presacrali. Una caratteristica insolita di \"Saxonerpeton\" \u00e8 data dalla presenza di costole presacrali molto robuste immediatamente prima della regione del sacro: questa caratteristica non si riscontra in altre forme simili. La coda era molto corta, cos\u00ec come le zampe anteriori, che apparivano sproporzionate.\nClassificazione.\nI primi esemplari fossili noti, attualmente attribuiti al genere \"Saxonerpeton\", furono originariamente riferiti al genere \"Hyloplesion\" nel 1882. Alcuni esemplari provenienti da Freital (Sassonia) furono descritti con il nome di \"Hyloplesion fritschi\" e classificati come piccoli anfibi non-labirintodonti. Tre anni dopo, gli esemplari furono riassegnati da Carl Hermann Credner al genere \"Hylonomus\" (\"Hylonomus fritschi\"). Nuovi esemplari di altre forme dalla stessa localit\u00e0 condussero Credner a ritenere che vi fossero due diversi taxa; uno venne descritto come un anfibio, \"Hylonomus geinitzi\", e l'altro venne considerato un rettile, \"Petrobates truncatus\". \nLa confusione venne risolta solo nel 1978, quando alcuni di questi esemplari, presi in esame da Carroll e Gaskill, vennero ridescritti adeguatamente: furono riscontrate chiare caratteristiche da anfibio. In particolare, il nuovo genere (\"Saxonerpeton\") era chiaramente un rappresentante dei microsauri, un gruppo di anfibi lepospondili di piccole dimensioni. La variet\u00e0 di caratteristiche di \"Saxonerpeton\" rende problematica la classificazione: le zampe corte e alcune caratteristiche del cranio (la linea laterale) indicano che potrebbe essere stato vicino a forme come \"Microbrachis\" e \"Hyloplesion\", mentre altre caratteristiche craniche e la forma generale della volta cranica lo avvicinerebbero maggiormente a \"Llistrofus\" e \"Hapsidopareion\". In ogni caso, Saxonerpeton era sprovvisto della curiosa finestra temporale tipica di questi ultimi due generi. "}
{"id": "4621121", "revid": "22356", "url": "https://it.wikipedia.org/wiki?curid=4621121", "title": "Saxonerpeton", "text": ""}
{"id": "4621123", "revid": "2064248", "url": "https://it.wikipedia.org/wiki?curid=4621123", "title": "Shoot boxing", "text": "Lo Shoot boxing talvolta chiamato anche \"Standing Valetudo\", \u00e8 sia uno sport da combattimento che la principale promozione di tale sport, creazione del kickboxer giapponese Caesar Takeshi che lo ide\u00f2 nel 1985.\nTrattasi di uno stile di combattimento in piedi simile alla kickboxing ma che prevede anche l'utilizzo di proiezioni e di tecniche di sottomissione in piedi come strangolamenti e chiavi alle braccia.\nLo stile di combattimento.\nLo Shoot boxing prevede fasi di combattimento unicamente in piedi con l'utilizzo prevalente di tecniche di percussione come pugni, calci, gomitate e ginocchiate.\nA queste vanno ad aggiungersi tecniche di proiezione a terra utili ad accumulare punti e tecniche di sottomissione da effettuare comunque in piedi.\nGli atleti vestono guantoni da boxe e spesso dei pantaloni lunghi ed aderenti oppure dei pantaloncini corti da muay thai.\nLa promozione.\nClassi di peso.\nLe divisioni di peso nello Shoot boxing inizialmente avevano nomi totalmente differenti rispetto a quelli utilizzati generalmente per le divisioni del pugilato o della kickboxing e tutti ispirati a nomi di uccelli; successivamente dal 2001 la promozione inizi\u00f2 ad adottare la nomenclatura standard internazionale per gli sport da combattimento."}
{"id": "4621128", "revid": "696149", "url": "https://it.wikipedia.org/wiki?curid=4621128", "title": "Dzhokhar e Tamerlan Tsarnaev", "text": ""}
{"id": "4621129", "revid": "163662", "url": "https://it.wikipedia.org/wiki?curid=4621129", "title": "Episodi di Suits (terza stagione)", "text": "La terza stagione della serie televisiva Suits, composta da 16 episodi, \u00e8 stata trasmessa in prima visione assoluta negli Stati Uniti d'America dal canale via cavo USA Network dal 16 luglio 2013 al 10 aprile 2014.\nIn Italia la stagione \u00e8 stata trasmessa in prima visione da Joi, canale a pagamento della piattaforma Mediaset Premium, dal 20 marzo al 17 settembre 2014.\nA causa di uno sciopero dei doppiatori, gli ultimi due episodi sono stati trasmessi inizialmente in prima tv in lingua originale, sottotitolati, mentre sono poi andati in onda doppiati in italiano il 17 settembre 2014.\nL'accordo.\nTrama.\nLa fusione tra lo studio di Jessica Pearson e la Darby International di Edward Darby \u00e8 finalmente conclusa, dando il via alla Pearson Darby. Harvey, che in primo luogo non ha mai voluto la fusione, sta facendo di tutto per farsi licenziare e indurre Jessica a rinunciare al suo patto di non concorrenza. Anche la situazione di Mike non \u00e8 delle migliori. Tornato tra gli associati perch\u00e9 Harvey, infuriato con lui, l'ha licenziato, cerca disperatamente di farsi accettare da Rachel dopo averle rivelato il suo segreto sul non essere laureato. Intanto fa il possibile per farsi perdonare anche da Harvey, ma questo non vuole sentire ragione. Ci\u00f2 spinge Mike a firmare le sue dimissioni ma Louis lo convince a cambiare idea, mentre Jessica gli offre un ufficio tutto suo per ringraziarlo delle vincite che ha portato allo studio. Nel frattempo, Darby affida a Harvey l'importante e difficile caso Hessington, che vede Ava Hessington, proprietaria di un oleodotto, accusata di corruzione. Harvey accetta il caso in cambio di un accordo con Darby: se riesce a vincere il caso, Edward straccer\u00e0 il suo patto di non concorrenza e lo lascer\u00e0 andare via. Mike, sperando che in questo modo Harvey sar\u00e0 pi\u00f9 disponibile a perdonarlo, decide di restituire l'ufficio a Jessica, ma Harvey continua ad avercela con lui. Anche Louis si trova in difficolt\u00e0 a causa della fusione. Per battere Nigel nel loro eterno scontro, chiede a Darby di nominarlo economo al posto di Nigel ma cos\u00ec facendo perde il suo incarico come responsabile degli associati. Quando il caso Hessington si complica ulteriormente con la comparsa di Cameron Dennis, Harvey decide di cambiare il suo accordo con Darby: se vincer\u00e0 il caso, Edward lo nominer\u00e0 socio dirigente e lo aiuter\u00e0 a tagliare fuori Jessica.\nPrendere o lasciare.\nTrama.\nMentre Harvey continua a lavorare sul caso Hessington e viene messo alle strette da Cameron Dennis, Jessica d\u00e0 a Louis la possibilit\u00e0 di assumere un suo associato personale. La scelta di Louis ricade su Mike, ora libero dalla guida di Harvey, e fa il possibile per convincere il giovane associato ad accettare l'offerta, portandolo anche a mangiare fuori e a fare i fanghi. I due si trovano anche a lavorare insieme e a vincere in un caso ritenuto impossibile: una causa di espropriazione. Rachel, intuendo cosa vuole fare Louis, cerca di convincere Donna a indurre Harvey a perdonare Mike, ma le due finiscono quasi per litigare quando Rachel scopre che Donna, come Harvey, aveva in principio detto a Mike di non rivelarle il suo segreto e di dimenticarla. Mike, dopo che Harvey gli ha fatto capire che loro due hanno chiuso, decide di accettare la proposta di Louis, ma all'ultimo secondo Harvey, in preda al rimorso per come ha trattato il ragazzo, lo ferma dicendogli che non pu\u00f2 lasciarglielo fare e che lo perdona. Nella scena finale, dopo aver visto Harvey e Mike battersi il cinque, Louis butta nella pattumiera una torta al cioccolato decorata con la frase \"Benvenuto nel Team Litt\".\nNuove alleanze.\nTrama.\nIl caso Hessington sembra finalmente concluso, con l'ammissione da parte di Ava Hessington di aver pagato una tangente per la costruzione del suo oleodotto, quando improvvisamente Cameron Dennis fa arrestare Ava con l'accusa di omicidio. Infatti, il colonnello a cui Ava aveva pagato la tangente sembra essere implicato nella morte di sei manifestanti che si opponevano alla costruzione dell'oleodotto. La situazione peggiora ancora di pi\u00f9 quando Harvey si rifiuta di corrompere i testimoni collegati al caso e Ava gli toglie l'incarico. Nel frattempo, fa la sua comparsa Stephen Huntley, socio senior dello studio di Londra e braccio destro di Darby. Sebbene Stephen sostenga di essere l\u00ec per aiutare Harvey, quest'ultimo non gli crede pensando che voglia solo rubargli il caso. I due si chiariscono quando Stephen gli rivela il vero motivo del suo arrivo a New York: aiutare Harvey a sottrarre lo studio a Jessica, cos\u00ec come stipulato nell'accordo fatto con Darby. Stephen riesce anche a far s\u00ec che Ava riassuma lo studio come suoi legali, cosa che porta Harvey a fidarsi di lui. Intanto sembra che Donna, dopo le avance di Stephen, cominci a sentirsi attratta da lui. Anche Katrina fa la sua mossa. Dopo che Louis si \u00e8 rifiutato di farla partecipare al suo caso sulla Hessington Oil, Katrina si introduce nella studio di Harvey per fornirgli le informazioni che ha trovato, ma viene fermata da Mike e Donna che le dicono chiaramente di non mettersi in mezzo nel caso di Harvey. Per vendicarsi, Katrina spedisce a tutti i computer dello studio un video in cui si prende gioco di Mike. Quest'ultimo chiede l'aiuto di Rachel per ripagarla allo stesso modo, ma Harvey si intromette dicendogli di lasciar perdere. Dopo di che \u00e8 Harvey stesso che va da Katrina minacciandola di non fare mai pi\u00f9 una cosa del genere a Mike altrimenti la licenzia. Infine, Louis decide di fare coppia con Katrina e le assegna il caso. Nella scena finale, Harvey offre da bere a Mike prima di rivelargli il suo piano per spodestare Jessica.\nConflitto di interesse.\nTrama.\nMentre Harvey e Mike cercano di far scagionare Ava dalle accuse di omicidio, Louis e Katrina continuano a lavorare sul caso della Hessington Oil. Il consiglio della Hessington, infatti, vuole estromettere Ava dalla compagnia a causa delle accuse contro di lei. Le due parti si scontrano quando Louis programma un incontro a porte chiuse per votare sulla decisione di cacciare Ava alle spalle di Harvey, il quale non vuole assolutamente che Ava venga tagliata fuori. Mike e Katrina si ritrovano a lavorare fianco a fianco e hanno modo di chiarire le incomprensioni avute tra di loro. Quando il consiglio vota e Ava viene davvero estromessa dal suo ruolo di dirigente, Harvey capisce che dietro tutto ci\u00f2 c'\u00e8 lo zampino di Jessica e se la prende con lei rinfacciandole di aver frettolosamente accettato la fusione con Darby. Anche quest'ultimo si rif\u00e0 su di lei per come \u00e8 finito il caso e Jessica, stanca di sentirsi dire cosa fare, dice chiaro e tondo a Darby che lo studio di New York lo dirige lei. Nel frattempo Donna e Stephen iniziano a uscire insieme, mentre Mike e Rachel si dicono a vicenda che si amano.\nL'ombra del dubbio.\nTrama.\nIl caso Hessington continua, cos\u00ec come lo scontro tra Harvey e Cameron. Per battere il suo ex-mentore, Harvey si allea con Stephen per portare dalla loro parte il magnate Tony Giannopolous, il principale rivale di Ava, che ha appena preso possesso della sua compagnia. Mike, cacciato dal caso, deve risolvere una nuova causa e chiede a Rachel di fargli da associata. I due vanno incontro a un'incomprensione quando Rachel si rifiuta di presentarlo ai suoi genitori, per paura che suo padre metta sotto torchio Mike e scopra il suo segreto. Quando finalmente Rachel cambia idea e invita Mike a cena dai suoi, il padre di Rachel chiede a Mike cosa ne pensa della decisione della figlia di frequentare legge a Stanford, in California, e Mike, all'oscuro di tutto, se la prende con Rachel per non averglielo detto. Intanto Donna rivela ad Harvey della sua relazione con Stephen e sebbene lui dica che non gli importi, si infuria con Stephen quando glielo rinfaccia e, dopo aver scoperto che ha anche agito alle sue spalle, lo caccia dal caso. Per convincere Ava a cedere le sue azioni a Giannopolous, cos\u00ec da riprendere lei stessa il comando e far cadere le accuse di omicidio, Harvey chiede aiuto Jessica, la quale riesce a convincere l'ostinata Ava. Jessica presenta ad Harvey un'offerta di pace: il suo nome sulla porta.\nL'altra volta.\nTrama.\nIl caso Hessington sembra finalmente concluso e il nome di Harvey viene messo sulla parete accanto a quelli di Jessica e Darby. L'unico problema \u00e8 che Cameron sembra avere un altro testimone da chiamare alla sbarra; Harvey e Mike stanno facendo il possibile per scoprire chi \u00e8. Intanto lo show torna indietro di 10 anni, a quando Harvey lavorava ancora come procuratore distrettuale per Cameron. Durante un processo per incriminare un uomo accusato di omicidio, Harvey si accorge che hanno dimenticato di inserire delle prove nel fascicolo e chiede a Donna di far finta che ci fossero sempre state. In realt\u00e0, \u00e8 stato Cameron che ha fatto apposta a farle sparire per incastrare l'assassino, anche se illegale. Dopo che Donna gli ha fatto capire che lei non lavorer\u00e0 pi\u00f9 per lui se Harvey continua ad assecondare Cameron, Harvey decide di dimettersi e accettare l'offerta di Jessica di lavorare allo studio. Anche Donna si \u00e8 dimessa dal suo lavoro e prima di essere riassunta come segretaria di Harvey, i due passano la notte insieme. Intanto Mike ha ricevuto la lettera di ammissione da Harvard, ma spreca questa opportunit\u00e0 quando Trevor, dopo aver perso i soldi che doveva a uno spacciatore giocandoli a poker, lo convince a vendere le risposte di un esame di matematica. Vengono per\u00f2 scoperti perch\u00e9 la ragazza a cui hanno venduto l'esame \u00e8 la figlia del rettore. Mike, per scagionare Trevor, ammette di aver venduto l'esame e viene espulso dal college giocandosi la borsa di studio e l'occasione di frequentare legge ad Harvard. Tornati al presente, Harvey rivela a Jessica il piano che ha fatto con Darby alle sue spalle per diventare socio titolare, mentre Mike apprende da Cameron che \u00e8 stato Stephen a consegnargli il nuovo testimone del processo.\nLei \u00e8 mia.\nTrama.\nQuando Harvey viene a sapere che Stephen ha condotto Cameron dal Colonnello Mariga, latitante per l'omicidio dei sei manifestanti, minaccia Huntley di non mettersi pi\u00f9 in mezzo al suo caso altrimenti lo riempie di botte. Sebbene Jessica sia furiosa con Harvey per aver fatto un patto con Darby alle sue spalle, mette da parte la sua rabbia per risolvere il caso. Lei, Harvey e Mike devono provare che non \u00e8 stata Ava a ordinare gli omicidi, anche se i fatti non sono a loro favore. Si scopre infatti che la tangente che Ava aveva pagato a Mariga e per cui \u00e8 stata inizialmente accusata di corruzione, serviva appunto a pagare l'omicidio dei manifestanti, cosa di cui Ava era totalmente all'oscuro. Nel frattempo Nigel, dopo aver affidato la sua gatta Mikado a Louis mentre era in viaggio, torna a New York in anticipo e vuole indietro la sua Mikado. Louis, che si \u00e8 affezionato alla gatta, si rifiuta di ridargliela e intenta un processo simulato contro Nigel per la custodia di Mikado, chiedendo a Rachel di rappresentarlo come legale. Le cose si complicano quando Nigel chiama a testimoniare Harold, associato che Louis ha licenziato e che ha sempre trattato male, ma Rachel riesce a gestire la situazione. Quando Louis sta per vincere il processo, Nigel gli offre un accordo: la sua gatta in cambio degli associati a cui Louis tiene tanto. Quest'ultimo decide di accettare l'accordo e riprende il suo ruolo di responsabile degli associati. Donna scopre che Stephen si \u00e8 messo di nuovo in mezzo al caso di Harvey e prima di dirlo a Mike, chiude la sua relazione con Stephen. Mike si accorge che Stephen ha richiesto la trascrizione della deposizione di Mariga solo per assicurarsi che non lo tradisse: infatti i due sono amici di vecchia data ed \u00e8 stato proprio Stephen a ordinare quegli omicidi. Harvey, dopo aver visto il dolore di Donna quando l'ha scoperto, va da Stephen e lo prende a pugni.\nFine dei giochi.\nTrama.\nIl processo di Ava per omicidio \u00e8 alle porte e sono tutti messi alle strette da Cameron. Harvey fa il possibile per convincere Cameron che il vero colpevole \u00e8 Stephen, ma Dennis si rifiuta di cambiare l'accordo con Mariga per fargli smascherare il suo amico con solo un giorno di tempo rimasto. Neanche chiamare Stephen sul banco del testimoni al processo serve a qualcosa, dato che l'avvocato si appella al quinto emendamento. Cameron offre quindi un accordo ad Ava, che prevede 8 anni di carcere con la condizionale al posto dell'ergastolo che rischia se dovesse perdere il processo, ma Harvey rifiuta l'offerta. Darby decide cos\u00ec di salvare Ava, dichiarando di aver sempre saputo che Stephen aveva ordinato gli omicidi ma di non aver fatto niente per rimediare. Cameron accetta l'offerta accusando Darby di intralcio alla giustizia, cosa che gli costa 5 anni di prigione e il divieto di esercitare la sua professione a New York, clausola che ha aggiunto Jessica al contratto per scindere la fusione. Mentre il processo di Ava arriva al suo termine, Louis deve affrontare Harold in una causa. Per vendicarsi della sua testimonianza al processo simulato, Louis fa il possibile per rovinare la carriera di Harold, ma Rachel lo convince a lasciar perdere. Mentre Jessica fa pace con Harvey e lo perdona per averla tradita, Donna incontra Stephen per dirgli che \u00e8 in arresto. L'avvocato viene ammanettato e portato via dall'FBI.\nMalafede.\nTrama.\nLo studio deve occuparsi dei termini della scissione con la Darby International e Louis si offre volontario per l'incarico. Sebbene Harvey sia contrario, Jessica gli affida l'incarico, ma Louis rovina l'accordo quando Nigel, la controparte, lo fa arrabbiare. Harvey se la prende con Louis e per fregare Scottie decidono di farsi pagare in anticipo dai loro vecchi clienti. La scelta ricade sulla Folsom Food, cos\u00ec Mike si reca da Robert Zane per finalizzare l'accordo, ma finisce per fargli pressione mettendo in mezzo anche Rachel. La ragazza, che era sul punto di accettare l'offerta di Mike di andare a vivere insieme, ci ripensa quando scopre della conversazione avvenuta tra suo padre e Mike, e se la prende con quest'ultimo. Intanto Louis ha in mente un piano per far assumere lo studio come legali dell'azienda di Tony Giannopolous e Katrina lo convince a chiedere aiuto ad Harvey. Quest'ultimo, sospettando che dietro all'improvviso licenziamento da parte della Hessington Oil ci sia lo zampino di Scottie, accetta la proposta di Louis per vendicarsi della donna. Alla fine per\u00f2 scopre che non \u00e8 stata Scottie a indurre la Hessingtion Oil a togliergli il mandato, ma \u00e8 stata Ava Hessington in persona, che sta anche facendo causa a tutto lo studio per negligenza. Quando Mike va da Rachel a scusarsi per il suo comportamento, lei gli dice che \u00e8 entrata a Stanford.\nResta con me.\nTrama.\nPer respingere l'accusa di negligenza da parte della Hessington Oil, lo studio si scontra di nuovo con Travis Tanner, che Ava ha scelto come rappresentante legale per battere la Pearson Specter. Harvey riesce a convincere Scottie a lasciar perdere Darby e a finalizzare la scissione, ma durante una deposizione Tanner presenta un affidavit firmato da Stephen Huntley secondo cui Scottie sapeva degli omicidi autorizzati da Edward fin dall'inizio. Per provare il contrario, Donna chiede l'aiuto di Mike e i due si recano a far visita a Stephen in prigione, dove con trucco riescono a fargli confessare che l'accusa rivolta contro Scottie \u00e8 falsa. Mike si trova in difficolt\u00e0 quando Rachel gli dice che sta seriamente considerando l'idea di frequentare legge a Stanford, ma cos\u00ec facendo dovrebbe trasferirsi dall'altra parte del paese e la distanza metterebbe a dura prova la loro relazione. Le cose non migliorano quando Jessica scopre che stanno insieme e spinge Rachel a firmare un affidavit in cui dichiara di essere a conoscenza del fatto che Mike \u00e8 in realt\u00e0 un impostore. Anche la storia tra Louis e Sheila rischia di finire quando lui mette il suo lavoro prima di Sheila e lei la prende male. Harvey riesce a convincere Ava a lasciar perdere la causa e a rivolgere la sua rabbia contro chi la merita davvero, mentre Rachel si accorda con Jessica per garantirle un posto allo studio dopo che avr\u00e0 finito gli studi in cambio dell'affidavit firmato. Nelle scene finali, in successione, Harvey chiede a Scottie di venire a lavorare alla Pearson Specter e le dice che la vuole nella sua vita; Rachel comunica a Mike che rester\u00e0 a New York e frequenter\u00e0 la Columbia e Louis raggiunge Sheila nella sala archivi di Harvard dove fanno pace e si dichiarano a vicenda di volere una relazione esclusiva. Sheila, per\u00f2, lascia Louis da solo nella stanza e lui, incapace di resistere alla tentazione, si mette a cercare i fascicoli di Harvard di Harvey e Mike, scoprendo cos\u00ec che quello di quest'ultimo non \u00e8 presente nell'archivio.\nSegreti sepolti.\nTrama.\nMentre Rachel accetta la proposta di Mike di andare a vivere insieme, Scottie decide di lavorare alla Pearson Specter e contratta i termini di assunzione con Jessica, che per\u00f2 le chiede di pagare un anticipo di 500.000 dollari. Scottie, incerta che la sua relazione con Harvey sia destinata a durare, si trova in difficolt\u00e0 perch\u00e9 non vuole pagare una somma simile se poi non dovesse funzionare. Harvey, per\u00f2, la convince che lui fa sul serio e la aiuta ad uscire da quella situazione accordandosi con Jessica per non far sapere a Scottie che l'anticipo l'ha in realt\u00e0 pagato lui. Mike chiede specificatamente ad Harvey di assegnargli il caso contro Nick Rinaldi, l'avvocato che dopo la morte dei suoi genitori aveva contrattato con la nonna di Mike per il risarcimento danni e gli aveva offerto una cifra irrisoria. Mike ha un momento di debolezza quando si lascia sopraffare dalle emozioni, ma riesce comunque a gestire il caso in maniera impeccabile. Louis, intanto, sospetta sempre di pi\u00f9 che Mike non abbia frequentato Harvard e si confida con Donna, la quale riesce a sistemare le cose inducendo Louis a chiedere ad Harvard di mandargli una copia del libretto dei voti di Mike. Quando i sospetti di Louis sembravano dissipati, le cose peggiorano alla vista del voto che Mike aveva preso all'esame di Etica Legale, un'A+. Il problema \u00e8 che il professore incaricato era famoso per non aver mai dato pi\u00f9 di A a nessuno studente.\nQuestioni irrisolte.\nTrama.\nLouis \u00e8 deciso a smascherare Mike e per farlo ha invitato il Professor Gerard, insegnante di Etica Legale ad Harvard, a tenere una conferenza allo studio per vedere se riconoscer\u00e0 Mike, l'unico studente che abbia mai preso come voto A+ al suo corso. Mentre Mike fa del suo meglio per cercare di convincere Louis a lasciar perdere, Harvey si reca a Boston a trovare il suo vecchio insegnante, il professor Gerard, ricattandolo per non farlo venire allo studio. Il professore per\u00f2 si rifiuta, non vuole darla vinta ad Harvey ed \u00e8 deciso a presentarsi alla conferenza. Intanto l'ex-marito di Jessica, Quentin Sainz, proprietario di un'azienda che produce un farmaco contro la SLA, muore affetto dalla stessa malattia. Jessica e Harvey, nominati co-esecutori testamentari da Sainz stesso, devono contrattare con Lisa, la fidanzata di Quentin, che vuole vendere la compagnia a un'altra azienda. I trascorsi di Jessica e Lisa per\u00f2 continuano a intralciare il caso e solo l'intervento di Harvey convince entrambe a non farsi coinvolgere dall'odio che provano una verso l'altra. Le due donne, quindi, si chiariscono e trovano un piano per tenere in vita la compagnia di Sainz. Harvey chiede a Louis di lasciar correre sulla questione di Mike in nome della loro amicizia, ma l'avvocato si rifiuta di accontentarlo. Quando sembra che non ci sia pi\u00f9 niente da fare per salvare Mike dall'incontro con Gerard, Louis decide all'ultimo momento di non smascherarlo. Verso sera Jessica si reca in ufficio da Harvey, dove si confidano a vicenda e bevono un bicchiere di whisky ascoltando musica.\nCuriosit\u00e0: il professor Gerard \u00e8 interpretato dall'attore Stephen Macht, il padre di Gabriel Macht, l'attore che interpreta Harvey.\nArgomento controverso.\nTrama.\nCome ringraziamento per tutto quello che Harvey ha fatto per lui, Mike decide di fargli un regalo e chiede consiglio a Donna. Quest'ultima gli rivela che c'\u00e8 solo una cosa che Harvey non \u00e8 mai stato in grado di prendersi da solo e cio\u00e8 una vittoria contro A. Elliot Stemple, ex compagno di Harvey ad Harvard, che l'ha sempre battuto ai processi simulati ricorrendo a dei trucchetti, per poi evitarlo per tutti gli anni successivi per paura di scontrarsi seriamente con lui. Mike riesce a ottenere un caso con Stemple come avvocato avversario e lo offre ad Harvey per prendersi la sua agognata vittoria. Stemple fa il possibile per sottrarsi al caso, ma Mike e Harvey insieme riescono a fermare tutti i suoi loschi tentativi. Nel frattempo Louis deve vedersela con Scottie, che appena nominata socio senior \u00e8 riuscita a farsi affidare da Jessica una causa che prima apparteneva a Louis. I due si scontrano continuamente per cercare di fregarsi il caso a vicenda, stabilendo come regola di non coinvolgere Harvey per mediare. Dopo aver vinto il caso, Harvey porta Mike fuori a cena per festeggiare e solo quando rientrano in ufficio Jessica chiede a Mike di togliere il suo nome dal caso per non attirare l'attenzione dei giornali su di lui. Intanto Louis, in cambio del favore che ha fatto ad Harvey decidendo di salvare Mike, chiede ad Harvey di usare il suo potere come socio titolare per fargli riavere la sua causa e tagliare fuori Scottie.\nMal di stomaco.\nTrama.\nDurante un dibattito in tribunale, Louis ha un infarto a causa dello stress per fare continuamente avanti indietro tra New York e Boston, dove vive la sua fidanzata Sheila. Jessica si occupa personalmente dei suoi casi, mentre Harvey e Mike devono mediare con Tony Giannopolous, che vuole trovare un modo per licenziare un suo dipendente. Mike si trova d'accordo con Jonathan Sidwell, braccio destro di Giannopolous, ma n\u00e9 lui n\u00e9 Harvey appoggiano la loro idea. Sidwell, che non vuole pi\u00f9 lavorare per il suo esigente capo, chiede a Mike di aiutarlo a trovare un modo per rescindere il suo contratto. Mike, sotto la minaccia di Sidwell di licenziare Louis come suo avvocato personale, gli suggerisce un precedente per la sua situazione, anche se \u00e8 legalmente obbligato a non aiutarlo per non danneggiare Giannopolous. Una volta che Sidwell presenta le sue dimissioni, per\u00f2, Giannopolous se la prende con Harvey, il quale capisce che \u00e8 tutta opera di Mike e costringe il suo associato a sistemare le cose per impedire a Sidwell di andarsene. Infine Mike riesce ad accontentare entrambi i clienti e Sidwell, impressionato da lui, gli offre un lavoro come suo collaboratore nella nuova societ\u00e0 che vuole creare. Nel frattempo Rachel, a cui era stato verbalmente promesso da Louis che l'ufficio avrebbe pagato per i suoi studi alla Columbia, si trova ad affrontare la dura verit\u00e0: Jessica si rifiuta di adempiere all'accordo in quanto non era stato stipulato con un contratto scritto. Grazie ai suggerimenti di Donna e Mike, Rachel riesce a fare un nuovo accordo con Jessica portando come precedente il caso di Harvey, i cui anni ad Harvard erano stati pagati dallo studio. Quando Sheila va a trovare Louis in ospedale, lui le chiede di sposarlo e lei accetta. Ma i due hanno delle incomprensioni sull'avere dei figli e si lasciano.\nL'offerta.\nTrama.\nDopo la separazione con Sheila, Louis si chiude in casa con il cuore a pezzi, rifiutandosi di andare al lavoro. Quando Jessica chiede a Katrina dove si trova il suo capo, lei gli copre le spalle e chiede l'aiuto di Rachel per risolvere il caso che Jessica ha assegnato a Louis, e cio\u00e8 trovare un modo per impedire a Charles Van Dyke, ex socio titolare dello studio, di guardare i loro libri contabili. Katrina e Rachel sembrano aver fatto un ottimo lavoro, o almeno finch\u00e9 Van Dyke non si accorge di una mancanza nel contratto che va a sfavore di Jessica. Quest'ultima si accorge che Louis non avrebbe mai fatto un errore simile e licenzia Katrina per averle mentito, ma Rachel la convince a non cacciarla confessando che anche lei ha fatto la sua parte nel coprire Louis. Intanto, Harvey e Mike devono vedersela con James Quelling, avvocato indebitato a causa del gioco d'azzardo che gli ha fatto perdere tutto quello che ha, che si \u00e8 inventato una causa solo per spillargli soldi. Quando Harvey, dopo aver vinto a poker contro Quelling, gli offre la sua vincita come risarcimento per lasciar perdere la causa, Quelling rifiuta minacciando di denunciare Mike all'Ordine per la corruzione dei testimoni del caso Hessington. Mike si trova di fronte a un'importante decisione: accettare il lavoro che Jonathan Sidwell gli ha offerto, come vorrebbe Rachel, oppure rimanere un avvocato e lavorare al fianco di Harvey, con il rischio per\u00f2 di poter essere scoperto. Quando chiede consiglio ad Harvey, quest'ultimo lo spinge ad accettare il nuovo lavoro e Mike ci rimane male. Harvey, dal canto suo, \u00e8 ferito dal fatto che Mike voglia andarsene e sebbene sia Donna che Scottie gli consigliano di confidarsi con Mike e dirgli di restare, Harvey si rifiuta perch\u00e9 non vuole ammettere di essersi affezionato al ragazzo. Jessica, dopo aver chiesto aiuto al vero Louis, riesce a vincere il caso contro Van Dyke, l'uomo che l'ha assunta allo studio ma che non l'ha mai apprezzata per il colore della sua pelle. Mike ha finalmente deciso di accettare l'offerta di Sidwell ma dopo un incontro con Quelling, in cui gli dice che lascer\u00e0 perdere la causa, cambia idea e dice ad Harvey che vuole restare.\nNessuna via d'uscita.\nTrama.\nLe ricerche di Quelling sull'accordo non completamente legittimo che Mike e Harold avevano fatto per non far andare alla sbarra i testimoni del caso Hessington, attirano l'attenzione del procuratore distrettuale Eric Woodall e Mike viene portato al Dipartimento di Giustizia per essere interrogato. Harvey, scoperto che avevano Mike in custodia grazie agli agganci di Donna, si precipita al Dipartimento per far rilasciare il suo associato. Mike, tuttavia, viene tenuto d'occhio dagli uomini del procuratore, che stanno solo aspettando di un suo incontro con Harold per incastrare entrambi. Quando Harold si presenta allo studio per parlare con Mike di quello che sta succedendo, i due vengono arrestati con l'accusa di aver frodato il governo degli Stati Uniti. Woodall afferma di essere a caccia di avvocati corrotti e propone a Mike un accordo: verr\u00e0 rilasciato solo se consegna Harvey al procuratore, altrimenti rischia parecchi anni di prigione. Tutto dipende dalla testimonianza di Harold, che viene messo sempre pi\u00f9 alle strette dal procuratore per farlo confessare, ma l'arrivo di Harvey e Louis salvano la situazione. Mentre Harvey intima a Mike di puntare il dito contro di lui se sar\u00e0 necessario, Louis riesce a convincere Harold a non confessare ed entrambi vengono rilasciati. Nel frattempo Scottie, stanca di essere sempre tenuta all'oscuro di tutto ci\u00f2 che succede allo studio, decide di andarsene e chiede a Jessica di rinunciare al suo patto di non concorrenza. Harvey le rivela che Mike non ha mai studiato legge e che lui, pur sapendolo, l'ha assunto lo stesso, ma Scottie gli dice che non pu\u00f2 rimanere comunque. Infine Mike, per mettere fine alla minaccia che correrebbero tutti quanti se si scoprisse che non \u00e8 laureato, accetta il lavoro di investitore bancario offerto da Jonathan Sidwell, diventando cos\u00ec un cliente di Harvey."}
{"id": "4621130", "revid": "696149", "url": "https://it.wikipedia.org/wiki?curid=4621130", "title": "D\u017eokhar e Tamerlan Tsarnaev", "text": ""}
{"id": "4621132", "revid": "696149", "url": "https://it.wikipedia.org/wiki?curid=4621132", "title": "Dzhokhar Tsarnaev", "text": ""}
{"id": "4621134", "revid": "696149", "url": "https://it.wikipedia.org/wiki?curid=4621134", "title": "D\u017eokhar Tsarnaev", "text": ""}
{"id": "4621136", "revid": "478814", "url": "https://it.wikipedia.org/wiki?curid=4621136", "title": "Crisi del Palazzo Davanti", "text": ""}
{"id": "4621139", "revid": "696149", "url": "https://it.wikipedia.org/wiki?curid=4621139", "title": "Tamerlan Tsarnaev", "text": ""}
{"id": "4621140", "revid": "696149", "url": "https://it.wikipedia.org/wiki?curid=4621140", "title": "Tamerlan Carnaev", "text": ""}
{"id": "4621146", "revid": "599013", "url": "https://it.wikipedia.org/wiki?curid=4621146", "title": "Billy Twelvetrees", "text": "Biografia.\nNativo di Chichester, nel West Sussex, Twelvetrees crebbe con la famiglia nella vicina Wisborough Green, dove suo padre esercita la professione di arboricoltore.\nA scuola pratic\u00f2 calcio, cricket e rugby, poi fu notato da un amico di famiglia che possedeva delle quote di propriet\u00e0 del Leicester Lions e fu ingaggiato dalle giovanili di tale club; di l\u00ec pass\u00f2, nel 2007, al pi\u00f9 noto, e professionistico, Leicester Tigers e un anno pi\u00f9 tardi fu prestato al Bedford Blues in seconda divisione, dal quale torn\u00f2 nel 2009.\nIn tale club ricevette il soprannome con cui \u00e8 conosciuto, \"36\", datogli dal capitano, l'irlandese Geordan Murphy (in quanto pronunciava il suo cognome secondo il dialetto irlandese, \"twelve threes\", ovvero dodici volte tre, da cui trentasei), e si mise in luce nel ruolo di tre quarti centro e ala, rappresentando l'Inghilterra a livello di Nazionale A e vinse il titolo inglese nel 2010; nel 2012 decise tuttavia di trasferirsi al Gloucester per potere avere la garanzia di giocare con pi\u00f9 continuit\u00e0 nel ruolo di primo centro, e nella giornata di apertura del Sei Nazioni 2013 debutt\u00f2 in Nazionale maggiore contro la ; ha inoltre preso parte al \"tour\" dei British Lions del 2013 in Australia, pur se non impiegato in alcuno dei tre \"test match\" contro gli \"Wallabies\"."}
{"id": "4621147", "revid": "729019", "url": "https://it.wikipedia.org/wiki?curid=4621147", "title": "Rudolf Schmundt", "text": "Biografia.\nDurante la prima guerra mondiale, aveva prestato servizio come tenente. Durante la seconda guerra mondiale, fu promosso generale di fanteria e divenne anche capo del Dipartimento Personale dell'Heer.\nSi trovava in piedi di fronte alla bomba, durante l'attentato a Hitler del 20 luglio 1944. Nello scoppio perse un occhio e una gamba con una grande perdita di sangue, riportando profonde ustioni al volto. Mor\u00ec circa due mesi dopo, nell'ospedale militare di Karlshof, presso Rastenburg, a seguito di infezioni alle ferite alla coscia."}
{"id": "4621150", "revid": "104458", "url": "https://it.wikipedia.org/wiki?curid=4621150", "title": "Coordinamento Liste per il Diritto allo Studio", "text": ""}
{"id": "4621153", "revid": "287204", "url": "https://it.wikipedia.org/wiki?curid=4621153", "title": "Challenge League 2013-2014", "text": "La Challenge League 2013-2014 \u00e8 la 117\u00aa edizione del campionato svizzero di calcio di Challenge League (seconda divisione).\nLa 1\u00aa giornata di campionato \u00e8 stata giocata il 13 luglio 2013; la 36\u00aa ed ultima giornata il 18 maggio 2014.\nLe squadre partecipanti sono state 10.\nClassifica.\nLegenda:\nNote:"}
{"id": "4621157", "revid": "104458", "url": "https://it.wikipedia.org/wiki?curid=4621157", "title": "Tribunali o Kalsa", "text": ""}
{"id": "4621159", "revid": "717966", "url": "https://it.wikipedia.org/wiki?curid=4621159", "title": "Sefer Raziel HaMalakh", "text": "Sefer Raziel HaMalakh, ( \"Libro di Raziel l'Angelo\"), \u00e8 un grimorio medievale di Cabala pratica, inizialmente scritto in ebraico e aramaico, ma che sopravvive anche in traduzione latina col titolo Liber Razielis Archangeli, in un manoscritto del XIII secolo [probabilmente] prodotto durante il regno di Alfonso X di Castiglia.\nStoria testuale.\nIl libro non pu\u00f2 essere dimostrato che sia anteriore al XIII secolo, ma potrebbe in alcune parti risalire alla tarda antichit\u00e0. Come altri testi oscuri antichi, vedi \"Bahir\" e \"Sefer Yetzirah\", l'opera \u00e8 ancora esistente in un numero di versioni. La tradizione del libro lo attribuisce come rivelato ad Adam dall'angelo Raziel. Il titolo stesso \u00e8 menzionato in un'altra opera magica della tarda antichit\u00e0, \"La Spada di Mos\u00e8\". Gli storici critici lo considerano un testo medievale, molto probabilmente prodotto dai pietisti Chassidei Ashkenaz, poich\u00e9 le relative citazioni cominciano ad apparire solo nel XIII secolo. Alcune sue sezioni sono senza dubbio pi\u00f9 antiche. Il probabile compilatore della versione medievale \u00e8 Eleazar di Worms, come anche il \"Sefer Galei Razia\", che si svilupp\u00f2 in quello che abbiamo correntemente col titolo di \"Sefer Raziel HaMalakh\", e altre opere scritte da persone di diverse opinioni teologiche.\nContenuti.\nEssa si basa notevolmente su \"Sefer Yetzirah\" e \"Sepher Ha-Razim\". Ci sono pi\u00f9 versioni manoscritte, che contengono fino a sette trattati. La versione stampata del \"Sefer Raziel\" \u00e8 suddivisa in cinque libri, alcuni dei quali in forma di un Midrash mistico della Creazione. \u00c8 dotato di un'elaborata angelologia, usi magici di zodiaco, ghematria, nomi di Dio, incantesimi di protezione e un metodo per scrivere amuleti magici di guarigione. Il sesto libro del \"Liber Razielis\" si basa sul \"Sefer ha-Razim\" (\"Libro dei Segreti\"), con varie aggiunte tra cui la \"Preghiera di Adamo\" di \"Sefer Adam\".\nIl libro divenne famoso in ambito di magia rinascimentale tedesca, citato dal medico Johannes Hartlieb (1410\u20131468) insieme a \"Picatrix\" come tra le opere pi\u00f9 abominevoli di negromanzia. La preghiera di Adamo \u00e8 parafrasata da Nicola Cusano in due sermoni (\"Sermo\" I, 4, 16.25; Sermo XX, 8, 10-13) e usata anche da Johannes Reuchlin nel suo \"De Arte Cabbalistica\". Anche lo scriba\nKonrad Bollstatter nel XV secolo dimostra conoscenza della versione latina della \"Preghiera di Adamo\" interpolazione del manoscritto \"Cgm 252\", sebbene sostituisca Raziel con Raffaele e Set con Sem.\n\"Albero della Conoscenza\".\nAdamo nella sua preghiera a Dio, si scusa per aver ascoltato sua moglie Eva \"\u05d7\u05d5\u05d4\", che fu ingannata dal serpente a mangiare dall'\"Albero della Conoscenza\" \u2013 secondo il \"Libro di Raziel\", Dio mand\u00f2 il pi\u00f9 elevato degli Angeli, Raziel, ad insegnare ad Adamo le leggi spirituali della natura e della vita sulla terra, compresa la conoscenza dei pianeti, le stelle e le leggi spirituali della creazione. L'Angelo Raziel insegn\u00f2 ad Adamo anche la conoscenza del potere della parola, il potere dei pensieri e il potere dell'anima di una persona entro i confini del corpo fisico e nell'ambito del mondo fisico, in pratica insegnando la conoscenza con cui si pu\u00f2 armonizzare l'esistenza fisica e spirituale in questo mondo fisico.\nL'Angelo Raziel insegna il potere della parola, l'energia contenuta dentro le 22 lettere dell'alfabeto ebraico, le loro combinazioni e i significati di nomi.\nAdamo e Abramo.\nSecondo le tradizioni ebraiche, l'Angelo Raziel fu mandato sulla terra per insegnare ad Adamo e grazie all'anima elevata di Abramo, Raziel torn\u00f2 ad insegnare ad Abramo tutta la conoscenza spirituale e le leggi spirituali. Raziel fu mandato sulla terra con lo scopo specifico di insegnare ad Adamo e Abramo le vie della natura. Il \"Libro di Raziel\" spiega una moltitudine di materie, dall'astrologia dei pianeti del nostro sistema solare a come l'energia vitale creativa cominci da un pensiero dei reami spirituali, trascendendo in parola e azione in questo mondo fisico. L'eterna divina energia vitale creativa di questa terra \u00e8 l'amore: il libro si dilunga quindi a descrivere le leggi spirituali di nascita, morte, reincarnazione dell'anima e molte leggi spirituali della \"Permutazione\" (cfr anche Ghimatriah e Nomi di Dio nella Bibbia).\n\"Heptameron\".\nLo \"Heptameron,\" attribuito a Petrus de Apono, si basa sul \"Libro di Raziel\"."}
{"id": "4621161", "revid": "104458", "url": "https://it.wikipedia.org/wiki?curid=4621161", "title": "Mikhail Kirponos", "text": ""}
{"id": "4621163", "revid": "767487", "url": "https://it.wikipedia.org/wiki?curid=4621163", "title": "J\u00f3nhard Frederiksberg", "text": ""}
{"id": "4621164", "revid": "104458", "url": "https://it.wikipedia.org/wiki?curid=4621164", "title": "Specifica", "text": ""}
{"id": "4621166", "revid": "767487", "url": "https://it.wikipedia.org/wiki?curid=4621166", "title": "Mustaches and Bombs", "text": "Mustaches and Bombs \u00e8 un cortometraggio muto del 1915 diretto da Hal Roach.\nProduzione.\nIl film, prodotto dalla Essanay Film Manufacturing Company, fu girato in California, a Los Angeles.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 16 settembre 1915."}
{"id": "4621169", "revid": "91078", "url": "https://it.wikipedia.org/wiki?curid=4621169", "title": "Giuseppe Panza di Biumo", "text": ""}
{"id": "4621170", "revid": "1543377", "url": "https://it.wikipedia.org/wiki?curid=4621170", "title": "Zuidplaspolder", "text": "Zuidplaspolder \u00e8 una depressione presente nella parte occidentale dei Paesi Bassi, a nord-est di Rotterdam. Con i suoi 7 metri di profondit\u00e0 sotto al livello del mare rappresenta, insieme a Lammefjord in Danimarca, il punto pi\u00f9 basso dell'Unione europea."}
{"id": "4621171", "revid": "1573940", "url": "https://it.wikipedia.org/wiki?curid=4621171", "title": "\u0546", "text": "La \u0546, minuscolo \u0576, \u00e8 la ventiduesima lettera dell'alfabeto armeno. Il suo nome \u00e8 \u0576\u0582, \"nu\" ().\nRappresenta la consonante nasale alveolare ."}
{"id": "4621180", "revid": "34392", "url": "https://it.wikipedia.org/wiki?curid=4621180", "title": "Autista", "text": ""}
{"id": "4621181", "revid": "767487", "url": "https://it.wikipedia.org/wiki?curid=4621181", "title": "\u00d8ssur Hansen", "text": ""}
{"id": "4621190", "revid": "2008491", "url": "https://it.wikipedia.org/wiki?curid=4621190", "title": "Il mio prossimo amore/Penelope", "text": "Il mio prossimo amore/Penelope \u00e8 un singolo di Loretta Goggi, pubblicato nel 1981 come secondo estratto dell'album \"Il mio prossimo amore\".\nIl singolo si posiziona al ventesimo posto dei singoli pi\u00f9 venduti e, secondo le certificazioni ufficiali della FIMI, vendette cinquecentomila copie.\nIl brano sul lato A, scritto da Paolo Amerigo Cassella e Tot\u00f2 Savio, gi\u00e0 autori del successo \"Maledetta primavera\", racconta l'avventura estiva di una donna (\"tu sopra di me\") da lei vissuta nell'attesa di un \"prossimo amore\" che si augura pi\u00f9 grande, bello ed importante. \"Il mio prossimo amore\" era la sigla finale di \"Hello Goggi\", primo variet\u00e0 musicale di Canale 5 del 1981 per la regia di Enzo Trapani, che vede la soubrette debuttare sulle reti Fininvest. Contribuisce al successo del brano anche la coreografia del gesto con le mani che si incontrano di scatto e si aprono lentamente assieme alla ritmica del ritornello.\nIl lato B del disco contiene \"Penelope\", scritto da Paolo Amerigo Cassella, Jacqueline Schweitzer e Franco Marino, anch'esso contenuto nell'album.\nIl 45 giri \u00e8 stato distribuito anche in Germania, Austria e Scandinavia."}
{"id": "4621193", "revid": "962319", "url": "https://it.wikipedia.org/wiki?curid=4621193", "title": "Linea IRT White Plains Road", "text": "La linea White Plains Road (a volte indicata come linea WPR) \u00e8 una linea ferroviaria della metropolitana di New York. Fa parte della Divisione A e serve la parte centrale del Bronx, andando da 241st Street a 149th Street.\n\u00c8 la seconda linea pi\u00f9 trafficata del Bronx, dopo la linea IRT Jerome Avenue.\nStoria.\nLa prima parte della linea, che va dalla fine della linea IRT Lenox Avenue alla stazione di 180th Street-Bronx Park, venne costruita come parte del \"Contrac 1\". Venne poi estesa verso da East 177th Street a East 219th Street il 4 marzo 1917.\nNel 1956 la stazione di 180th Street-Bronx Park venne chiusa e demolita, ma i binari di questa stazione sono ancora visibili a nord della stazione di West Farms Square-East Tremont Avenue.\nLa parte della linea a nord della curva ad esse, da West Farms Square-East Tremont Avenue fino a 241st Street, venne invece costruita come parte del \"Dual Contracts\". La linea venne poi collegata alla linea IRT Dyre Avenue a nord della stazione di East 180th Street.\nPer permettere i lavori di sistemazione della stazione di East 180th Street e di sostituzione dei segnali lungo la linea, il servizio espresso, nelle ore di punta, della linea 5 \u00e8 stato sospeso dal 29 marzo al 3 settembre 2010. Il servizio \u00e8 stato nuovamente interrotto, per completare la seconda fase del progetto, il 28 marzo 2011 ed \u00e8 stato poi ripristinato l'8 agosto dello stesso anno.\nCaratteristiche.\nLa linea inizia nella stazione di Wakefield-241st Street, che possiede due binari, una piattaforma ad isola e due piattaforme laterali, attualmente chiuse. Tra questa stazione e quella di Nereid Avenue troviamo invece la connessione con lo scalo di smistamento di 239th Street.\nAppena a nord della stazione di Gun Hill Road, quello che resta dell'ormai demolita linea IRT Third Avenue converge nei binari locali, con uno scambio con i binari espressi poco dopo. Questa linea si trovava ad un livello inferiore rispetto alla stazione di Gun Hill Road e poi girava verso ovest.\nLa linea IRT Dyre Avenue converge invece nei binari locali a nord della stazione di East 180th Street e poi degli scambi permettono ai treni, di questa linea, di raggiungere i binari espressi. Ad ovest di questa unione si trova lo scalo di smistamento di East 180th Street mentre a est quello di Unionport.\nIl binari espresso termina invece a nord della stazione di Third Avenue-149th Street, da ora, fino alla fine, la linea possiede solo due binari. In quella zona in passato vi erano anche le connessioni con la linea IRT Third Avenue. Dopo queste connessioni la linea diventa sotterranea.\nSubito dopo la stazione di 149th Street-Grand Concourse alcuni binari di questa linea convergono nei binari locali della linea IRT Jerome Avenue. Gli altri binari, attraversano invece il fiume Harlem per mezzo di un tunnel (noto come \"149th Street Tunnel\") e convergono, poi, nella linea IRT Lenox Avenue."}
{"id": "4621194", "revid": "1442080", "url": "https://it.wikipedia.org/wiki?curid=4621194", "title": "Finale del campionato NFL 1966", "text": "La finale del campionato NFL \u00e8 stata la 34\u00aa del campionato della NFL. Il vincitore della gara avrebbe disputato il Super Bowl I contro i campioni della American Football League. La gara si tenne il 1\u00ba gennaio 1967 al Cotton Bowl di Dallas, Texas. La gara si tenne in casa dei Cowboys malgrado i Packers avessero terminato la stagione regolare con un record superiore. Dal la NFL inizi\u00f2 ad assegnare gli stadi delle gare di playoff in base al record della stagione regolare piuttosto che su rotazione.\nQuesta fu la settima stagione dei Dallas Cowboys e la prima in cui terminarono con un record positivo dall'ingresso nella lega del 1960. Essi vinsero la Eastern Conference con un bilancio di 10-3-1. I Packers vinsero la Western Conference con un record di 12-2, la loro ottava stagione consecutiva con un record positivo sotto la gestione di Vince Lombardi.\nIl punteggio finale fu di Green Bay 34, Dallas 27. Due settimane dopo, Green Bay batt\u00e9 facilmente i Kansas City Chiefs nel Super Bowl I a Los Angeles."}
{"id": "4621198", "revid": "1925866", "url": "https://it.wikipedia.org/wiki?curid=4621198", "title": "Jordi Masip", "text": "Carriera.\nClub.\nGli inizi.\nEsordisce, da professionista, in prestito, dal Barcellona, al Vilaju\u00efga nella stagione 2008-2009, squadra militante nella Tercera Divisi\u00f3n, quarto livello del campionato spagnolo di calcio. Conclude la stagione in prestito con 24 presenze e le sue prestazioni gli permettono di giocare nel Barcellona B nella stagione successiva.\nBarcellona B.\nNella sua prima stagione con maglia \"Blaugrana\" scende in campo solo 3 volte nella Segunda Divisi\u00f3n B, terzo livello del campionato spagnolo. In questa stagione il Barcellona B viene promossa nella Segunda Divisi\u00f3n, la seconda divisione spagnola di calcio. L'esordio in Segunda Divisi\u00f3n arriva il 31 ottobre 2010 contro l'Alcorc\u00f3n, partita vinta 3-1.\nBarcellona.\nNel 2013 viene convocato, al posto di Oier Olaz\u00e1bal, in prima squadra per essere il secondo di Jos\u00e9 Manuel Pinto che sostituisce il primo portiere V\u00edctor Vald\u00e9s, momentaneamente indisponibile. Comunque Masip non ottiene il suo esordio con la maglia della prima squadra in quest'occasione.\nDopo 5 stagioni passate con la maglia del Barcellona B, per la stagione 2014-2015 diviene il terzo portiere della prima squadra, dietro a Claudio Bravo e Marc-Andr\u00e9 ter Stegen (rispettivamente primo e secondo portiere). Il 16 dicembre 2014 arriva l'esordio in prima squadra, in occasione della vittoria, per 8-1 in Coppa del Re, contro l'Huesca. Il 23 maggio 2015, in occasione dell'ultima partita di Liga, a campionato gi\u00e0 vinto, fa il suo esordio nel pareggio interno per 2-2 contro il Deportivo. Il 30 maggio successivo, pur non scendendo in campo, vince la sua prima Coppa del Re, grazie alla vittoria dei blaugrana sull'Athletic Bilbao, sconfitto 3-1 in finale.\nL'11 agosto 2015, seppur non venendo convocato per la partita, vince la Supercoppa UEFA contro il Siviglia, per 5-4. Il 20 dicembre successivo vince anche la Coppa del mondo per club poich\u00e9 la sua squadra, in finale, si impone per 3-0 sugli argentini del River Plate. Il 14 maggio 2016, seppur non essendo mai sceso in campo in tale competizione, vince il suo secondo campionato di fila all'ultima giornata.\nIl 17 agosto 2016, seppur non scendendo mai in campo nelle due partite, vince la sua prima Supercoppa di Spagna poich\u00e9 la sua squadra si impone, con un complessivo di 5-0, sul . Il 27 maggio 2017, imponendosi per 3-1 sull', vince la sua terza Coppa del Re. A fine stagione il club decide di non rinnovare il contratto al portiere spagnolo che lascia il club dopo otto anni.\nReal Valladolid.\nIl 17 luglio 2017 firma un contratto, valido fino al 2020, con il . L'esordio arriva il 19 agosto successivo in occasione della sconfitta interna, per 2-1, contro il Barcellona B. Conclude la stagione con un bottino di 46 presenze dove subisce 58 reti aiutando il club ad ottenere la promozione in massima serie.\nIl 17 agosto 2018 fa il suo esordio, con la maglia dei \"biancoviola\", nel massimo campionato spagnolo in occasione del pareggio esterno, per 0-0, contro il .\nStatistiche.\nPresenze e reti nei club.\n\"Statistiche aggiornate al 12 ottobre 2021.\""}
{"id": "4621202", "revid": "767487", "url": "https://it.wikipedia.org/wiki?curid=4621202", "title": "Pauli Hansen", "text": ""}
{"id": "4621204", "revid": "767487", "url": "https://it.wikipedia.org/wiki?curid=4621204", "title": "Levi Hanssen", "text": ""}
{"id": "4621207", "revid": "1431409", "url": "https://it.wikipedia.org/wiki?curid=4621207", "title": "Hallur Hansson", "text": ""}
{"id": "4621210", "revid": "123600704", "url": "https://it.wikipedia.org/wiki?curid=4621210", "title": "Duomo di Verden", "text": "Il duomo di Verden \u00e8 l'antica cattedrale della diocesi, ormai estinta, di Verden. Dalla sue costruzione iniziale fino alla predominanza della riforma protestante a Verden fu chiesa cattolica dedicata a Santa Maria e Santa Cecilia (1568). Con la pace di Vestfalia del 1648 pass\u00f2 definitivamente alla chiesa luterana. Oggi \u00e8 luogo di culto luterano ed evangelico\nStoria.\nCostruita inizialmente nel XII secolo in stile romanico, alla fine del XIII secolo and\u00f2 distrutta a causa di un incendio, dal quale rimase la base per i livelli inferiori dell'attuale massiccia torre.\nLa prima fase costruttiva dell'attuale edificio ebbe luogo fra il 1290 ed il 1323. In quel periodo furono costruiti il deambulatorio, la navata centrale ed il transetto. Tra il 1473 ed il 1490 vennero costruite le altre due navate. Con la ristrutturazione del 1829, operata sotto la direzione del capomastro Leo Bergmann, furono modificate le parti in stile romanico e barocco trasformate secondo lo spirito romantico. L'altar maggiore venne ricostruito in stile neogotico.\nDescrizione.\nSi tratta di una chiesa a sala a tre navate con quattro campate, con un'altezza di 38 m; il coro \u00e8 provvisto di un deambulatorio della medesima altezza. Il transetto \u00e8 corto, la crociera \u00e8 quadra. Le pareti esterne del coro e delle navate sono strutturate con contrafforti e finestre gotiche traforate; le facciate del transetto sono riccamente decorate con timpani in laterizio. L'interno \u00e8 caratterizzato da pilastri tondi.\nLa chiesa \u00e8 dotata di tre organi principali, uno nella galleria ovest, uno sul coro ed il maggiore nella galleria settentrionale; a questi si aggiungono due piccoli organi positivi."}
{"id": "4621212", "revid": "76963", "url": "https://it.wikipedia.org/wiki?curid=4621212", "title": "Giuseppe Giannola", "text": "Biografia.\nNato a Palermo nel 1917 e cresciuto durante il ventennio e la seconda guerra mondiale senza essere fascista, diviene prima aiuto autista e poi, con l'approssimarsi dell'invasione della Sicilia da parte delle truppe alleate, militare di leva e aviere scelto della Regia Aeronautica posto a difesa del Regno d'Italia.\nSi ritrova nel 1943 a presidiare l'aeroporto di Santo Pietro (detto Biscari dagli alleati) presso Caltagirone, con una piccola guarnigione di avieri comandati dal capitano Mario Talante. L'11 luglio cattura con un commilitone due paracadutisti statunitensi. La sera del 13 luglio si trova col suo gruppo a far fronte all'avanzata delle truppe alleate.\nDopo intensi bombardamenti, la mattina successiva l'aeroporto \u00e8 accerchiato. Gli avieri, la sera prima, erano stati divisi in due gruppi, uno dei quali \u00e8 presto catturato. I prigionieri, uscendo dal rifugio con le mani alzate e sventolando un fazzoletto bianco, vengono privati di vestiti, scarpe, oggetti di valore e messi in fila per essere fucilati per ordine del capitano John Compton. Di questo gruppo solo due militari italiani si salvano: il caporale Virginio De Roit e il soldato Silvio Quaiotto, che ai primi colpi si danno alla fuga nascondendosi presso il torrente Ficuzza.\nUn altro gruppo di prigionieri incolonnato per essere condotto nelle retrovie e interrogato \u00e8 affidato al sergente Horace West con sette militari. Del gruppo fa parte Giannola. Durante il tragitto si aggiungono altri 37 prigionieri di cui 2 tedeschi. Dopo un chilometro di marcia il gruppo \u00e8 fermato e fatto disporre su due file parallele. West, imbracciato un fucile mitragliatore, apre il fuoco. Al centro della prima fila c'\u00e8 Giannola, l'unico superstite, che nella relazione inviata successivamente al Comando Aeronautica della Sicilia ricorda:\nGiannola, con un polso fratturato da un proiettile, attende pi\u00f9 di due ore prima di muoversi nel tentativo di allontanarsi, ma appena rialza il capo da lontano un colpo di fucile lo colpisce di striscio alla testa, facendolo cadere svenuto. Riavutosi, striscia carponi fino a raggiungere un albero e chiedere assistenza ad altri soldati statunitensi con la croce rossa al braccio. Dopo aver ricevuto prime cure rudimentali, gli viene fatto capire che da l\u00ec a poco sarebbe sopraggiunta un'ambulanza per aiutarlo. Vedendo avvicinarsi una jeep, fa segno di fermarsi. Ne scendono due soldati che, vedendolo senza uniforme e ferito, lo scambiano per un inglese, ma nel vederlo non capire si insospettiscono e uno con un fucile Garand gli domanda se \u00e8 italiano, alla risposta affermativa gli spara a distanza ravvicinata, trapassandolo e perforando un polmone, col proiettile che esce dalla spalla.\nPoco dopo sopraggiunge l'autoambulanza che lo raccoglie trasportandolo all'ospedale da campo di Scoglitti. Due giorni dopo \u00e8 imbarcato su una nave e portato all'ospedale inglese di Biserta e poi altri del Nord Africa. Rientra in Italia il 18 marzo 1944 ed \u00e8 ricoverato all'ospedale militare di Giovinazzo. Inizialmente il Regio Esercito lo elenca tra i dispersi e poi lo sospetta di diserzione.\nAl termine della prigionia, denuncia l'accaduto alle autorit\u00e0 italiane il 31 dicembre 1945, poi il 21 agosto 1946. Infine, il 4 marzo 1947 presenta al Comando Aeronautica della Sicilia un dettagliato resoconto di quanto accaduto, ma per ragioni di opportunit\u00e0 politica rimane inascoltato. Dopo la guerra svolge l'attivit\u00e0 di postino, cercando negli anni di far sentire la sua voce, ma senza successo, fino a quando nel 2004, assistito dal figlio Riccardo, racconta la sua storia al procuratore militare di Padova, il quale aveva aperto un fascicolo per la storia di un altro sopravvissuto al crimine di guerra consumato negli stessi luoghi per mano del capitano Compton.\nNel settembre 2009 viene ricevuto al Quirinale dal consigliere militare del presidente Giorgio Napolitano, il generale Rolando Mosca Moschini. Nel giugno 2012, ultranovantenne, viene insignito dell'onorificenza di ufficiale della Repubblica Italiana, ricevendola dal prefetto di Palermo nel dicembre dello stesso anno."}
{"id": "4621216", "revid": "962319", "url": "https://it.wikipedia.org/wiki?curid=4621216", "title": "Linea IRT Lenox Avenue", "text": "La linea IRT Lenox Avenue \u00e8 una linea ferroviaria della metropolitana di New York. Fa parte della A Division e serve l'Upper Manhattan, andando da Harlem-148th Street a Central Park North.\nStoria.\nLa prima tratta della linea, a sud della stazione di 145th Street, venne aperta poco dopo la mezzanotte del 13 novembre 1904, come parte dell'originale metropolitana dell'Interborough Rapid Transit Company. A quel tempo era nota come \"East Side Subway\" o \"East Side Branch\", poich\u00e9 rappresentava la diramazione sul lato est della linea principale. Il primo treno a transitare sul questa linea, in direzione della linea IRT White Plains Road (nota come West Farms Branch o West Farms Extension) part\u00ec poco dopo la mezzanotte del 10 luglio 1905.\nIl 13 maggio 1968 \u00e8 stata inaugurata la stazione di Harlem-148th Street, con un treno partito dallo scalo di smistamento noto come \"Lenox Yard\". La stazione in origine si chiamava Lenox Terminal-148th Street.\nQuesta linea ferroviaria \u00e8 sempre stata utilizzata da due linee, indicate attualmente come linea 2 e linea 3. Prima degli anni cinquanta la linea 1 utilizzava questa linea per andare alla stazione di 96th Street. Da maggio ad ottobre del 1998, il tunnel utilizzato dalle linee 2 e 3, venne chiuso per riparazioni, la linea 3 venne cos\u00ec deviata presso 137 Street sulla linea IRT Broadway-Seventh Avenue.\nDal 1995 al 2008, le ultime due stazioni settentrionali della linea, Harlem-148th Street e 145th Street, erano servite, durante le ore notturne, da una navetta. Il servizio a tempo pieno \u00e8 stato ripristinato poi il 27 luglio 2008.\nCaratteristiche.\nLa linea Lenox Avenue inizia presso la stazione di Harlem-148th Street. Dopo questa stazione, un binario proveniente dallo scalo di smistamento si unisce alla linea, che poi si dirige verso sud, sotto Lenox Avenue.\nAl confine nord di Central Park sorge l'ultima fermata, Central Park North-110th Street. Da l\u00ec la linea curva verso sud-ovest, sotto Central Park (una delle tre linee a passare sotto il parco, le altre sono la linea IND 63rd Street e la linea BMT 63rd Street) e si dirige a ovest sotto 104th Street. La linea si dirige poi verso sud-ovest e sud per passare sotto la linea IRT Broadway-Seventh Avenue, passando sotto parte della piattaforma in direzione nord della stazione di 103rd Street. Alla fine il binario centrale della linea Broadway \u2013 Seventh Avenue termina e si collega con i due binari della linea Lenox Avenue, che diventano binari espressi e che posseggono innumerevoli scambi con i binari locali. La linea continua poi verso sud, verso la stazione di 96th Street."}
{"id": "4621217", "revid": "767487", "url": "https://it.wikipedia.org/wiki?curid=4621217", "title": "Pieno d'amore/Arrivederci stella del nord", "text": "Pieno d'amore/Arrivederci stella del nord \u00e8 un singolo di Loretta Goggi, pubblicato nel 1982.\nScritto da Paolo Amerigo Cassella e Tot\u00f2 Savio, il brano, primo estratto dell'album omonimo, si posiziona al decimo posto dei singoli pi\u00f9 venduti divenendo un successo. Secondo le certificazioni ufficiali della FIMI vendette quattrocentomila copie.\nIl brano era la sigla finale del programma radiofonico della Rai Effetto musica, e viene presentato in diverse manifestazioni musicali tra le quali Saint Vincent estate..\nIl lato B del disco contiene \"Arrivederci stella del nord\", scritto da Paolo Amerigo Cassella e Tot\u00f2 Savio, una canzone a tematica gay che racconta di un'avventura con una \"lei\", conclusa con il ritorno a \"lui\" dopo un attimo di crisi, ma con un ricordo bello. Nel salutare la cantante d\u00e0 un arrivederci: \"Vieni a trovarci, la strada la sai\"."}
{"id": "4621226", "revid": "767487", "url": "https://it.wikipedia.org/wiki?curid=4621226", "title": "The Circular Path", "text": "The Circular Path \u00e8 un cortometraggio muto del 1915 diretto da E.H. Calvert.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 20 settembre 1915."}
{"id": "4621229", "revid": "60215293", "url": "https://it.wikipedia.org/wiki?curid=4621229", "title": "Repubblica Amalfitana", "text": ""}
{"id": "4621231", "revid": "1373059", "url": "https://it.wikipedia.org/wiki?curid=4621231", "title": "Jes\u00fas Angoy", "text": "Biografia.\nDal suo matrimonio con la figlia dell'ex calciatore Johan Cruijff ha avuto Jesjua Andrea, anch'egli calciatore.\nCarriera.\nCalcio.\nNella stagione 1994-1995 ha giocato 5 partite in campionato con il Barcellona e una in Coppa del Re. Nella stagione successiva, invece, ha collezionato 4 presenze in campionato e una in Coppa UEFA.\nFootball americano.\nDopo il termine della carriera calcistica ha militato per sette stagioni nei Barcelona Dragons, squadra di NFL Europe, per poi trasferirsi ai Badalona Dracs e ai Lions Bergamo."}
{"id": "4621232", "revid": "300067", "url": "https://it.wikipedia.org/wiki?curid=4621232", "title": "Anthony Mason Jr.", "text": ""}
{"id": "4621233", "revid": "3115", "url": "https://it.wikipedia.org/wiki?curid=4621233", "title": "Classe Orfej", "text": "La classe Orfej fu una classe di cacciatorpediniere della marina imperiale russa prima e della marina militare sovietica poi, composta da 22 unit\u00e0 entrate in servizio tra il 1914 e il 1917. Dopo aver prestato servizio nella prima guerra mondiale con la marina zarista, le unit\u00e0 sopravvissute ai convulsi eventi della guerra civile russa passarono alla marina sovietica e, bench\u00e9 ormai obsolete, parteciparono anche alla seconda guerra mondiale venendo poi radiate nei primi anni 1950; una unit\u00e0 (il \"Kapitan I ranga Mikluha-Maklay\") fu acquisita dalla marina militare estone che poi la cedette alla marina militare peruviana, che la tenne in servizio fino al 1954.\nIl progetto.\nIl progetto delle unit\u00e0 della classe Orfej, come tutte le prime classi di cacciatorpediniere sovietici, riprendeva quello del cacciatorpediniere \"Novik\", prima unit\u00e0 di questo tipo a servire nella marina militare zarista. Le unit\u00e0 furono assemblate in tre cantieri distinti, Metallicheskiy e Putilovskiy di San Pietroburgo, RussoBalt di Reval, con alcune modifiche e differenze tra un'unit\u00e0 e l'altra (al punto che alcune fonti suddividono la classe Orfej in tre classi distinte); cosa frequente all'epoca, i cantieri russi ricevettero sostegno e aiuto da una ditta tedesca, la Blohm &amp; Voss, durante la costruzione.\nGli Orfej erano unit\u00e0 piccole, 98 metri di lunghezza per 9,4 di larghezza, e abbastanza veloci (35 nodi di velocit\u00e0 massima possibile, anche se in condizioni normali non si superavano i 31,4 nodi) grazie al loro apparato propulsivo di origine tedesca (quattro caldaie a vapore Vulkan per due turbine AEG). Seguendo la concezione tedesca per unit\u00e0 di questo tipo, gli Orfej avevano un ridotto numero di pezzi di artiglieria, con solo due cannoni da 101,6\u00a0mm in impianti singoli a prua e a poppa e due mitragliatrici da 7,62\u00a0mm, ma un potente armamento silurante con dodici tubi lanciasiluri da 450\u00a0mm in quattro impianti tripli; a partire dal 1916, un impianto lanciasiluri fu eliminato per permettere l'incremento delle artiglierie imbarcate, portate a 4 cannoni da 101,6\u00a0mm, un cannone antiaereo da 40\u00a0mm e due mitragliatrici.\nUnit\u00e0.\nNavi realizzate nei cantieri Putilovskiy:\nNavi realizzate nei cantieri Metallicheskiy:\nNavi realizzate nei cantieri RussoBalt:"}
{"id": "4621234", "revid": "2030510", "url": "https://it.wikipedia.org/wiki?curid=4621234", "title": "Clemente Russo", "text": "\u00c8 stato campione del mondo dei dilettanti a Chicago 2007 e Almaty 2013 e vicecampione olimpico a Pechino 2008 e a Londra 2012.\nBiografia.\nFiglio di un operaio della Siemens e di una casalinga, cresciuto a Marcianise, Clemente Russo, soprannominato da Don King: \"the white Hope\", \u00e8 il pugile con il maggior numero di incontri disputati di tutte le categorie e di tutte le sigle dilettantistiche della boxe italiana.\nHa vinto il mondiale dei Dilettanti a Chicago 2007 e Almaty 2013 e due medaglie d'argento alle olimpiadi di Pechino nel 2008 e a Londra nel 2012. Ha vinto anche un bronzo agli Europei Juniores del 1998, cinque titoli italiani, i mondiali militari del 2004 e la medaglia d'oro ai Giochi del Mediterraneo di Almeria del 2005.\nAlle Olimpiadi di Pechino ha vinto la medaglia d'argento, perdendo in finale con il russo Rachim \u010cakchiev. \u00c8 stato il portabandiera della nazionale italiana nella cerimonia di chiusura delle Olimpiadi del 24 agosto 2008.\nIl 16 agosto 2008 lo scrittore Roberto Saviano ne ha fatto un profilo sull\"Espresso\" pubblicato nella sua opera \"La bellezza e l'inferno\".\nA ottobre 2008 ha partecipato al reality show di Italia 1 \"la talpa\", arrivando secondo. Nel 2009 ha accettato di recitare nel film \"Tatanka\", ispirato allo scritto di Saviano, venendo per questo sospeso dalla Polizia di Stato per tutto il periodo delle riprese cinematografiche.\nIl 27 maggio 2011 ha vinto la finale individuale del WSB per i pesi massimi (+91\u00a0kg) ed \u00e8 diventato Campione del Mondo Individuale 2011 ottenendo la qualificazione diretta ai Giochi Olimpici di Londra 2012.\nNel gennaio 2012 ha lasciato la squadra delle Fiamme Oro, ed \u00e8 entrato a far parte delle Fiamme Azzurre della Polizia Penitenziaria\nIl 21 marzo 2012 Italia 1 manda in onda la puntata zero del format \"Fratello maggiore\", un programma incentrato sui problemi giovanili, nel quale Clemente Russo aiuta gli adolescenti con evidenti problemi di comportamento in famiglia e nel sociale ad avere un atteggiamento diverso e pi\u00f9 costruttivo, educandoli allo sport.\nIl 2 maggio 2012 ha vinto con il Team Dolce &amp; Gabbana Milano Thunder la World Series of Boxing.\nDal 2 giugno 2012 \u00e8 entrato a far parte dei professionisti firmando un quinquennale con la APB, nuova sigla professionistica dell'AIBA.\nL'11 agosto 2012 ha vinto l'argento alle Olimpiadi di Londra nella categoria dei pesi massimi, perdendo la finale contro l'ucraino Oleksandr Usyk.\nIl 9 maggio 2013 ha condotto lo show comico di Italia 1 \"Colorado ... a rotazione!\" insieme a Federica Nargi e Paolo Ruffini.\nIl 26 ottobre 2013 ha conquistato la medaglia d'oro all'AIBA World Boxing Champs nella categoria dei pesi massimi, battendo in finale il russo Ti\u0161\u010denko, diventando cos\u00ec il nuovo campione del mondo di categoria.\nA gennaio del 2014 entra a far parte tra gli inviati dell'ottava edizione di \"Mistero\". Nel marzo dello stesso anno aprir\u00e0 a Caserta il \"Tatanka Club\", una palestra di 1400\u00a0m\u00b2, dove si potranno praticare boxe, judo, Muay Thai e ballo.\nNell'ambito del Festival di Sanremo 2014 \u00e8 tra i \"proclamatori\" che annunciano la canzone che passa il turno tra le due dei vari artisti.\nNel 2015 pubblica per la Fandango Edizioni il suo libro autobiografico \"Non abbiate paura di me\".\nHa dichiarato che, dopo i giochi olimpici del 2016, nei quali \u00e8 stato battuto ai quarti di finale da Evgenij Ti\u0161\u010denko, torner\u00e0 sul grande schermo girando per il regista Pasquale Pozzessere il film \"Mys.\"\nDal 19 settembre 2016 partecipa come concorrente ufficiale alla 1\u00aa edizione del Grande Fratello VIP. Il 3 ottobre viene ufficialmente squalificato dal reality.\nCarriera.\nRusso ha partecipato a quattro edizioni dei Giochi Olimpici (Atene 2004, Pechino 2008, Londra 2012, Rio de Janeiro 2016), cinque dei mondiali (Bangkok 2003, Mianyang 2005, Chicago 2007, Milano 2009, Almaty 2013), tre degli europei (Perm 2002, Pola 2004, Plovdiv 2006), due Giochi del Mediterraneo (Almeria 2005, Pescara 2009), tre dei campionati dell'Unione Europea (Cagliari 2005, P\u00e9cs 2006, Dublino 2007).\nPrincipali incontri disputati.\n\"Statistiche aggiornate al 21 settembre 2012.\"\nVita privata.\nIl 29 dicembre 2008 ha sposato la judoka italiana Laura Maddaloni, sorella di Pino e Marco, nell'Abbazia di San Gennaro a Cervinara, la coppia ha tre figlie."}
{"id": "4621236", "revid": "767487", "url": "https://it.wikipedia.org/wiki?curid=4621236", "title": "Oceano/Stralunata Roma", "text": "Oceano/Stralunata Roma \u00e8 un singolo di Loretta Goggi, pubblicato nel 1982 come secondo estratto dell'album \"Pieno d'amore\".\n\"Oceano\", brano scritto da Paolo Amerigo Cassella e Tot\u00f2 Savio, era la sigla finale di \"Gran variet\u00e0\", programma condotto dalla soubrette su Retequattro, e viene presentato in diverse manifestazioni musicali, tra le quali \"Azzurro\".\nIl lato B del disco contiene \"Stralunata Roma\", scritto dalla stessa Loretta Goggi, un autoironico racconto di una donna che passeggia lungo le sponde del Tevere e riflette sulla sua vita sentimentale e che, sfiduciata da tutto e tutti, vede nella propria citt\u00e0, l'amica alla quale chiedere conforto e protezione.\nIl 45 giri \u00e8 stato distribuito anche in Germania e Austria.\nSecondo le certificazioni ufficiali della FIMI il 45 giri vendette quattrocentomila copie."}
{"id": "4621237", "revid": "478814", "url": "https://it.wikipedia.org/wiki?curid=4621237", "title": "Palatinato Renano", "text": ""}
{"id": "4621240", "revid": "767487", "url": "https://it.wikipedia.org/wiki?curid=4621240", "title": "Rui Greg\u00f3rio", "text": "\u00c8 padre dei calciatori Gon\u00e7alo e Tom\u00e1s.\nCarriera.\nCalciatore.\nHa militato nella massima serie portoghese con le maglie di Belenenses, Vit\u00f3ria Set\u00fabal, Tirsense, Felgueiras e Santa Clara."}
{"id": "4621241", "revid": "287204", "url": "https://it.wikipedia.org/wiki?curid=4621241", "title": "\u0141ucja Szewczyk", "text": ""}
{"id": "4621260", "revid": "2008491", "url": "https://it.wikipedia.org/wiki?curid=4621260", "title": "Una notte cos\u00ec/Segreti", "text": "Una notte cos\u00ec/Segreti \u00e8 un singolo di Loretta Goggi, pubblicato nel 1983.\nIl singolo.\nScritto da Paolo Amerigo Cassella e Tot\u00f2 Savio, il brano, posizionatosi al ventinovesimo posto dei singoli pi\u00f9 venduti , era la sigla finale del programma della Rai Loretta Goggi in quiz. Il lato B del disco contiene \"Segreti\", scritto dagli stessi autori.\nSecondo le certificazioni ufficiali della FIMI il singolo vendette ottantamila copie."}
{"id": "4621271", "revid": "2008491", "url": "https://it.wikipedia.org/wiki?curid=4621271", "title": "Un amore grande/Solo un'amica", "text": "Un amore grande/Solo un'amica \u00e8 un singolo di Loretta Goggi, pubblicato nel 1984.\n\"Un amore grande\" \u00e8 un brano musicale scritto da Giancarlo Bigazzi ed Umberto Tozzi.\nIn un'intervista Loretta Goggi ha smentito categoricamente di aver mai deciso di partecipare al Festival di Sanremo 1984 con il brano \"Un amore grande\", o di essersi ritirata, leggenda metropolitana viva ancora oggi, ma semplicemente di non aver mai accettato di parteciparvi, in quanto in quel periodo conduceva con successo la seconda edizione di \"Loretta Goggi in quiz\" aggiungendo che fu presentata una lettera di adesione che aveva una sua firma malamente contraffatta. La Goggi ha dichiarato nella stessa intervista di aver vinto una causa legale contro chi ha portato come prova la lettera di adesione falsa e ha messo in giro le voci di un suo forfet all'ultimo momento.\nIl brano fu proposto in un primo momento anche a Giuni Russo ma i dissapori della cantante con la sua casa discografica di allora, la CGD e quelli privati con Caterina Caselli non le permisero di partecipare alla kermesse, e fu infine ereditato da Pupo, che ne prese il posto e risult\u00f2 alla fine quarto. Otto anni pi\u00f9 tardi l'artista rivel\u00f2 di aver pilotato quel piazzamento investendo 75 milioni di lire in schedine del Totip (il cui acquisto dava diritto a votare per i concorrenti in gara al festival). \nIl brano, pubblicato su vinile a 45 giri da ciascuno degli artisti, non riesce a scalare le classifiche: l'incisione della soubrette non va oltre il quarantaduesimo posto dei singoli pi\u00f9 venduti..\nNonostante tutto, secondo le certificazioni ufficiali della FIMI il singolo riusc\u00ec a vendere cinquantamila copie.\nIl lato B del disco contiene \"Solo un'amica\", brano scritto da Paolo Amerigo Cassella e Tot\u00f2 Savio e contenuto nell'LP \"Pieno d'amore\", pubblicato nel 1982.\nIl 45 giri \u00e8 stato pubblicato anche in Germania, con una copertina differente rispetto all'emissione italiana.."}
{"id": "4621275", "revid": "767487", "url": "https://it.wikipedia.org/wiki?curid=4621275", "title": "Tish's Spy", "text": "Tish's Spy \u00e8 un cortometraggio muto del 1915 diretto da E.H. Calvert.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 14 settembre 1915."}
{"id": "4621281", "revid": "1543377", "url": "https://it.wikipedia.org/wiki?curid=4621281", "title": "Nicaragua ai Giochi della XIX Olimpiade", "text": "Il Nicaragua partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 11 atleti impegnati in 3 discipline: atletica leggera, pugilato e sollevamento pesi. Portabandiera fu Don V\u00e9lez, atleta che gareggi\u00f2 nel salto in lungo, nel lancio del giavellotto e nel decathlon. Fu la prima partecipazione di questo paese ai Giochi. Non fu conquistata nessuna medaglia."}
{"id": "4621283", "revid": "1546219", "url": "https://it.wikipedia.org/wiki?curid=4621283", "title": "Notte all'opera/Slowly", "text": "Notte all'opera/Slowly \u00e8 un singolo di Loretta Goggi, pubblicato nel 1984.\nScritto da Paolo Amerigo Cassella e Tot\u00f2 Savio, il brano era la sigla della seconda edizione del programma di grande successo Loretta Goggi in quiz. Pubblicato con la CGD, doveva anticipare un album autoprodotto dalla stessa soubrette ma, il progetto rest\u00f2 irrealizzato..\nIl lato B del disco contiene \"Slowly\", brano scritto da Giancarlo Bigazzi e Tot\u00f2 Savio, colonna sonora del film \"Giochi d'estate\"."}
{"id": "4621285", "revid": "767487", "url": "https://it.wikipedia.org/wiki?curid=4621285", "title": "The Scapegoat (film 1915)", "text": "The Scapegoat \u00e8 un cortometraggio muto del 1915. Il nome del regista non viene riportato nei credit del film.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 18 settembre 1915."}
{"id": "4621288", "revid": "1543377", "url": "https://it.wikipedia.org/wiki?curid=4621288", "title": "Panama ai Giochi della XIX Olimpiade", "text": "Panama partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 16 atleti impegnati in 3 discipline: lotta, pallacanestro e sollevamento pesi. Fu la sesta partecipazione di questo paese ai Giochi. Non fu conquistata nessuna medaglia."}
{"id": "4621302", "revid": "400694", "url": "https://it.wikipedia.org/wiki?curid=4621302", "title": "Nothing Left to Fear", "text": "Nothing Left to Fear (\"Nulla da temere\" in lingua inglese) pu\u00f2 riferirsi a:"}
{"id": "4621303", "revid": "400518", "url": "https://it.wikipedia.org/wiki?curid=4621303", "title": "Archetto", "text": ""}
{"id": "4621305", "revid": "1543377", "url": "https://it.wikipedia.org/wiki?curid=4621305", "title": "Notti d'agosto/Nun t'allarg\u00e0", "text": "Notti d'agosto/Nun t'allarg\u00e0 \u00e8 un singolo di Loretta Goggi, pubblicato nel 1980.\nScritto da Franco Califano e Tot\u00f2 Savio, racconta un'intensa ma fugace passione di una vacanza estiva. La canzone \u00e8 cantata in italiano con alcune digressioni in dialetto romanesco.. Il singolo ebbe grande successo, tanto da raggiungere la sesta posizione dei singoli pi\u00f9 venduti..\nIl brano era gi\u00e0 stato inciso dallo stesso autore nel 1975, ed incluso nell'album \"Secondo me, l'amore...\".\nIl lato B del disco contiene \"Nun t'allarg\u00e0\", altro brano con digressioni in romanesco, scritto da Paolo Amerigo Cassella e Tot\u00f2 Savio, far\u00e0 parte l'anno seguente, dell'LP \"Il mio prossimo amore\"."}
{"id": "4621309", "revid": "247222", "url": "https://it.wikipedia.org/wiki?curid=4621309", "title": "Un amore grande", "text": ""}
{"id": "4621311", "revid": "767487", "url": "https://it.wikipedia.org/wiki?curid=4621311", "title": "La maschera scarlatta", "text": "La maschera scarlatta (\"The Scarlet Pumpernickel\") \u00e8 un film del 1950 diretto da Chuck Jones. \u00c8 un cortometraggio d'animazione della serie \"Looney Tunes\", uscito negli Stati Uniti il 4 marzo 1950. Il titolo originale \u00e8 una parodia del film \"La Primula Rossa\", sebbene il protagonista sia pi\u00f9 simile a Robin Hood e citi Errol Flynn. Il corto presenta un insolitamente grande cast di personaggi celebri (che, oltre a Daffy Duck, Porky Pig e Silvestro, include Taddeo, Henery Hawk e Mamma Orsa). In questa occasione Taddeo fu doppiato da Mel Blanc anzich\u00e9 da Arthur Q. Bryan, poich\u00e9 ha solo una battuta. Il film segna anche la prima apparizione di Melissa Duck, ed \u00e8 l'unico cartone animato diretto da Jones in cui Silvestro parla. Dal 1999 viene distribuito principalmente col titolo Il Maritozzo Scarlatto.\nTrama.\nDaffy \u00e8 stufo dei cartoni animati, e propone al dirigente della Warner Bros. Jack L. Warner (detto J.L.) una sceneggiatura drammatica intitolata \"Il Maritozzo Rosso\", da lui scritta sotto lo pseudonimo \"Daffy Dumas Duck\".\nNel dramma, il goffo cavaliere mascherato Maritozzo Rosso (Daffy) deve salvare la bella Lady Melissa dal matrimonio con un uomo che non ama, il granduca (Silvestro), per ordine di suo padre, il lord cancelliere (Porky). Melissa ama il Maritozzo Rosso, e il lord cancelliere decide di usare il matrimonio per attirarlo nel castello e farlo uccidere dal granduca.\nCome pianificato, il Maritozzo Rosso arriva in citt\u00e0 mascherato da nobile per interrompere la cerimonia. Una volta uscito dal travestimento, piomba nella chiesa e salva Melissa, portandola in una locanda. Alla locanda arriva presto il granduca, che vuole riposarsi prima di continuare le ricerche. Vedendo Melissa all'interno della locanda, la raggiunge ed \u00e8 sul punto di abusare di lei, quando il Maritozzo Rosso si fa avanti e duella con il granduca.\nDaffy, non avendo pensato a un finale e venendo pressato da J.L., inventa una serie di disastri naturali con cui concludere la storia, incluso l'aumento del prezzo dei generi alimentari. J.L. allora chiede \"E questo \u00e8 tutto?\", al che Daffy dice che al cavaliere non rimaneva altra scelta che farsi saltare le cervella. Daffy quindi si spara attraverso il cappello, dicendo: \"Praticamente devi suicidarti se vuoi vendere una storia da queste parti\".\nDistribuzione.\nEdizione italiana.\nIl corto arriv\u00f2 in Italia direttamente in televisione negli anni ottanta. Il doppiaggio fu eseguito dalla Effe Elle Due e diretto da Franco Latini su dialoghi di Maria Pinto, i quali spesso ignorano gli originali (inoltre il Maritozzo Rosso viene chiamato \"il cavaliere dalla maschera scarlatta\"). Nel 1999 fu eseguito un nuovo doppiaggio televisivo dalla Time Out Cin.ca, diretto da Massimo Giuliani su dialoghi pi\u00f9 corretti di Giorgio Tausani. Esso tuttavia fu utilizzato solo nel DVD \"50 cartoons da collezione - Looney Tunes\", mentre nelle altre edizioni DVD \u00e8 presente il primo doppiaggio.\nEdizioni home video.\nDVD e Blu-ray Disc.\nUna volta restaurato, il corto fu pubblicato in DVD-Video in America del Nord nel secondo disco della raccolta \"\" (intitolato \"Best of Daffy &amp; Porky\") distribuita il 28 ottobre 2003, dove \u00e8 visibile anche con un commento audio di Michael Barrier; il DVD fu pubblicato in Italia il 2 dicembre 2003 nella collana \"Looney Tunes Collection\", col titolo \"Daffy Duck &amp; Porky Pig\". Il 2 dicembre 2009 fu incluso nel DVD \"Il tuo simpatico amico Silvestro\". Il 1\u00ba novembre 2011 fu inserito nel primo DVD della raccolta \"The Essential Daffy Duck\", mentre il 15 novembre fu inserito nel DVD \"Daffy Duck\" della collana \"I tuoi amici a cartoni animati!\". Fu poi incluso (nuovamente col commento audio) nel primo disco della raccolta \"Looney Tunes Platinum Collection: Volume One\", uscita in America del Nord in Blu-ray Disc il 15 novembre 2011 e in DVD il 3 luglio 2012. Il BD fu ristampato il 10 gennaio 2012 col titolo \"Looney Tunes Showcase\". In seguito \u00e8 stato inserito anche nel secondo DVD della raccolta \"50 cartoons da collezione - Looney Tunes\" della collana \"Il meglio di Warner Bros.\", uscita in America del Nord il 25 giugno 2013 e in Italia il 5 dicembre.\nAccoglienza.\nNel 1994 \"La maschera scarlatta\" si classific\u00f2 al 31\u00ba posto nel libro di Jerry Beck \"The 50 Greatest Cartoons\". Il regista Greg Ford selezion\u00f2 il film per l'inclusione nel libro \"The 100 Greatest Looney Tunes Cartoons\", scrivendo che \"fa un lavoro pi\u00f9 che efficiente nel parodiare tutte le lussureggianti ed esagerate epiche live-action in costume su cui \u00e8 basato\". Ford elogi\u00f2 anche la regia di Jones, i dialoghi di Maltese e le interpretazioni di Blanc, facendo notare inoltre che \"la cosa divertente de \"La maschera scarlatta\" \u00e8 l'enorme investimento che il suo eroe mette nel suo personaggio in costume e il vasto abisso che si apre tra la percezione gonfiata di Daffy di se stesso e la piccola anatra nera altamente imperfetta che \u00e8 veramente\"."}
{"id": "4621313", "revid": "1543377", "url": "https://it.wikipedia.org/wiki?curid=4621313", "title": "Scherma ai Giochi della VII Olimpiade - Spada a squadre maschile", "text": "La competizione del spada a squadre maschile di scherma ai Giochi della VII Olimpiade si tenne il giorno 20 agosto 1920 presso il Palazzo di Egmont di Anversa\nRisultati.\nTurno Eliminatorio.\n2 gironi con i primi tre classificati che accederono al girone finale"}
{"id": "4621314", "revid": "1543377", "url": "https://it.wikipedia.org/wiki?curid=4621314", "title": "Gigi Castellani", "text": "Biografia.\nI suoi genitori erano di Cormons ed egli, dopo aver trascorso l'infanzia a Vienna, ritorn\u00f2 al paese dei suoi genitori dove si stabil\u00ec definitivamente. Qui inizi\u00f2 il suo apprendimento con l'artista Ferlat e quindi con il pittore e poeta Ermete Zardini, con il quale comp\u00ec viaggi di studio a Venezia e Parma, e il pittore Guido Bugli che lo ospit\u00f2 per alcuni mesi a Bologna. \nDal 1932 venne invitato a diverse mostre nazionali ed internazionali. Nel corso della sua lunga carriera espose in Austria, Jugoslavia, Russia ed Inghilterra. Fu presente a 5 edizioni della Biennale d'arte triveneta di Padova, alla VI Quadriennale Nazionale d'Arte di Roma, alla Biennale di Milano e alla Mostra francescana nazionale d'Assisi. \nAllestii numerose mostre personali in tutta Italia, ricevendo ampi consensi di critica e di pubblico, conquistando numerosi premi. Le sue opere entrarono a far parte di diverse collezioni private ed il suo studio, inizialmente ubicato in via Sauro e poi trasferito in via Conti Zucco, fu fino agli ultimi anni luogo di incontro di giovani pittori e intellettuali isontini."}
{"id": "4621317", "revid": "599013", "url": "https://it.wikipedia.org/wiki?curid=4621317", "title": "The Call of the Sea", "text": ""}
{"id": "4621319", "revid": "226458", "url": "https://it.wikipedia.org/wiki?curid=4621319", "title": "Lu codici di la santa nicissit\u00e0", "text": "Pubblicato nel 1990, Lu codici di la Santa Nicissit\u00e0 \u00e8 una raccolta di racconti in vernacolo siciliano che l'autore, Berto Giambalvo (Castelvetrano 18 aprile 1926 - ivi 30 aprile 2005), carrettiere sempre vissuto lontano dagli ambienti letterari amava recitare nei suoi numerosi conviti, dove partecipavano amici e rappresentanti delle borghesia locale. Giambalvo \u00e8 stato, l'ultimo letterato della nobile e arcaica civilt\u00e0 contadina. Le sue novelle, che spesso rispecchiano il suo carattere fortemente umorista, per non perdere tutta quella freschezza e spontaneit\u00e0 d\u2018espressione prettamente contadina, sono state raccolte direttamente in lingua siciliana come lui le ha raffigurate, trascritte e tradotte in italiano da Franco Di Marco. Pubblicate in forma organica dalla Libera Universit\u00e0 di Trapani, mostrano un mondo contadino intriso di ricordi, arguzie, filosofie, praticit\u00e0; povero, ma ricco di valori umani oggi sono scomparsi. A causa della letteratura orale, purtroppo, moltissime novelle sono andate smarrite."}
{"id": "4621327", "revid": "522912", "url": "https://it.wikipedia.org/wiki?curid=4621327", "title": "Elena Tatarkova", "text": ""}
{"id": "4621329", "revid": "767487", "url": "https://it.wikipedia.org/wiki?curid=4621329", "title": "The Call of the Sea (film 1915 Totten)", "text": "The Call of the Sea \u00e8 un cortometraggio muto del 1915 diretto da Joseph Byron Totten.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 21 settembre 1915."}
{"id": "4621330", "revid": "1305887", "url": "https://it.wikipedia.org/wiki?curid=4621330", "title": "Il codice Rebecca (miniserie televisiva)", "text": "Il codice Rebecca (\"The Key to Rebecca\") \u00e8 una miniserie televisiva in 2 episodi del 1985 diretta da David Hemmings e tratta dall'omonimo romanzo di Ken Follett.\nTrama.\nNel Nord Africa, durante la seconda guerra mondiale, un maggiore inglese d\u00e0 la caccia a una spia nazista in possesso di segreti militari.\nInformazioni.\nLe riprese furono effettuate in Tunisia. Il film si articola in due parti: la prima and\u00f2 in onda sul canale WPIX di New York il 29 aprile 1985, mentre la seconda il 9 maggio dello stesso anno. Prodotto dalla \"Taft Entertainment\" in associazione con \"Castle Combe\", fu poi distribuito nel Regno Unito, in Scandinavia e in molti altri paesi in cui il romanzo aveva raggiunto popolarit\u00e0."}
{"id": "4621336", "revid": "767487", "url": "https://it.wikipedia.org/wiki?curid=4621336", "title": "Snakeville's Hen Medic", "text": "Snakeville's Hen Medic \u00e8 un cortometraggio muto del 1915 diretto da Roy Clements.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti dall'Essanay.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 23 settembre 1915."}
{"id": "4621337", "revid": "2008491", "url": "https://it.wikipedia.org/wiki?curid=4621337", "title": "Il mio uomo/Questa notte dormo qui", "text": "Il mio uomo/Questa notte dormo qui \u00e8 un singolo di Loretta Goggi, pubblicato nel 1988.\nScritto da Ron e Mario Lavezzi, su arrangiamenti di Pinuccio Pirazzoli, il brano era la sigla finale del programma di grande successo Via Teulada 66.. Il singolo raggiunse il quattordicesimo posto dei brani pi\u00f9 venduti. e vinse il Premio Regia Televisiva come miglior canzone nel 1989. Secondo le certificazioni ufficiali della FIMI vendette ventimila copie.\nIl lato B del disco contiene \"Questa notte dormo qui\", brano scritto da Oscar Avogadro e Mario Lavezzi, inserito nell'album Donna io donna tu. Il disco rappresenta l'ultimo singolo della Goggi stampato su vinile."}
{"id": "4621338", "revid": "212348", "url": "https://it.wikipedia.org/wiki?curid=4621338", "title": "Bill Johnson (politico)", "text": "Biografia.\nNato nella Carolina del Nord, nel 1973 Johnson si arruol\u00f2 nell'Air Force e vi prest\u00f2 servizio per ventisei anni, congedandosi nel 1999 con il grado di tenente colonnello.\nIn seguito Johnson fond\u00f2 una societ\u00e0 di consulenza informatica che diresse per tre anni e successivamente venne assunto da un'altra compagnia, dove rimase fino al 2010. In quell'anno infatti Johnson si candid\u00f2 per un seggio alla Camera dei Rappresentanti come membro del Partito Repubblicano.\nJohnson riusc\u00ec a sconfiggere il deputato democratico in carica Charlie Wilson e approd\u00f2 al Congresso. Due anni dopo Wilson chiese la rivincita, ma venne sconfitto nuovamente da Johnson.\nIdeologicamente Johnson si configura come conservatore. Sposato, \u00e8 padre di quattro figli."}
{"id": "4621341", "revid": "474175", "url": "https://it.wikipedia.org/wiki?curid=4621341", "title": "Prva slovenska nogometna liga 2013-2014", "text": "La Prva slovenska nogometna liga 2013-2014 \u00e8 stata la 23\u00aa edizione della massima divisione del campionato di calcio sloveno. La stagione \u00e8 iniziata il 13 luglio 2013 ed \u00e8 terminata il 25 maggio 2014. Il Maribor ha vinto il titolo per la dodicesima volta nella sua storia.\nFormula.\nLe squadre partecipanti sono dieci e disputano un doppio girone di andata e ritorno per un totale di 36 partite.\nLa squadra campione di Slovenia \u00e8 ammessa al secondo turno di qualificazione della UEFA Champions League 2014-2015.\nLe squadre classificate al secondo e terzo posto sono ammesse al primo turno di qualificazione mentre la vincitrice della coppa nazionale al secondo turno della UEFA Europa League 2014-2015.\nLa penultima classificata disputa uno spareggio promozione-retrocessione contro la seconda classificata della 2. SNL mentre l'ultima viene retrocessa.\nClassifica.\nSpareggio promozione-retrocessione.\nIl Dob, primo classificato in Druga slovenska nogometna liga, ha rinunciato ad iscriversi al campionato di massima serie. Al suo posto \u00e8 stato ammesso il Radomlje, con conseguente cancellazione del play-out."}
{"id": "4621344", "revid": "767487", "url": "https://it.wikipedia.org/wiki?curid=4621344", "title": "La Casa Verde", "text": "La Casa Verde (titolo originale \"La Casa Verde\") \u00e8 il secondo romanzo dello scrittore peruviano naturalizzato spagnolo premio Nobel per la letteratura Mario Vargas Llosa, uscito in originale nel 1966, in Italia nel 1970 edito da Einaudi. Ambientato tra la comunit\u00e0 di Piura, presso la costa peruviana, e la regione amazzonica dello stesso paese sudamericano, narra le storie di alcune persone i cui destini sono destinati ad intrecciarsi. A sottolineare l'imprevedibilit\u00e0 dei percorsi umani, i racconti si alternano in maniera cronologicamente non lineare, talvolta sovrapponendosi anche all'interno delle singole sezioni narrative.\nIl romanzo vinse nel 1967 la prima edizione del Premio R\u00f3mulo Gallegos.\nTrama.\nTra Piura, piccola cittadina peruviana posta in prossimit\u00e0 dell'oceano Pacifico, circondata dalla sabbia del deserto, che a volte cade anche dal cielo, e la regione amazzonica che si snoda lungo il rio Mara\u00f1\u00f3n ed i suoi affluenti, selvaggia e brulicante di vita, nulla sembra poter suggerire legami possibili. Ma la sorte ha i suoi piani, ed ecco che le storie delle persone che vivono in questi due mondi cos\u00ec opposti sono destinate a collegarsi in modi imprevedibili. Storie di giovani ragazze indios rapite per essere condotte alla vera fede nelle missioni, sotto la sorveglianza severa ed interessata delle autorit\u00e0 locali e dei commercianti che lucrano sul ricco commercio del caucci\u00f9. O di briganti che predano chiunque senza discrimine, e degli uomini che li braccano, delegati a mantenere l'ordine in una selva dove la natura \u00e8 la vera ed unica dominatrice, come ben sanno le preziose guide, che sui fiumi sono cresciuti, imparando a capirli e temerli. Storie di giovani compagni di bisboccia che crescendo vedono cambiare la cittadina in cui vivono, cercando comunque di rimanere fedeli alle proprie origini, ma senza riuscirci del tutto. E come filo che il destino usa per legare le vite di alcune di queste persone, si dipana la singolare storia della mitica Casa Verde e del suo primo proprietario e costruttore, don Anselmo, di origini misteriose ma piurano di adozione, e poi mangache per diritto acquisito. La sua arpa sar\u00e0 lo strumento della sua rinascita, unica difesa dai rovesci malefici della sorte, accompagnando la vita degli abitanti del sobborgo della Mangacher\u00eda nei cambiamenti che trasformeranno la piccola cittadina in una grande e moderna citt\u00e0, relegando ai margini gli orgogliosi mangaches, custodi di memorie ed abitudini antiche."}
{"id": "4621345", "revid": "767487", "url": "https://it.wikipedia.org/wiki?curid=4621345", "title": "An Unexpected Romance", "text": "An Unexpected Romance \u00e8 un cortometraggio muto del 1915 diretto e interpretato da Gilbert M. Anderson.\nProduzione.\nIl film fu prodotto dalla Essanay Film Manufacturing Company e girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti da Anderson.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 24 settembre 1915."}
{"id": "4621346", "revid": "22475", "url": "https://it.wikipedia.org/wiki?curid=4621346", "title": "Sepher Ha-Razim", "text": "Sepher Ha-Razim \u00e8 un testo di misticismo ebraico ipoteticamente dato a No\u00e8 dall'arcangelo Raziel e trasmesso nelle generazioni durante il corso della storia biblica fino a Salomone, per il quale fu grande fonte di saggezza e di presunti poteri magici. Da notare che questo \u00e8 un libro differente dal \"Sefer Raziel HaMalakh\", che fu dato ad Adamo dallo stesso angelo. \u00c8 un testo totalmente non ortodosso: anche se le leggi tradizionali di purezza fanno parte della cosmogonia, ci sono per esempio dei riti magici che \"richiedono la pratica di mangiare focacce impastate con sangue e farina\"; pratica proibitissima per un ebreo osservante. Sembra quindi essere un'opera di magia ebraica, che insegnerebbe ad evocare gli angeli piuttosto che Dio, a compiere imprese sovrannaturali. Il testo fu inizialmente considerato parte del giudaismo \"ortodosso\", bench\u00e9 sotto l'influenza dell'ellenismo, ma ora insieme ad alcuni altri scritti \u00e8 considerato non ortodosso o addirittura eretico dall'Ebraismo moderno.\nScoperta.\nIl testo fu scoperto nel XX secolo da Mordecai Margalioth, uno ricercatore ebreo che studiava testi cabalistici presso la Bodleian Library durante un soggiorno a Oxford nel 1963. Egli comprese che alcuni frammenti rinvenuti nella Geniza del Cairo provenivano da uno stesso testo e si mise alla ricerca in diversi archivi di altri frammenti, che consentissero di ricostruire tale fonte comune. Raggiunse questo scopo nel 1966, quando pubblic\u00f2 lo \"Sepher Ha-Razim\". La prima traduzione in inglese del libro \u00e8 stata realizzata da Michael A. Morgan, nel 1983 ed il libro \u00e8 ora in stampa dall'estate 2007. Una nuova edizione critica delle pi\u00f9 importanti testimonianze manoscritte esistenti, tra cui i frammenti della Geniza in ebraico e giudeo-arabo e una traduzione latina del XIII secolo, \u00e8 stata preparata da Bill Rebiger e Peter Sch\u00e4fer nel 2009, seguita da una traduzione e commentario in tedesco.\nDatazione.\nMargalioth pone la data del testo originale ai primi del IV secolo e tardo III secolo dell'era volgare e tale datazione \u00e8 quasi universalmente accettata. Un'eccezione viene dallo studioso Ithamar Gruenwald, che data il testo al VI o VII secolo e.v., ma \u00e8 comunque chiaro che questo testo predata non solo i testi cabalistici, inclusi \"Zohar\" (XIII secolo), \"Bahir\" (anche XIII secolo), ma forse anche il protocabalistico \"Sefer Yetzirah\" (IV secolo). Ci sono chiari indizi testuali che confermano questa datazione dei primi secoli, specificamente il riferimento all'uso da parte dei \"re greci\" del computo cronologico per mezzo delle indizioni romane. Se i re in questione sono quelli egiziani il testo \u00e8 successivo al 297 e.v.; se, invece, si intende i re di Costantinopoli esso \u00e8 successivo al 312\".\nStruttura e contenuto.\nIl libro \u00e8 suddiviso in sette sezioni, escludendo la prefazione che dettaglia la ricezione del libro e la sua trasmissione. Ognuna delle sette sezioni contiene un elenco di angeli e istruzioni per eseguire uno o pi\u00f9 riti magici. C'\u00e8 una tensione inquieta tra la cosmogonia ortodossa del libro e le \"prassi\" poco ortodosse incorporate in questi riti magici: il libro \u00e8 stato ovviamente curato da uno scriba rabbinico, ma la \"religione popolare\" contenuta nel libro \u00e8 pi\u00f9 o meno intatta. Alcuni dei rituali pretendono di facilitare la guarigione, la profezia, un attacco contro il proprio nemico e ottenere buona fortuna. Il simbolismo del numero sette, l'importanza dei nomi divini e la prevalenza della \"magia simpatica\" (imitativa) non deve essere trascurata nel collocare questa opera nella suo contesto magico del Vicino Oriente antico."}
{"id": "4621348", "revid": "22356", "url": "https://it.wikipedia.org/wiki?curid=4621348", "title": "Platyoposaurus", "text": "Il platioposauro (gen. Platyoposaurus) \u00e8 un anfibio estinto, appartenente ai temnospondili. Visse nel Permiano superiore (circa 272 - 265 milioni di anni fa) e i suoi resti fossili sono stati ritrovati in Russia.\nDescrizione.\nQuesto animale possedeva un cranio dal muso estremamente allungato e sottile, simile a quello del gaviale del Gange. Solitamente era lungo una trentina di centimetri, e si suppone che l'animale intero potesse arrivare a 2,5 metri di lunghezza. Il cranio era allargato posteriormente, poi si restringeva in una sorta di lungo tubo, fino a terminare in una struttura espansa (rosetta), dotata di lunghi denti appuntiti.\nIl corpo era insolitamente corto, soprattutto in relazione a quello di altre forme simili (come \"Archegosaurus\"). La coda era alta e appiattita lateralmente, mentre le zampe erano corte. \nClassificazione.\n\"Platyoposaurus\" \u00e8 un rappresentante degli archegosauridi, un gruppo di anfibi temnospondili sviluppatisi nel Permiano, caratterizzati da un lungo muso e da corpi estremamente adattati alla vita acquatica. In particolare, \"Platyoposaurus\" era un genere derivato, assai simile al gigantesco \"Prionosuchus\" del Sudamerica. \n\"Platyoposaurus\" \u00e8 stato descritto per la prima volta nel 1884 da Trautschold, sulla base di fossili ritrovati nella zona di Kirov. Lo studioso descrisse i resti sotto il nome di Platyops stuckenbergi; nel 1889, Richard B. Lydekker ridenomin\u00f2 il genere \"Platyoposaurus\", poich\u00e9 il nome \"Platyops\" era stato precedentemente utilizzato. Sono note altre specie di \"Platyoposaurus\" (\"P. rickardi, P. vjuschkovi, P. watsoni\"), tutte provenienti dal Permiano superiore della Russia e distinte per dettagli del cranio."}
{"id": "4621350", "revid": "717966", "url": "https://it.wikipedia.org/wiki?curid=4621350", "title": "Sefer ha-Razim", "text": ""}
{"id": "4621351", "revid": "659234", "url": "https://it.wikipedia.org/wiki?curid=4621351", "title": "Episodi de La principessa Zaffiro", "text": "Questa \u00e8 la lista completa degli episodi della serie animata La principessa Zaffiro, tratta da una serie di Osamu Tezuka (il creatore di Astro Boy), conosciuto come \"Re dei manga\". \u00c8, questo, il primo shojo manga diventato un anime nella storia dell'animazione giapponese, nonch\u00e9 uno dei primi prodotto a colori. "}
{"id": "4621362", "revid": "767487", "url": "https://it.wikipedia.org/wiki?curid=4621362", "title": "Dreamy Dud at the Old Swimmin' Hole", "text": "Dreamy Dud at the Old Swimmin' Hole \u00e8 un cortometraggio muto del 1915 scritto e diretto da Wallace A. Carlson.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di animazione in una bobina - usc\u00ec nelle sale cinematografiche USA il 29 settembre 1915."}
{"id": "4621367", "revid": "212348", "url": "https://it.wikipedia.org/wiki?curid=4621367", "title": "Marty Russo", "text": "Biografia.\nNato a Chicago in una famiglia di origini italiane, dopo la laurea in legge Russo lavor\u00f2 come consulente legale finch\u00e9 nel 1972 si candid\u00f2 alla Camera dei Rappresentanti come membro del Partito Democratico e venne eletto.\nRusso venne confermato dagli elettori per altri otto mandati, finch\u00e9 nel 1992, a causa della ridefinizione dei distretti congressuali, si trov\u00f2 a concorrere contro il compagno di partito e deputato in carica Bill Lipinski. Russo venne sconfitto da Lipinski e dopo aver abbandonato il Congresso si dedic\u00f2 all'attivit\u00e0 di lobbista."}
{"id": "4621371", "revid": "599013", "url": "https://it.wikipedia.org/wiki?curid=4621371", "title": "Nenei", "text": "Biografia.\nAnche i suoi fratelli Nilberto, Gilberto, Edmilson e N\u00e9lio, insieme a suo figlio Nildeson Junior, sono o sono stati calciatori."}
{"id": "4621377", "revid": "729019", "url": "https://it.wikipedia.org/wiki?curid=4621377", "title": "Charles Metcalfe", "text": "Biografia.\nEducato a Malvern Wells, nell'Eton College ed alla Royal Military College, Sandhurst, Metcalfe ottenne una commissione come ufficiale nella Rifle Brigade nel 1874 e prese parte alla spedizione a Burma nel 1886 aderendo alla Tochi Field Force sulla Frontiera Nord Occidentale dell'India nel 1897. Prest\u00f2 servizio come Commanding Officer del 2\u00ba battaglione della Rifle Brigade durante la Seconda Guerra Boera prendendo parte all'Assedio di Ladysmith motivo per cui divenne Brigadiere Generale in comando alla truppe delle Mauritius nel 1902. Venne nominato General Officer Commanding della 6th Division nell'Irlanda meridionale nel 1909 ritirandosi dal servizio attivo nel 1910."}
{"id": "4621378", "revid": "1310927", "url": "https://it.wikipedia.org/wiki?curid=4621378", "title": "Nogometni Klub Krka", "text": "Il Nogometni Klub Krka \u00e8 una societ\u00e0 calcistica slovena con sede nella citt\u00e0 di Novo Mesto.\nFondato nel 1922, il club nel 2018-2019 milita nella Druga slovenska nogometna liga.\nStadio.\nIl club gioca le gare casalighe allo stadio Portoval, che ha una capacit\u00e0 di 1500 posti a sedere."}
{"id": "4621380", "revid": "287204", "url": "https://it.wikipedia.org/wiki?curid=4621380", "title": "Eishockeyclub St. Moritz", "text": "L'Eishockeyclub St. Moritz (abbreviato EHC St. Moritz) \u00e8 una squadra di hockey su ghiaccio svizzera, fondata nel 1918 con sede a St. Moritz. Nella stagione 2016-2017 la squadra milita nella quarta divisione del campionato svizzero, la Seconda Lega."}
{"id": "4621381", "revid": "178779", "url": "https://it.wikipedia.org/wiki?curid=4621381", "title": "EHC St. Moritz", "text": ""}
{"id": "4621383", "revid": "767487", "url": "https://it.wikipedia.org/wiki?curid=4621383", "title": "Pennelli, rabbia e fantasia", "text": "Pennelli, rabbia e fantasia (\"Duck Amuck\") \u00e8 un film del 1953 diretto da Chuck Jones. \u00c8 un cortometraggio d'animazione della serie \"Merrie Melodies\", uscito negli Stati Uniti il 28 febbraio 1953. Il film, che ha per protagonista Daffy Duck tormentato da un misterioso animatore, ispir\u00f2 il corto successivo \"Non innervosite il coniglio\" (1955), sempre diretto da Jones e scritto da Michael Maltese. Nel 1979 fu inserito integralmente nel film di montaggio \"Super Bunny in orbita!\". Nel 1999 fu ritenuto \"culturalmente, storicamente o esteticamente significativo\" dalla Biblioteca del Congresso e selezionato per la conservazione nel National Film Registry. Ha inoltre ispirato il videogioco del 2007 \"\".\nTrama.\nDaffy entra in scena come moschettiere, ma l'animatore disegna scenografie sempre diverse, e Daffy si adatta a queste cambiando costumi e performance. A un certo punto la scenografia scompare, cos\u00ec Daffy cerca di ragionare con l'animatore, ma questi lo cancella e lo ridisegna come un cowboy con una chitarra. Daffy prova a suonarla, ma non ottiene alcun suono. L'anatra se ne lamenta e prova nuovamente a suonare e poi a parlare, generando ogni volta degli effetti sonori casuali, finch\u00e9 non si infuria e chiede all'animatore una scenografia.\nL'animatore disegna la bozza di uno sfondo, e quando Daffy chiede un po' di colore l'animatore vernicia l'anatra. In seguito alle lamentele, l'animatore cancella Daffy e lo ridisegna come un bizzarro animale con la bandiera \"screwball\" sulla coda. Daffy se ne accorge solo guardandosi in uno specchio, e poi viene ridisegnato come un marinaio, con l'oceano come sfondo. Daffy cade subito in acqua ed emerge su un'isola lontana. Chiede un primo piano, e mentre cerca ancora una volta di negoziare con l'animatore, una tenda nera gli cade addosso. Daffy urla istericamente e strappa lo sfondo, diventando ancora pi\u00f9 frustrato quando l'animatore cerca di terminare il cortometraggio. Daffy si scusa con il pubblico e balla per un momento mentre la pellicola va fuori allineamento, facendo apparire un altro Daffy sullo schermo. I due discutono tra di loro e, prima che cominci una lotta, l'animatore cancella il secondo Daffy.\nDaffy viene poi messo in un aeroplano, schiantandosi contro una montagna disegnata dall'animatore. Daffy scende con un paracadute, che l'animatore trasforma in un'incudine. Daffy si schianta al suolo e, stordito, martella sull'incudine recitando \"The Village Blacksmith\". L'animatore sostituisce l'incudine con un proiettile di artiglieria, che esplode con un colpo del martello. Daffy finalmente scatta e chiede con rabbia che l'animatore si mostri. L'animatore disegna una porta di fronte all'anatra e la chiude, quindi l'inquadratura arretra per rivelare la sua identit\u00e0. Si tratta di Bugs Bunny, che dice al pubblico: \"Sono crudele, eh?\".\nDistribuzione.\nEdizione italiana.\nIl corto arriv\u00f2 in Italia direttamente in televisione negli anni ottanta. Il doppiaggio fu eseguito dalla Effe Elle Due e diretto da Franco Latini su dialoghi di Maria Pinto, i quali spesso ignorano gli originali. Inoltre le canzoni furono mantenute in inglese. Nel 1999 la Time Out Cin.ca esegu\u00ec un ridoppiaggio per la televisione, diretto da Massimo Giuliani su dialoghi (pi\u00f9 corretti) di Susanna Piferi, comprendente anche le canzoni. In home video esso \u00e8 stato utilizzato solo nel DVD \"50 cartoons da collezione - Looney Tunes\", dove per\u00f2 per un errore di missaggio, nella seconda met\u00e0 del corto, viene intervallato con parti del primo doppiaggio.\nEdizioni home video.\nDVD e Blu-ray Disc.\nUna volta restaurato, il corto fu pubblicato in DVD-Video in America del Nord nel secondo disco della raccolta \"\" (intitolato \"Best of Daffy &amp; Porky\") distribuita il 28 ottobre 2003, dove \u00e8 visibile anche con un commento audio di Michael Barrier e con la colonna internazionale; il DVD fu pubblicato in Italia il 2 dicembre 2003 nella collana \"Looney Tunes Collection\", col titolo \"Daffy Duck &amp; Porky Pig\". In Italia fu inserito anche nel DVD \"Looney Park\" della collana \"I tuoi amici Looney Tunes\", uscito il 21 ottobre 2009. Il 1\u00ba novembre 2011 fu inserito nel primo DVD della raccolta \"The Essential Daffy Duck\", mentre il 15 novembre fu inserito nel DVD \"Daffy Duck\" della collana \"I tuoi amici a cartoni animati!\". Fu poi incluso (nuovamente con le tracce audio alternative) nel primo disco della raccolta \"Looney Tunes Platinum Collection: Volume One\", uscita in America del Nord in Blu-ray Disc il 15 novembre 2011 e in DVD il 3 luglio 2012. Il BD fu ristampato il 10 gennaio 2012 col titolo \"Looney Tunes Showcase\". In seguito \u00e8 stato inserito anche nel primo DVD della raccolta \"50 cartoons da collezione - Looney Tunes\" della collana \"Il meglio di Warner Bros.\", uscita in America del Nord il 25 giugno 2013 e in Italia il 5 dicembre.\nAccoglienza.\nNel 1994 il film si classific\u00f2 al 2\u00ba posto nel libro di Jerry Beck \"The 50 Greatest Cartoons\", superato solo da \"Cane all'opera\" (1957). Il regista Greg Ford selezion\u00f2 il film per l'inclusione nel libro \"The 100 Greatest Looney Tunes Cartoons\", definendolo un capolavoro e affermando: \"Mentre qui la recitazione vocale di Mel Blanc \u00e8 magistrale, le gag dello sceneggiatore Michael Maltese sono fantastiche, gli sfondi spaiati di Maurice Noble sono esilaranti e l'animazione \"stop and start\" derivata dalla Disney ma altamente definita eseguita da Ken Harris \u00e8 estremamente fragrante, il film appartiene a Chuck Jones. \u00c8 come se le disavventure in cui Jones era solito far precipitare Daffy per tutto il decennio fossero tutte convergenti in \"Pennelli, rabbia e fantasia\"\"."}
{"id": "4621385", "revid": "287204", "url": "https://it.wikipedia.org/wiki?curid=4621385", "title": "Felix Mourinho", "text": ""}
{"id": "4621386", "revid": "729019", "url": "https://it.wikipedia.org/wiki?curid=4621386", "title": "Lawrence Parsons (generale)", "text": "Biografia.\nCresciuto a Parsonstown nella Contea di Offaly, Parsons ottenne la commissione come ufficiale nella Royal Artillery nel 1870, sposandosi nel 1880 con In 1880 Florence Belinda Graves. Prest\u00f2 servizio nella Seconda guerra boera e prese parte alla Battaglia di Colenso, alla Battaglia di Spion Kop ed alla Presa di Ladysmith. Nominato Ispettore Generale dell'Artiglieria in India nel 1903, divenne General Officer Commanding dell'8th Division nell'Irlanda meridionale nel 1906 e General Officer Commanding della 6th Division sempre in Irlanda del sud nel 1907 prima di ritirarsi dal servizio attivo nel 1909. Venne richiamato alle armi come General Officer Commanding della 16th (Irish) Division nel 1914 allo scoppio della Prima guerra mondiale e si ritir\u00f2 nuovamente a vita privata nel 1916."}
{"id": "4621389", "revid": "767487", "url": "https://it.wikipedia.org/wiki?curid=4621389", "title": "Darling Dandy", "text": "Darling Dandy \u00e8 un cortometraggio muto del 1915. Il nome del regista non viene riportato nei credit del film che aveva come interprete principale Ruth Stonehouse.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 27 settembre 1915.\nViene citato in Moving Picture World del 2 ottobre 1915 ."}
{"id": "4621390", "revid": "729019", "url": "https://it.wikipedia.org/wiki?curid=4621390", "title": "Theodore Stephenson", "text": "Biografia.\nEducato al Marlborough College, Stephenson ottenne il ruolo di ufficiale nel 56th Regiment of Foot nel 1874. Egli prest\u00f2 servizio nella Seconda guerra boera nella quale comand\u00f2 una colonna che prese parte all'accatto a Plessis Poort. Egli prest\u00f2 servizio inoltre nella Ribellione zulu del 1905 e divenne General Officer Commanding della 6th Division nel 1906, General Officer Commanding della 2nd Division nel 1907 e Comandante delle Troops in the Straits Settlements nel 1910. Prest\u00f2 servizio durante la Prima guerra mondiale come General Officer Commanding della 65th Division prima del suo definitivo ritiro a vita privata nel 1918."}
{"id": "4621395", "revid": "256896", "url": "https://it.wikipedia.org/wiki?curid=4621395", "title": "Chiesa di Dio Pentecostale Indiana", "text": ""}
{"id": "4621398", "revid": "767487", "url": "https://it.wikipedia.org/wiki?curid=4621398", "title": "The Convict's Threat", "text": "The Convict's Threat \u00e8 un cortometraggio muto del 1915 diretto e interpretato da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 28 settembre 1915."}
{"id": "4621399", "revid": "767487", "url": "https://it.wikipedia.org/wiki?curid=4621399", "title": "Konzhukovia", "text": "La konzhukovia (gen. Konzhukovia) \u00e8 un anfibio estinto, appartenente ai temnospondili. Visse nel Permiano superiore (circa 270 - 265 milioni di anni fa) e i suoi resti fossili sono stati ritrovati in Russia e in Brasile.\nDescrizione.\nQuesto animale \u00e8 noto principalmente per alcuni crani fossili, molto simili a quelli del genere \"Melosaurus\". Alcune caratteristiche, tuttavia, distinguevano i due generi: in \"Konzhukovia\" i bordi del cranio erano dritti, mentre in \"Melosaurus\" erano concavi. Le orbite, inoltre, erano allungate ed ellittiche in \"Konzhukovia\", mentre erano arrotondate in \"Melosaurus\". Come altre forme simili, \"Konzhukovia\" possedeva un cranio piuttosto allungato, e probabilmente quattro corti arti e una coda appiattita lateralmente. Si suppone che \"Konzhukovia\" potesse raggiungere i 2,5 metri di lunghezza.\nClassificazione.\n\"Konzhukovia\" \u00e8 un rappresentante degli archegosauroidi, un gruppo di anfibi temnospondili tipici del Permiano, che svilupparono nel corso della loro evoluzione crani allungati e corpi adatti alla vita acquatica. In particolare, \"Konzhukovia\" \u00e8 stato a lungo ritenuto un membro dei melosauridi, una famiglia di archegosauroidi di grandi dimensioni tipica della Russia. \nI primi fossili di \"Konzhukovia\" furono descritti nel 1955 da Konjukova e vennero attribuiti a una nuova specie di \"Melosaurus\" (M. vetustus). Solo un nuovo studio del 1991 permise di riconoscere che questi fossili appartenevano a un genere a s\u00e9 stante, \"Konzhukovia\" appunto. Lo stesso studio ha istituito un'altra specie, Konzhukovia tarda. Uno studio del 2016 ha istituito inoltre la specie K. sangabrielensis, sulla base di resti fossili ritrovati in Brasile; questo studio ha messo in dubbio l'effettiva monofilia del gruppo degli archegosauroidi, e ha indicato che alcuni esemplari di questo \"gruppo\" (tra cui \"Tryphosuchus\" e \"Konzhukovia\") costituirebbero un clade (Konzhukoviidae) alla base del gruppo degli Stereospondyli, comprendenti i temnospondili pi\u00f9 derivati Pereira Pacheco et al., 2016). "}
{"id": "4621403", "revid": "729019", "url": "https://it.wikipedia.org/wiki?curid=4621403", "title": "Thomas Perrott", "text": "Biografia.\nPerrott ottenne la commissione come ufficiale nella Royal Artillery dal 1870. Venne nominato Assistente Sovrintendente agli Esperimenti della Scuola Cannonieri nel 1885, Assistente Ispettore dei Warlike Stores nel 1891 e Capo Istruttore della Scuola Cannonieri nel 1896. Prest\u00f2 dunque servizio nella Seconda guerra boera prima di tornare all'incarico di Capo Istruttore nella Scuola Cannonieri dal 1902. Fu quindi colonnello dello staff del comandante della Royal Artillery nel distretto del Tamigi nel 1904, Comandante della Guarnigione della Royal Artillery per la difesa del Tamigi e di Medway nel 1905, nonch\u00e9 Brigadiere Generale comandante le difese costiere scozzesi nel 1906. Divenne General Officer Commanding delle Troops in the Straits Settlements nel 1907 e Comandante della Royal Artillery a Gibilterra nel 1910 prima di ritirarsi nel 1913. Richiamato in servizio allo scoppio della Prima guerra mondiale come Ispettore dell'Artiglieria Reale a Cavallo e dell'Artiglieria Reale da Campo nel 1914, si ritir\u00f2 definitivamente nel 1915.\nMor\u00ec a Hambrook Grange presso Chichester."}
{"id": "4621405", "revid": "1784492", "url": "https://it.wikipedia.org/wiki?curid=4621405", "title": "Nogometni Klub Radomlje", "text": "Il Nogometni Klub Radomlje \u00e8 una societ\u00e0 calcistica slovena con sede nella citt\u00e0 di Radomlje.\nFondato nel 1973, il club nella stagione 2013-2014 milita nella Druga slovenska nogometna liga.\nStrutture.\nStadio.\nIl club gioca le gare casalighe allo sports park, che ha una capacit\u00e0 di 380 posti a sedere."}
{"id": "4621406", "revid": "767487", "url": "https://it.wikipedia.org/wiki?curid=4621406", "title": "Off for a Boat Ride", "text": "Off for a Boat Ride \u00e8 un cortometraggio muto del 1915 diretto da Hal Roach.\nProduzione.\nIl film, prodotto dalla Essanay Film Manufacturing Company, venne girato in California, a Los Angeles .\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 30 settembre 1915."}
{"id": "4621407", "revid": "1543377", "url": "https://it.wikipedia.org/wiki?curid=4621407", "title": "Bob ai I Giochi olimpici invernali - Bob a quattro maschile", "text": "La gara di bob a quattro maschile ai I Giochi olimpici invernali si \u00e8 disputata tra il 2 e il 3 febbraio a Chamonix.\nFu la prima gara di bob ai Giochi olimpici. Pur essendo una corsa di bob a quattro, il regolamento della gara prevedeva anche l'utilizzo di un quinto componente.\nVinse l'equipaggio svizzero (SUI I) precedendo quello britannico (GBR II) e il bob belga (BEL), che conquist\u00f2 il gradino pi\u00f9 basso del podio."}
{"id": "4621409", "revid": "767487", "url": "https://it.wikipedia.org/wiki?curid=4621409", "title": "Broncho Billy Misled", "text": "Broncho Billy Misled \u00e8 un cortometraggio muto del 1915 diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA il 1\u00ba ottobre 1915."}
{"id": "4621412", "revid": "729019", "url": "https://it.wikipedia.org/wiki?curid=4621412", "title": "Inigo Jones (generale)", "text": "Biografia.\nJones ottenne la commissione come ufficiale nelle Scots Guards dal 1866. Prest\u00f2 servizio nella Spedizione di Suakin nel 1885 e nella Seconda guerra boera nella quale comand\u00f2 Guards Brigade. Divenne poi Commanding Officer delle Scots Guards e pass\u00f2 al rango di General Officer Commanding delle Troops in the Straits Settlements nel 1905 prima di ritirarsi dal servizio attivo nel 1907. Visse gli ultimi anni della sua vita a Kelston Park, nel Somerset.\nMatrimonio e figli.\nNel 1878 spos\u00f2 Alice Charlotte Matilda Dawson, dalla quale ebbe tre figlie. Alice mor\u00ec nel 1885. Nel 1888 si rispos\u00f2 con Elinor Margaret Charteris, pronipote del VII conte di Wemyss e March, dalla quale ebbe una figlia e un figlio."}
{"id": "4621416", "revid": "666668", "url": "https://it.wikipedia.org/wiki?curid=4621416", "title": "Nogometni Klub Bela Krajina", "text": "Il Nogometni Klub Bela Krajina \u00e8 una societ\u00e0 calcistica slovena con sede nella citt\u00e0 di \u010crnomelj.\nFondato nel 1926, il club nella stagione 2013-2014 milita nella Druga slovenska nogometna liga.\nStadio.\nIl club gioca le gare casalighe allo stadio \"Loka\", che ha una capacit\u00e0 di 1600 posti a sedere."}
{"id": "4621417", "revid": "300067", "url": "https://it.wikipedia.org/wiki?curid=4621417", "title": "Mouhamadou Niang", "text": ""}
{"id": "4621420", "revid": "72396", "url": "https://it.wikipedia.org/wiki?curid=4621420", "title": "Premi e candidature per American Horror Story", "text": "Di seguito sono elencati i premi e le candidature concernenti la serie televisiva statunitense American Horror Story, trasmessa dal 5 ottobre 2011 sul network FX.\nLa fiction ha ottenuto un riscontro molto positivo dalla critica, ottenendo numerosi riconoscimenti. In particolare, durante le prime due stagioni \u00e8 stato il programma televisivo pi\u00f9 nominato ai Primetime Emmy Awards.\nPrimetime Emmy Awards.\nPrimetime Emmy Awards 2012.\nAlla 64\u00aa edizione dei Primetime Emmy Awards, celebrata il 23 settembre 2012, \"American Horror Story: Murder House\" \u00e8 stato il programma televisivo pi\u00f9 nominato, risultando candidato in diciassette categorie e vincendo due statuette:\nPrimetime Emmy Awards 2013.\nAnche alla 65\u00aa edizione dei Primetime Emmy Awards, celebrata il 22 settembre 2013, la serie fu la pi\u00f9 nominata; \"American Horror Story: Asylum\" ottenne infatti diciassette candidature, vincendo due premi:\nAFI TV Award.\nNel 2012 la serie fu inclusa nell'elenco dei dieci programmi televisivi dell'anno stilato annualmente dall'American Film Institute.\nASC Award.\nNel 2013 agli American Society of Cinematographers Award, riconoscimenti destinati ai direttori della fotografia Michael Goi fu candidato per l'episodio \"Io sono Anna Frank (2\u00aa parte)\".\nArt Directors Guild Award.\nAgli Art Directors Guild Awards, destinati a premiare le migliori scenografie, ottenne i seguenti riconoscimenti:\nArtios Award.\nNel 2012 agli Artios Awards, premi assegnati dalla Casting Society of America, Eric Souliere, Eric Dawson, Carol Kritzer, Robert J. Ulrich furono candidati per il \"miglior casting per un film o miniserie tv\".\nBMI Film &amp; TV Award.\nNel 2013 \"American Horror Story: Asylum\" vinse il \"BMI Cable Award\".\nBram Stoker Award.\nNel 2011 ai Bram Stoker Award Jessica Sharzer ottenne una candidatura per la \"miglior sceneggiatura\" per l'episodio \"Rinascita\".\nCAS Award.\nNel 2013 Judah Getz fu candidato ai Cinema Audio Society Award per il \"miglior missaggio audio per un film o miniserie tv\".\nCostume Designers Guild Award.\nNel 2013 il costumista Lou Eyrich vinse un Costume Designers Guild Award, riconoscimenti destinati a premiare i migliori costumi.\nCritics' Choice Television Award.\nAi Critics' Choice Television Awards 2012 ottenne due candidature:\nNell'edizione seguente, invece, la serie vinse due premi su sei candidature:\nDirectors Guild of America Award.\nNel 2013 ai Directors Guild of America Award Michael Rymer fu candidato nella categoria \"miglior regia per un film o miniserie tv\" grazie all'episodio \"L'angelo oscuro\".\nGLAAD Media Award.\nNel 2013, alla 24\u00aa edizione dei GLAAD Media Awards, assegnati assegnati dalla Gay &amp; Lesbian Alliance Against Defamation, \"American Horror Story\" vinse un premio come \"miglior film o miniserie tv\".\nGolden Reel Award.\nNel 2013 Timothy A. Cleveland, Andy Dawson, Gary Megregian e Noel Vought vinsero un Golden Reel Award, assegnato dalla Motion Picture Sound Editors, per il \"miglior montaggio audio\" grazie all'episodio \"Benvenuti a Briarcliff\".\nPGA Award.\nNel 2013 i produttori Ryan Murphy, Chip Vucelich, Bradley Buecker, Brad Falchuk, Dante Di Loreto, Alexis Martin Woodall ottennero una candidatura ai Producers Guild of America Awards.\nSatellite Awards.\nAi Satellite Awards 2011 \"American Horror Story\" vinse un premio come \"miglior serie tv di genere\"; mentre a Jessica Lange fu assegnato un premio speciale per la sua \"straordinaria performance in una serie tv\".\nAi Satellite Awards 2012 la serie fu candidata due volte, senza vincere:\nAll'edizione 2015 Lady Gaga fu nominata, senza vincere, come \"miglior attrice protagonista in un film o serie tv.\"\nSaturn Award.\nNel 2012 fu candidata per cinque Saturn Award:\nL'anno seguente fu candidata tre volte:\nScreen Actors Guild Award.\nAi Screen Actors Guild Awards 2012 Jessica Lange vinse il premio per la \"migliore attrice in una serie drammatica\". L'attrice fu candidata anche nell'edizione successiva, senza vincere.\nTCA Awards.\nTra il 2012 e il 2013 ai Television Critics Association Awards la serie ottenne i seguenti riconoscimenti:\nYoung Artist Awards.\nNell'edizione 2015, l'attore Dalton E. Gray ha avuto una candidatura nella categoria \"Miglior performance in una serie televisiva - Giovane attore guest star di anni 15-21.\""}
{"id": "4621421", "revid": "767487", "url": "https://it.wikipedia.org/wiki?curid=4621421", "title": "Tides That Meet", "text": "Tides That Meet \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche statunitensi il 4 ottobre 1915."}
{"id": "4621423", "revid": "729019", "url": "https://it.wikipedia.org/wiki?curid=4621423", "title": "Arthur Dorward", "text": "Biografia.\nDorward ottenne la commissione come ufficiale nei Royal Engineers nel 1868. Con questo corpo prest\u00f2 servizio nella Seconda guerra anglo-afghana nel 1878. Venne nominato comandante dei Royal Engineers in Giamaica nel 1897 e prese parte alla cattura di Tientsin a seguito della Ribellione dei Boxer in Cina nel 1900, operazione a seguito della quale venne nominato Cavaliere Commendatore dell'Ordine del Bagno. Dorward prest\u00f2 dunque servizio come Commissario di Weihaiwei dal settembre del 1901 e pass\u00f2 al comando delle truppe di Shanghai nel 1901, divenendo General Officer Commanding delle Troops in the Straits Settlements nel 1903 e maggiore generale in capo all'Amministrazione del Sudafrica nel 1905. Prest\u00f2 servizio nella Prima guerra mondiale come Ispettore degli Accampamenti nel War Office.\nMor\u00ec a Palma di Maiorca nel 1934."}
{"id": "4621424", "revid": "599013", "url": "https://it.wikipedia.org/wiki?curid=4621424", "title": "Annarita Anellino", "text": "Guardia-ala di 180\u00a0cm, ha giocato in Serie A1 con Priolo Gargallo, Catanzaro e Milano.\nCarriera.\nLa Polenghi Priolo la preleva dal Basket Ottaviano. Nella massima serie gioca complessivamente per sei stagioni, vincendo lo scudetto nel 1988-1989 e la Coppa dei Campioni nel 1989-1990, sempre con la formazione siciliana. Veste poi le maglie di Catanzaro e Milano. Infine gioca nelle serie minori con Cerveteri e Orvieto, impiegata anche nel ruolo di ala grande. Con Orvieto, ha disputato la Serie B.\nStatistiche.\nStatistiche in campionato.\n\"Dati aggiornati al 30 giugno 1992\"\nStatistiche nelle coppe europee.\n\"Dati aggiornati al 30 giugno 1990\""}
{"id": "4621425", "revid": "123189418", "url": "https://it.wikipedia.org/wiki?curid=4621425", "title": "Il progresso italo-americano", "text": "Il progresso italo-americano \u00e8 stato un quotidiano statunitense in lingua italiana pubblicato a New York dal 1880 al 1988.\nNel 1988 licenzi\u00f2 tutti i dipendenti iscritti ai sindacati. Una parte di questi decise con mezzi propri di dar vita ad un nuovo quotidiano tutt'oggi pubblicato con il nome \"America Oggi\".\nAll'inizio del ventesimo secolo \"Il progresso italo-americano\" fu il quotidiano italiano pi\u00f9 popolare a New York con un numero di copie vendute pari a 100.000.\nFondato nel 1879 da Carlo Barsotti che ne fu anche direttore fino al 1928 quando assunse la direzione Generoso Pope. Il primo redattore fu Adolfo Rossi, nato nel 1853 a Lendinara, che fu successivamente giornalista di successo in Italia tanto da entrare nel corpo diplomatico per la sua esperienza internazionale e mor\u00ec Ministro Plenipotenziario Italiano in Argentina nel 1921."}
{"id": "4621430", "revid": "124123", "url": "https://it.wikipedia.org/wiki?curid=4621430", "title": "Vilko Begi\u0107", "text": "Biografia.\nBegi\u0107 nacque a \u010cazma, nell'allora Impero austro-ungarico, oggi in Croazia.\nFu colonnello dell'Imperiale e regio Esercito austro-ungarico. dopo la Prima guerra mondiale divenne giornalista. Fu spesso attaccato dalla gendarmeria jugoslava. Nel 1924 fu arrestato per aver tentato di attraversare la frontiera illegalmente. Nel 1929 fu accusato di terrorismo, poi fu giudicato insieme a Vladko Ma\u010dek. Nel 1933 fu arrestato a causa della diffusione di volantini. Rimase uno stretto collaboratore di Vladko Ma\u010dek. Dopo la proclamazione dello Stato Indipendente di Croazia si un\u00ec all'Hrvatska legija, il nuovo esercito regolare della Croazia. Fu promosso col grado di generale di fanteria e il 14 agosto 1941 fu nominato Segretario di stato del Ministero della difesa.. Fu consigliere del Poglavnik Ante Paveli\u0107. Nell'aprile del 1943 scort\u00f2 Paveli\u0107 in visita da Adolf Hitler. All'inizio del settembre 1943 fu nominato Doglavnik (vice del Poglavnik) e divenne cos\u00ec membro della Doglavni\u010dko op\u0107insko."}
{"id": "4621435", "revid": "1573940", "url": "https://it.wikipedia.org/wiki?curid=4621435", "title": "Huawei Ascend G615", "text": "Il Huawei Ascend G615 \u00e8 un telefono prodotto dall'azienda cinese Huawei. Questo smartphone come altri di fascia medio-alta ha grandi capacit\u00e0 multimediali. Ha due fotocamere, una frontale e una posteriore rispettivamente da 1,3 e 8 megapixel.\nStoria.\nIl telefono ha avuto pubblicazione in Italia a partire dal 14 febbraio 2013.\nVersioni.\nEsistono due versioni, la cui unica differenza \u00e8 la RAM difatti solamente in Cina \u00e8 venduta una versione da 2 GB di RAM.\nSistema operativo.\nIl sistema operativo \u00e8 Android 4.0.4, ma gi\u00e0 alla presentazione \u00e8 stato annunciato un aggiornamento per aprile dello stesso anno. L'aggiornamento \u00e8 stato poi rimandato a data indefinita. \u00c8 possibile modificare a scelta il tema del telefono personalizzandolo con lo stile di Huawei."}
{"id": "4621438", "revid": "695564", "url": "https://it.wikipedia.org/wiki?curid=4621438", "title": "The Greatest Hits World Tour 2013-2015", "text": ""}
{"id": "4621440", "revid": "767487", "url": "https://it.wikipedia.org/wiki?curid=4621440", "title": "The Family Divided", "text": "The Family Divided \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 2 ottobre 1915."}
{"id": "4621441", "revid": "599013", "url": "https://it.wikipedia.org/wiki?curid=4621441", "title": "Maria Puglisi", "text": "Guardia di 175\u00a0cm, ha giocato in Serie A1 con Priolo Gargallo.\nCarriera.\n\u00c8 un prodotto delle giovanili di Priolo, con cui esordisce positivamente anche nella vittoriosa Coppa dei Campioni 1989-1990.\nNel 1995-1996 \u00e8 nella rosa della Rescifina Messina, poi scende in Serie A2 con la Cestistica Ragusa, con cui torna a giocare nel 1998-1999.\nStatistiche.\n\"Statistiche aggiornate al 30 giugno 1988\""}
{"id": "4621442", "revid": "533647", "url": "https://it.wikipedia.org/wiki?curid=4621442", "title": "Edgar I\u00e9", "text": "Biografia.\n\u00c8 il fratello gemello di Edelino I\u00e9, centrocampista del e suo compagno di squadra nelle giovanili.\nCaratteristiche tecniche.\nSi tratta di un difensore centrale che pu\u00f2 essere impiegato anche come terzino destro. Lo stesso giocatore si definisce \"\u00abVeloce e aggressivo.\u00bb\".\nCarriera.\nClub.\nBarcellona.\nNel 2012 viene acquistato dal Barcellona, insieme al suo amico e compagno di squadra Agostinho C\u00e1, mentre giocava nelle giovanili dello Sporting Lisbona. I due vengono inseriti nella rosa del Barcellona B. L'esordio con la maglia \"Blaugrana\" arriva l'8 dicembre 2012 nel pareggio per 1-1, in Segunda Divisi\u00f3n, contro l'Elche. Conclude la prima stagione da professionista con 6 presenze. La seconda stagione nel Barcellona B inizia il 17 agosto 2013 nella sconfitta di campionato per 2-1 contro il Mirand\u00e9s, I\u00e9 gioca fino al minuto 82, minuto in cui viene sostituito da Frank Bagnack.\nIl 3 dicembre 2014 fa il suo esordio con la maglia del Barcellona, subentrando a J\u00e9r\u00e9my Mathieu, in occasione dei sedicesimi di finale di Coppa del Re contro l'Huesca. Il 30 maggio successivo, pur non scendendo in campo, vince la sua prima Coppa del Re, grazie alla vittoria dei \"blaugrana\" sull'Athletic Bilbao, sconfitto 3-1 in finale.\nVillarreal.\nIl 27 agosto 2015 decide di rescindere il contratto che lo legava al club catalano per firmarne uno nuovo con il Villarreal venendo aggregato alla seconda squadra. La prima presenza arriva il 27 settembre successivo in occasione della vittoria casalinga, per 2-0, contro il Llosetense.\nRimane nel club di Vila-real per una stagione e mezza, andando a totalizzare 31 presenze, prima di decidere di rescindere il proprio contratto.\nBelenenses.\nA gennaio 2017 torna in patria per vestire la maglia del con il quale firma un contratto valido fino al 2020. L'esordio arriva il 27 gennaio in occasione della trasferta vinta, per 0-1, contro il . Conclude la sua prima stagione con la maglia del Belenenses con un bottino di 12 presenze.\nLilla e il prestito al Nantes.\nIl 5 luglio 2017 viene acquistato dal club francese del con cui firma un contratto valido fino al 2022. L'esordio arriva il 6 agosto successivo in occasione della partita casalinga vinta, per 3-0, contro il . Il 28 gennaio 2018 mette a segno il suo primo gol in carriera in occasione della vittoria interna, per 2-1, contro lo . Conclude la stagione con un bottino di 36 presenze e 1 rete. Il 30 gennaio 2019 viene mandato in prestito al Nantes, rimanendo in Ligue 1.\nTrabzonspor e il prestito al Feyenoord.\nIl 6 agosto 2019 viene acquistato dai turchi del Trabzonspor che lo prestano al Feyenoord la settimana successiva.\nNazionale.\nGiovanile.\nNel 2012 viene selezionato nella Selezione portoghese Under-19 per partecipare al Campionato europeo di calcio Under-19 2012 in Estonia, \nNel 2013 partecipa al Campionato mondiale di calcio Under-20 2013 in Turchia e al Campionato europeo di calcio Under-19 2013 in Lituania. Nel Mondiale, I\u00e9 scende in campo in 3 partite andando a segno nell'ottavo di finale contro il Ghana, firmando il momentaneo 2-1 ma la partita si concluder\u00e0 con la vittoria della Selezione ghanese per 3-2. Nell'Europeo gioca tutte le partite che la sua nazionale disputa ma il Portogallo viene eliminato dalla Serbia in semifinale.\nViene convocato per le Olimpiadi 2016 in Brasile dove disputa quattro partite venendo eliminato dalla Germania ai quarti di finale.\nNel giugno del 2017 viene convocato per partecipare al campionato europeo Under-21 2017 in Polonia dove disputa tre partite mettendo a segno anche una rete per\u00f2 venendo eliminato alla fase a gironi.\nMaggiore.\nIl 10 novembre 2017, in occasione dell'amichevole vinta, per 3-0, contro l'Arabia Saudita, disputa la sua prima partita con la maglia della nazionale maggiore.\nStatistiche.\nPresenze e reti nei club.\n\"Statistiche aggiornate al 20 ottobre 2018.\""}
{"id": "4621445", "revid": "767487", "url": "https://it.wikipedia.org/wiki?curid=4621445", "title": "Snakeville's Weak Women", "text": "Snakeville's Weak Women \u00e8 un cortometraggio muto del 1915 diretto da Roy Clements.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti dall'Essanay.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 7 ottobre 1915."}
{"id": "4621447", "revid": "2008491", "url": "https://it.wikipedia.org/wiki?curid=4621447", "title": "Mani mani/Yeah!", "text": "Mani mani/Yeah! \u00e8 un singolo di Loretta Goggi, pubblicato nel 1972.\nScritto da Dino Verde, Marcello Marchesi ed Enrico Simonetti, il brano \u00e8 un nuovo ballo lanciato dalla Goggi in \"Canzonissima 1972\". La canzone diventa una sorta di tormentone che Loretta ripropone in alcune puntate dello show.. Il singolo fu un successo, raggiungendo il quinto posto dei brani pi\u00f9 venduti. \nSecondo le certificazioni ufficiali della FIMI, il disco vendette seicentomila copie.\nIl lato B del disco contiene \"Yeah!\", brano scritto da Dino Verde, Marcello Marchesi, Pippo Caruso e Pippo Baudo, anch'esso presentato nel corso della trasmissione. Entrambi i brani fanno parte dell'album \"Vieni via con me\"."}
{"id": "4621450", "revid": "606039", "url": "https://it.wikipedia.org/wiki?curid=4621450", "title": "Lusorice", "text": ""}
{"id": "4621458", "revid": "436907", "url": "https://it.wikipedia.org/wiki?curid=4621458", "title": "Live at the Marquee", "text": ""}
{"id": "4621459", "revid": "767487", "url": "https://it.wikipedia.org/wiki?curid=4621459", "title": "The Old Sin", "text": "The Old Sin \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in tre bobine - usc\u00ec nelle sale cinematografiche USA il 5 ottobre 1915."}
{"id": "4621463", "revid": "2039709", "url": "https://it.wikipedia.org/wiki?curid=4621463", "title": "Monoprix", "text": "Monoprix \u00e8 un'insegna distributiva francese che opera prevalentemente nei centri cittadini e con negozi di prossimit\u00e0 e dal settembre 2012 fa parte al 100 % di \"Groupe Casino\".\nStoria.\nApre a Rouen il primo magazzino a prezzo unico, progenitore di \"Monoprix\".\nNel corso degli anni trenta, durante la crisi, Th\u00e9ophile Bader, creatore di Galeries Lafayette, fonda i magazzini popolari Monoprix. Nello stesso periodo la \"Nouvelles Galeries\" lancia \"Uniprix\" e i magazzini Printemps creano \"Prisunic\", tutti sullo stesso concetto di magazzini cittadini a prezzi bassi. La societ\u00e0 rileva \"Uniprix\" nel 1997 e \"Prisunic\" nel 2001 per convertirli in propri magazzini.\nNel 2008, la societ\u00e0 apre il suo sito internet di vendita di prodotti on-line a Parigi e nella sua regione. Nel corso del 2009, la zona di consegna si estende ad altri grandi citt\u00e0 francesi (Lione, Angers, Nizza, Marsiglia, Bordeaux, Nantes, Rennes, Tolosa, Montpellier e Digione).\nA giugno 2012, il gruppo Casino annuncia la propria volont\u00e0 di rilevare il 50 %\ndetenuto dal gruppo Galeries Lafayette. Un accordo permetter\u00e0 al \"gruppo Casino\" di divenire socio unico al 100 % entro ottobre 2013. Tuttavia l'operazione deve essere approvata da l'Autorit\u00e9 de la concurrence."}
{"id": "4621465", "revid": "2008491", "url": "https://it.wikipedia.org/wiki?curid=4621465", "title": "Molla tutto/Mettiamo che tu", "text": "Molla tutto/Mettiamo che tu \u00e8 un singolo di Loretta Goggi, pubblicato nel 1973.\nScritto da Dino Verde, Antonio Amurri ed Enrico Simonetti, il brano \u00e8 la sigla della trasmissione Formula due, programma di grande successo diretto da Eros Macchi, che segna la consacrazione della Goggi come imitatrice ed \nattrice comica, in coppia con Alighiero Noschese. Il singolo raggiunge il tredicesimo posto dei brani pi\u00f9 venduti.\nSecondo le certificazioni ufficiali della FIMI, il disco vendette quattrocentocinquantamila copie.\nNel 2006 il rapper statunitense T.I. ha campionato \"Molla tutto\" per il suo brano \"Get It\", contenuto nell'album \"King\", utilizzato per la colonna sonora del film \"Step Up\".\nIl lato B del disco contiene \"Mettiamo che tu\", brano scritto da Antonio Amurri ed Enrico Simonetti, anch'esso presentato nel corso della trasmissione. Entrambi i brani fanno parte dell'album Formula 2."}
{"id": "4621466", "revid": "599013", "url": "https://it.wikipedia.org/wiki?curid=4621466", "title": "Affinities", "text": ""}
{"id": "4621473", "revid": "767487", "url": "https://it.wikipedia.org/wiki?curid=4621473", "title": "Affinities (film 1915 Calvert)", "text": "Affinities \u00e8 un cortometraggio muto del 1915 diretto da E.H. Calvert.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 25 settembre 1915."}
{"id": "4621476", "revid": "123215238", "url": "https://it.wikipedia.org/wiki?curid=4621476", "title": "Becca Tobin", "text": "Deve la sua notoriet\u00e0 soprattutto all'interpretazione di Kitty Wilde nella quarta stagione della serie televisiva \"Glee\".\nBiografia.\nBecca \u00e8 cresciuta a Marietta, in Georgia ed \u00e8 la pi\u00f9 giovane di due sorelle. Becca ha frequentato la Pebblebrook High School di Mableton. Era una cheerleader ed \u00e8 cos\u00ec che ha iniziato a ballare.\nSuo padre \u00e8 ebreo. Ha cambiato scuola a met\u00e0 dell'ultimo anno, trasferendosi da una scuola di arti teatrali, e ha cominciato a essere vittima di bullismo da parte delle ragazze che la chiamavano \"freak\" e \"nerd\". A causa del bullismo, ha cominciato a saltare eventi scolastici, e non ha partecipato al diploma. Si \u00e8 diplomata successivamente presso la Wheeler High School nel 2004. \u00c8 un ex-alunna di The Musical and Dramatic Academy (AMDA), un college di arti dello spettacolo.\n\u00c8 una convinta sostenitrice dell'anti-bullismo ed \u00e8 la portavoce di \"Bullyville\".\nIl 10 luglio 2014 il suo ragazzo Matt Bendik \u00e8 stato trovato morto nella stanza di un albergo; le cause della morte non sono state divulgate. Nel giugno 2016 si \u00e8 fidanzata con Zach Martin; nel dicembre successivo i due si sono sposati.\nCarriera.\nSi \u00e8 trasferita a New York quando aveva diciotto anni per lavorare. Ha lavorato a Broadway come sostituta nel musical \"Rock of Ages\" e ha fatto teatro regionale, e appare nel complesso di \"West Side Story\". Nel 2011, ha fatto un tour con i Trans-Siberian Orchestra.\n\"Glee\" \u00e8 il suo primo progetto televisivo, a cui ha partecipato anche per la realizzazione della colonna sonora.\nNel 2013 ha ricevuto una candidatura ai Teen Choice Awards 2013 nella categoria \"Choice TV Villain\".\nDoppiatrici italiane.\nNelle versioni in italiano dei suoi film, Becca Tobin \u00e8 stata doppiata da:"}
{"id": "4621480", "revid": "685869", "url": "https://it.wikipedia.org/wiki?curid=4621480", "title": "Notte matta/Pupo pupazzo", "text": "Notte matta/Pupo pupazzo \u00e8 un singolo di Loretta Goggi, pubblicato nel 1976.\nScritto da Castellano e Pipolo su musica di Bruno Canfora, il brano \u00e8 la sigla d'apertura della trasmissione \"Dal primo momento che ti ho visto\", curiosa commistione tra variet\u00e0 e sceneggiato musicale, realizzato in coppia con Massimo Ranieri. Il brano \u00e8 un esempio del virtuosismo vocale della soubrette, ma, di difficile impatto, esce nei negozi proprio nel periodo di maggiore successo di vendite\ndi \"Dirtelo, non dirtelo\", rimanendone offuscato..\nIl lato B del disco contiene \"Pupo pupazzo\", brano scritto dagli stessi autori, anch'esso presentato nel corso della trasmissione e dedicato allo \"Zio Joe\", un pupazzo al quale il personaggio interpretato da Loretta nello sceneggiato si rivolge spesso per confidargli tutti i suoi problemi.."}
{"id": "4621486", "revid": "599013", "url": "https://it.wikipedia.org/wiki?curid=4621486", "title": "Suppressed Evidence", "text": ""}
{"id": "4621487", "revid": "938", "url": "https://it.wikipedia.org/wiki?curid=4621487", "title": "Nade\u017eda Olizarenko", "text": ""}
{"id": "4621489", "revid": "858648", "url": "https://it.wikipedia.org/wiki?curid=4621489", "title": "Io sono curiosa - Giallo", "text": ""}
{"id": "4621490", "revid": "99360933", "url": "https://it.wikipedia.org/wiki?curid=4621490", "title": "Ancora innamorati/Monsieur voulez-vous dan\u00e7er?", "text": "Ancora innamorati/Monsieur voulez-vous dan\u00e7er? \u00e8 un singolo di Loretta Goggi, pubblicato nel 1976.\nScritto da Giancarlo Bigazzi e Tot\u00f2 Savio, viene presentato all'interno di \"Domenica In\", ai tempi presentata da Corrado, e in molte altre trasmissioni televisive dell'epoca. Il brano raggiunge il quattordicesimo posto dei singoli pi\u00f9 venduti..\nIl lato B del disco contiene \"Monsieur voulez-vous dan\u00e7er?\", brano disco scritto dagli stessi autori.\nIl singolo per il mercato italiano \u00e8 stato stampato in due diverse versioni: la prima tiratura conteneva sul fronte di copertina il titolo del solo lato A (\"Ancora innamorati\"), mentre sul retro di copertina era stampato il titolo del lato B (\"Monsieur voulez-vous dan\u00e7er?\"), scritto con il punto interrogativo finale, a differenza del tondino del vinile, in cui era impresso senza punto interrogativo. \nLa seconda tiratura invece conteneva i titoli di entrambi i brani sul fronte di copertina, il secondo scritto col punto interrogativo finale, in questo caso corrispondente alla stampa del tondino del vinile. \nVersioni estere.\nIl singolo \u00e8 stato pubblicato anche all'estero e in altri paesi del mondo. Entrambi i brani sono stati tradotti in spagnolo per il mercato in lingua iberica con il titolo \"Todavia enamorados/Se\u00f1or, Quiere Vd. Bailar\", mentre per le emissioni tedesca, greca, canadese e statunitense sono stati distribuiti i brani in italiano.\nVersioni pubblicate all'estero:"}
{"id": "4621493", "revid": "767487", "url": "https://it.wikipedia.org/wiki?curid=4621493", "title": "Suppressed Evidence (film 1915)", "text": "Suppressed Evidence \u00e8 un cortometraggio muto del 1915 interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company. Venne girato a Niles. Gilbert M. 'Broncho Billy' Anderson, fondatore della casa di produzione Essanay (che aveva la sua sede a Chicago), aveva individuato nella cittadina californiana di Niles il luogo ideale per trasferirvi una sede distaccata della casa madre. Niles divent\u00f2, cos\u00ec, il set dei numerosi western prodotti da Anderson.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 9 ottobre 1915."}
{"id": "4621494", "revid": "858648", "url": "https://it.wikipedia.org/wiki?curid=4621494", "title": "Sotto il vestito niente 2", "text": ""}
{"id": "4621501", "revid": "104458", "url": "https://it.wikipedia.org/wiki?curid=4621501", "title": "Alleanza di chiese cristiane evangeliche in Italia", "text": ""}
{"id": "4621503", "revid": "599013", "url": "https://it.wikipedia.org/wiki?curid=4621503", "title": "In the Palace of the King", "text": ""}
{"id": "4621505", "revid": "767487", "url": "https://it.wikipedia.org/wiki?curid=4621505", "title": "Broncho Billy, Sheepman", "text": "Broncho Billy, Sheepman \u00e8 un cortometraggio muto del 1915 scritto, prodotto, interpretato e diretto da Gilbert M. 'Broncho Billy' Anderson.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche USA l'8 ottobre 1915."}
{"id": "4621506", "revid": "256896", "url": "https://it.wikipedia.org/wiki?curid=4621506", "title": "Unitariani Universalisti", "text": ""}
{"id": "4621508", "revid": "2008491", "url": "https://it.wikipedia.org/wiki?curid=4621508", "title": "Loretta con la &quot;O&quot;/Cammino fra la pioggia", "text": "Loretta con la \"O\"/Cammino tra la pioggia \u00e8 un singolo di Loretta Goggi, pubblicato nel 1975.\nScritto da Carla Vistarini nell'adattamento italiano, il brano \u00e8 una cover di \"Liza with a Z\", un grande successo di Liza Minnelli. Dopo una pausa di quasi 2 anni, nel 1975 la Goggi torna alla musica, firmando un contratto con la CBS. Il brano viene presentato all'interno della trasmissione \"Punto e basta\", condotta da Gino Bramieri. \nLoretta ne presenta un frammento anche in \"Un colpo di fortuna\", trasmissione abbinata alla Lotteria Italia, presentata da Pippo Baudo.\nIl lato B del disco contiene \"Cammino tra la Pioggia\",cover di \"Walking in the rain\" di Barry White riadattata in italiano dalla stessa Goggi.. Daniela Goggi \u00e8 presente nel \"parlato\" all'inizio della canzone.."}
{"id": "4621518", "revid": "712828", "url": "https://it.wikipedia.org/wiki?curid=4621518", "title": "Ichibei Hy\u014dsube", "text": ""}
{"id": "4621521", "revid": "716642", "url": "https://it.wikipedia.org/wiki?curid=4621521", "title": "Agostinho C\u00e1", "text": "Caratteristiche tecniche.\nC\u00e1 \u00e8 un centrocampista difensivo, ma pu\u00f2 occupare la maggior parte delle posizioni nel centrocampo. Le sue principali caratteristiche sono la sua rapidit\u00e0, il controllo della palla e l'adattamento alle diverse posizioni a centrocampo.\nCarriera.\nClub.\nBarcellona e i vari prestiti.\nNel 2012 viene acquistato dal Barcellona, insieme al suo amico e compagno di squadra Edgar I\u00e9, mentre giocava nelle giovanili dello Sporting Lisbona. I due vengono inseriti nella rosa del Barcellona B. L'esordio con la maglia \"Blaugrana\" arriva il 31 ottobre 2012 nella vittoria per 4-1, in Segunda Divisi\u00f3n, contro l'Huesca. Conclude la prima stagione da professionista con 4 presenze.\nNel gennaio 2014, dopo aver saltato la prima met\u00e0 di stagione per un infortunio al ginocchio, viene ceduto, in prestito, al Girona, squadra della seconda serie spagnola. Esordisce il 16 febbraio successivo, nella vittoria casalinga per 6-0 contro il Lugo, subentrando al 79' al compagno di squadra Juanlu Hens. A fine stagione, totalizzando una sola presenza, fa ritorno a Barcellona.\nDopo aver passato la stagione 2014-2015 praticamente come fuori rosa, il 19 agosto 2015 viene ceduto, in prestito al Lleida Esportiu. A fine stagione, non riuscendo a disputare nessun'incontro, il Barcellona decide di non rinnovare il contratto al giovane centrocampista.\nStumbras.\nAd aprile 2017, dopo essersi allenato per alcuni mesi con la squadra italiana del che tuttavia decide di non tesserarlo, viene ingaggiato dalla squadra lituana dello . Il 24 settembre successivo, seppur non scendendo in campo, vince la Coppa di Lituania poich\u00e9 la sua squadra si impone, per 1-0, contro il . L'esordio arriva il 27 ottobre 2017 successivo in occasione della sconfitta casalinga, per 0-3, contro l'. Conclude la sua prima stagione in terra lituana con un bottino di due presenze e la vittoria della Coppa nazionale.\nIl 17 febbraio 2018 perde la partita valida per l'assegnazione della Supercoppa di Lituania poich\u00e9 gli avversari del si impongono per 5-0.\nCova Piedade.\nDopo quasi due anni passati in Lituania decide di tornare in patria per vestire la maglia del , club militante nella Segunda Liga. L'esordio arriva il 26 agosto 2018 in occasione nella trasferta pareggiata, per 1-1, contro l'.\nNazionale.\nGiovanile.\nNel 2012 viene selezionato nella Selezione portoghese U-19 per partecipare al Campionato europeo di calcio Under-19 2012 in Estonia, disputa le 3 partite della fase a gironi, il Portogallo non passa il turno ma si qualifica per il Campionato mondiale di calcio Under-20 2013 in Turchia.\nNel 2013 partecipa al Campionato mondiale di calcio Under-20 2013 in Turchia. C\u00e1 scende in campo in 3 partite, il Portogallo viene eliminato negli ottavi di finale dal Ghana.\nStatistiche.\nPresenze e reti nei club.\n\"Statistiche aggiornate al 1\u00ba settembre 2018.\""}
{"id": "4621525", "revid": "287204", "url": "https://it.wikipedia.org/wiki?curid=4621525", "title": "Paavo Yrjola", "text": ""}
{"id": "4621527", "revid": "767487", "url": "https://it.wikipedia.org/wiki?curid=4621527", "title": "The Great Deceit", "text": "The Great Deceit \u00e8 un cortometraggio muto del 1915 diretto da Lawrence C. Windom.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 12 ottobre 1915."}
{"id": "4621528", "revid": "287204", "url": "https://it.wikipedia.org/wiki?curid=4621528", "title": "Vaino Muinonen", "text": ""}
{"id": "4621531", "revid": "287204", "url": "https://it.wikipedia.org/wiki?curid=4621531", "title": "Saul Villalobos", "text": ""}
{"id": "4621532", "revid": "256896", "url": "https://it.wikipedia.org/wiki?curid=4621532", "title": "Chiesa Cristiana Avventista", "text": ""}
{"id": "4621533", "revid": "767487", "url": "https://it.wikipedia.org/wiki?curid=4621533", "title": "The Spider (film 1915 Windom)", "text": "The Spider \u00e8 un cortometraggio muto del 1915 diretto da Lawrence C. Windom.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche USA il 23 ottobre 1915.\nViene citato in \"Moving Picture World\" del 23 ottobre 1915."}
{"id": "4621534", "revid": "1305772", "url": "https://it.wikipedia.org/wiki?curid=4621534", "title": "Radiotelefono", "text": "Il radiotelefono \u00e8 una tipologia di telefono la quale si contraddistingue per trasmettere e ricevere il suono sotto forma di onde radio. L'importanza del radiotelefono nella storia della telefonia \u00e8 notevole. Il radiotelefono ha infatti permesso l'attuale diffusione di massa della telefonia mobile.\nFunzionamento.\nDue grandi categorie di radiotelefoni sono i radiotelefoni per comunicazioni broadcast e i radiotelefoni per comunicazioni unicast. Da un punto di vista pratico, la principale differenza tra le due categorie di radiotelefoni riguarda l'utenza telefonica. Il radiotelefono per comunicazioni broadcast trasmette il suono in tutti i punti di una determinata area e tutti i radiotelefoni per comunicazioni broadcast situati all'interno di tale area sono potenzialmente in grado di ricevere il suono. Potenzialmente perch\u00e9 il radiotelefono pu\u00f2 impiegare metodi diversi per trasmettere il suono sotto forma di onde radio. Inoltre pu\u00f2 impiegare onde radio appartenenti a qualsiasi banda di frequenze. Il radiotelefono ricevente deve quindi essere in grado di ricevere il suono nella forma risultante dal particolare metodo di trasmissione adottato dal radiotelefono trasmittente. Inoltre deve essere in grado di ricevere le onde radio appartenenti alla banda di frequenze utilizzata dal radiotelefono trasmittente. Il radiotelefono nasce come radiotelefono per comunicazioni broadcast e subito viene utilizzato anche con le reti telefoniche pubbliche nonostante che, dalla loro nascita, permettano la comunicazione unicast. Nella comunicazione unicast sono soltanto due i soggetti in comunicazione. Quindi, per utilizzare i radiotelefoni per comunicazioni broadcast con le reti telefoniche pubbliche, \u00e8 necessaria una persona che manualmente colleghi il radiotelefono con una singola utenza della rete telefonica pubblica. In seguito alla crescente richiesta di poter utilizzare le reti telefoniche pubbliche con il telefono mobile, iniziano ad essere disponibili in commercio radiotelefoni per comunicazioni unicast progettati per funzionare con le reti telefoniche pubbliche. Tali radiotelefoni sono dotati di un disco combinatore (in seguito sostituito da una tastiera numerica) attraverso il quale \u00e8 possibile effettuare una comunicazione unicast senza l'intervento di una persona che manualmente colleghi le due singole utenze telefoniche. A tale fine \u00e8 sufficiente infatti comporre, con il disco combinatore, il numero telefonico associato alla singola utenza telefonica con cui si vuole comunicare. \nAltre due grandi categorie di radiotelefoni sono i radiotelefoni per comunicazioni half-duplex e i radiotelefoni per comunicazioni full-duplex. I radiotelefoni per comunicazioni half-duplex sono in grado di trasmettere e ricevere il suono non simultaneamente. Mentre i radiotelefoni per comunicazioni full-duplex sono in grado di trasmettere e ricevere il suono simultaneamente. Con i radiotelefoni per comunicazioni full-duplex \u00e8 quindi possibile parlare ai propri interlocutori telefonici e contemporaneamente ascoltare quello che ci dicono. Mentre, con i radiotelefoni per comunicazioni half-duplex, ci\u00f2 \u00e8 possibile solo in momenti diversi. I radiotelefoni per comunicazioni broadcast possono permettere sia la comunicazione half-duplex che la comunicazione full-duplex: normalmente i modelli pi\u00f9 economici permettono solo la comunicazione half-duplex, mentre i modelli pi\u00f9 costosi permettono anche la comunicazione full-duplex. I moderni radiotelefoni per comunicazioni unicast progettati per funzionare con le reti telefoniche pubbliche sono invece tutti in grado di realizzare la comunicazione full-duplex. Le moderne reti telefoniche pubbliche sono infatti pensate per la comunicazione full-duplex. Nei radiotelefoni per comunicazioni half-duplex, la modalit\u00e0 operativa pi\u00f9 diffusa per scegliere quando trasmettere il suono e quando invece riceverlo \u00e8 il push-to-talk.\nCanale radiotelefonico.\nIl radiotelefono trasmette e riceve il suono attraverso quello che \u00e8 chiamato \"canale radiotelefonico\".\nPer realizzare una comunicazione half-duplex, il radiotelefono utilizza un solo canale radiotelefonico. Per realizzare una comunicazione full-duplex, il radiotelefono utilizza invece due canali radiotelefonici: un canale per trasmettere il suono generato dall'utente del radiotelefono e un canale per ricevere il suono generato dal suo interlocutore telefonico. Destinati ad usi particolari, possono essere realizzati radiotelefoni che, in caso di comunicazione half-duplex, utilizzino sempre il medesimo canale radiotelefonico. Oppure, in caso di comunicazione full-duplex, utilizzino sempre i medesimi due canali radiotelefonici. Normalmente per\u00f2 i radiotelefoni disponibili in commercio sono in grado di utilizzare un gruppo pi\u00f9 o meno ampio di canali radiotelefoni. In particolare tutti i radiotelefoni progettati per funzionare con le reti radiotelefoniche della rete telefonica generale. Ci\u00f2 diminuisce la probabilit\u00e0 di trovare occupati, da altri utilizzatori, l'unico canale radiotelefonico (in caso di comunicazione half-duplex) o gli unici due canali radiotelefonici (in caso di comunicazione full-duplex) utilizzati dal radiotelefono. Naturalmente, pi\u00f9 sono i canali radiotelefonici utilizzabili dal radiotelefono, minore \u00e8 tale probabilit\u00e0.\nNei radiotelefoni per comunicazioni broadcast, se \u00e8 possibile scegliere il canale radiotelefonico utilizzato dal radiotelefono, tale scelta \u00e8 effettuata dall'utente del radiotelefono. Nei radiotelefoni progettati per funzionare con le reti radiotelefoniche della rete telefonica generale, la scelta del canale radiotelefonico utilizzato dal radiotelefono \u00e8 effettuata invece, in modo automatico, dalla rete radiotelefonica.\nTipologie.\nInerentemente l'installazione del radiotelefono, si distinguono le seguenti due tipologie di radiotelefoni:\nInerentemente l'impianto telefonico a cui si collega il radiotelefono, si distinguono invece le seguenti due tipologie di telefoni:\nUn radiotelefono pu\u00f2 anche non appartenere ad una di queste due tipologie di radiotelefoni. Inoltre, anche queste due tipologie di radiotelefoni, non sono mutuamente esclusive. Da vari anni infatti sono disponibili in commercio radiotelefoni mobili, progettati per funzionare con le reti radiotelefoniche della rete telefonica generale, che sono sia dei radiotelefoni cellulari che dei radiotelefoni satellitari. Tali radiotelefoni sono commercializzati per ovviare ad uno dei principali svantaggi dei radiotelefoni satellitari progettati per funzionare con le reti telefoniche mobili della rete telefonica generale: l'alto costo delle telefonate. Dove possibile, tali radiotelefoni vengono infatti utilizzati come radiotelefoni cellulari in modo da risparmiare sul costo delle telefonate.\nRadiotelefono fisso.\nIl radiotelefono fisso \u00e8 un radiotelefono che durante l'utilizzo \u00e8 installato in un luogo. Il radiotelefono fisso \u00e8 quindi una sottotipologia di telefono fisso.\nRadiotelefono mobile.\nIl radiotelefono mobile (anche chiamato \"telefono radiomobile\") \u00e8 un radiotelefono che non \u00e8 installato in un luogo, o al massimo \u00e8 installato su un veicolo, ed \u00e8 utilizzabile mentre ci si sposta da un luogo ad un altro. Il radiotelefono mobile \u00e8 quindi una sottotipologia di telefono mobile.\nRadiotelefono cellulare.\nIl radiotelefono cellulare \u00e8 un radiotelefono progettato per funzionare con una rete telefonica cellulare. Il radiotelefono cellulare rappresenta l'attuale tipica realizzazione del telefono cellulare.\nRadiotelefono satellitare.\nIl radiotelefono satellitare \u00e8 un radiotelefono progettato per funzionare con una rete telefonica satellitare. Il radiotelefono satellitare rappresenta l'attuale tipica realizzazione del telefono satellitare.\nLegislazione.\nL'uso dei radiotelefoni progettati per funzionare esclusivamente con le reti telefoniche mobili della rete telefonica generale \u00e8 libero in tutto il mondo. Per poterli utilizzare in un determinato Paese \u00e8 necessario per\u00f2 controllare che utilizzino i sistemi radiotelefonici adottati dalle reti telefoniche mobili di quel Paese. Attualmente infatti vari sono i sistemi radiotelefonici adottati dalle reti telefoniche mobili della rete telefonica generale. Anche se i pi\u00f9 utilizzati sono soltanto due: il GSM e l'UMTS. Inoltre, relativamente ad un determinato sistema radiotelefonico, \u00e8 necessario controllare che il radiotelefono utilizzi le bande di frequenze radio adottate nel Paese. Un sistema radiotelefonico pu\u00f2 infatti essere progettato per utilizzare varie bande di frequenze radio, mentre le reti telefoniche mobili di un Paese possono essere realizzate in modo da non utilizzarle tutte. Ad esempio il sistema radiotelefonico GSM \u00e8 progettato per utilizzare cinque diverse bande di frequenze radio, ma, nella maggior parte dei casi, un Paese ha reti telefoniche mobili GSM che utilizzano soltanto due delle cinque bande. Relativamente ad un sistema radiotelefonico progettato per utilizzare varie bande di frequenze radio, per essere sicuri che un radiotelefono funzioni in tutto il mondo, esso deve quindi essere multi-band. \nPer quanto riguarda invece l'uso dei radiotelefoni per comunicazioni broadcast, in quasi tutti i Paesi del mondo, esso \u00e8 regolamentato da leggi dello Stato che possono arrivare a vietare non solo l'utilizzo del radiotelefono ma anche la semplice detenzione. In particolare le norme possono riguardare la potenza elettrica utilizzata in trasmissione, la banda di frequenze radio utilizzata in trasmissione, l'area di utilizzo.\nIn Italia.\nIn Italia le principali leggi dello Stato riguardanti il radiotelefono sono due: il decreto legislativo n. 259 del 1\u00ba agosto 2003, contenente il Codice delle comunicazioni elettroniche, e il decreto ministeriale del 13 novembre 2008, contenente l'attuale Piano nazionale di ripartizione delle frequenze.\nIn conformit\u00e0 alla vigente legislazione italiana, gli unici radiotelefoni per comunicazioni broadcast utilizzabili da chiunque in Italia, senza alcun particolare adempimento di carattere formativo e/o burocratico e/o fiscale, sono i radiotelefoni rientranti esclusivamente nella categoria degli LPD433 e/o degli SRD860. Dal 2007 per\u00f2 non \u00e8 pi\u00f9 possibile commercializzare nuovi radiotelefoni rientranti esclusivamente nella categoria degli LPD433. Ma \u00e8 comunque possibile continuare ad utilizzare quelli gi\u00e0 commercializzati. Inoltre dal 2012 i produttori di radiotelefoni non commercializzano pi\u00f9 radiotelefoni rientranti nella categoria degli SRD860 in quanto, essendo piuttosto costosi, nessuno li comprava. Il risultato \u00e8 che attualmente, se si vuole utilizzare un radiotelefono per comunicazioni broadcast che non richieda alcun particolare adempimento di carattere formativo e/o burocratico e/o fiscale, \u00e8 necessario acquistarlo nel mercato dell'usato o farselo prestare da chi lo possiede. \nIn un'ipotetica scala rappresentante la libert\u00e0 di utilizzo in Italia dei radiotelefoni per comunicazioni broadcast, su un gradino immediatamente inferiore a quello dei radiotelefoni rientranti esclusivamente nella categoria degli LPD433 e/o degli SRD860, ci sono i radiotelefoni rientranti nella categoria dei PMR446 e i radiotelefoni utilizzanti la cosiddetta \"banda cittadina\". Per tali radiotelefoni \u00e8 necessario consegnare, al competente Ispettorato territoriale del Dipartimento per le comunicazioni del Ministero dello Sviluppo Economico, un apposito modulo nel quale si dichiara l'intenzione di espletare, nel rispetto di ogni norma attualmente vigente, l'attivit\u00e0 di radiocomunicazione. Nella dichiarazioni devono essere anche elencati tutti i radiotelefoni che si intende utilizzare. \u00c8 necessario inoltre pagare una tassa annua di 12 euro versabili interamente al medesimo Ispettorato Territoriale."}
{"id": "4621538", "revid": "767487", "url": "https://it.wikipedia.org/wiki?curid=4621538", "title": "The Village Homestead", "text": "The Village Homestead \u00e8 un film muto del 1915 sceneggiato e diretto da Joseph Byron Totten. Il nome del regista appare anche tra gli interpreti del film.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film usc\u00ec nelle sale cinematografiche USA l'11 ottobre 1915."}
{"id": "4621540", "revid": "599013", "url": "https://it.wikipedia.org/wiki?curid=4621540", "title": "All Stuck Up", "text": ""}
{"id": "4621542", "revid": "76963", "url": "https://it.wikipedia.org/wiki?curid=4621542", "title": "Shingo Katori", "text": "Entra a far parte della Johnny &amp; Associates nel 1987, dove inizia la carriera come tarento e idol; diventa uno dei membri del gruppo j-pop SMAP fin dalla loro fondazione nel 1991. Famoso anche per le sue partecipazioni a spettacoli crossdressing in cui \u00e8 conosciuto col nomignolo di .\nHa doppiato anche alcuni personaggi di anime, tra cui Andromeda nei film dedicati alla serie \"I Cavalieri dello zodiaco\" e il protagonista di \"Nino, il mio amico ninja\"."}
{"id": "4621546", "revid": "256896", "url": "https://it.wikipedia.org/wiki?curid=4621546", "title": "Chiesa Spiritista", "text": ""}
{"id": "4621548", "revid": "256896", "url": "https://it.wikipedia.org/wiki?curid=4621548", "title": "Club Alpino Siciliano", "text": ""}
{"id": "4621550", "revid": "256896", "url": "https://it.wikipedia.org/wiki?curid=4621550", "title": "Gruppo Italiano Scrittori di Montagna", "text": ""}
{"id": "4621551", "revid": "256896", "url": "https://it.wikipedia.org/wiki?curid=4621551", "title": "Consiglio Supremo degli Ellenici Gentili", "text": ""}
{"id": "4621554", "revid": "486946", "url": "https://it.wikipedia.org/wiki?curid=4621554", "title": "Bustelo", "text": ""}
{"id": "4621555", "revid": "1573940", "url": "https://it.wikipedia.org/wiki?curid=4621555", "title": "Haliaeetus sanfordi", "text": "L'aquila pescatrice di Sanford (\"Haliaeetus sanfordi\" ()) \u00e8 un uccello rapace diurno appartenente alla famiglia Accipitridae, diffuso nella parte settentrionale dell'Australasia.\nDescrizione.\n\u00c8 un'aquila di media taglia dal peso leggero, da adulta mostra un piumaggio bruno, rossastro e color crema pallido; possiede un becco robusto, un collo allungato e zampe nude relativamente corte.\nQuando si posa sui rami degli alberi assume una postura eretta che tende ad incurvarsi una volta a terra.\nI sessi sono simili per dimensioni, anche se a volte la femmina pu\u00f2 essere pi\u00f9 grande (anche fino all'11%) e pi\u00f9 pesante.\nI giovani della specie, come spesso accade con altre aquile pescatrici, cambiano vari piumaggi passando lentamente dall'uno all'altro, fino a sviluppare la livrea definitiva non prima del quinto o sesto anno di vita."}
{"id": "4621556", "revid": "738436", "url": "https://it.wikipedia.org/wiki?curid=4621556", "title": "Tu b'Av", "text": ""}
{"id": "4621557", "revid": "729019", "url": "https://it.wikipedia.org/wiki?curid=4621557", "title": "Paula de Odivelas", "text": "Oltre che per la scandalosa relazione amorosa col re, \"madre\" Paula divenne particolarmente nota per la ricchezza che accumul\u00f2 grazie a questa relazione clandestina.\nBiografia.\nBattezzata nella parrocchia di Santa Justa, suo nonno paterno era di Giovanni Paolo Bryt, un ex soldato tedesco al soldo dell'imperatore Carlo V che si era stabilito poi a Lisbona dove aveva svolto la professione di orafo. Il suo matrimonio con Leonor de Almeida (figlia a sua volta del marinaio napoletano Domenico Urselo e di sua moglie Domingas de Andrade e Almeida), diede origine a Adri\u00e3o Paulo de Almeida, che segu\u00ec il padre nella sua professione. Adri\u00e3o Paulo de Almeida e sua moglie, Josefa da Silva e Sousa, ebbero in tutto tre figlie, Maria Micaela, Teresa Paula e Felicia Leocadia de Assis e Almeida.\nSecondo i documenti del monastero dove poi visse la sua vita, la Maria Micaela Odivelas entr\u00f2 come novizia a il 15 agosto 1704, professando solennemente i voti il 4 ottobre di quell'anno e rimase nel medesimo convento sino alla propria morte (4 luglio 1768). Le altre sue due sorelle sposarono l'una Jos\u00e9 Falc\u00e3o de Gamboa Fragoso, un ricco proprietario, mentre l'altra prese i voti come la sorella maggiore ed entr\u00f2 nel monastero di S\u00e3o Dinis, divenendo novizia dal 31 gennaio 1717 e pronunciando i voti solenni il 22 febbraio dell'anno successivo.\nQuando la Odivelas divenne suora, il suo monastero era frequentato dalla nobilt\u00e0 di corte tra cui lo stesso sovrano. Fu durante proprio uno di questi incontri che Giovanni V e suor Paula iniziarono a frequentarsi sempre pi\u00f9 assiduamente, al punto che l'8 settembre 1720 ne nacque un figlio, Giuseppe di Braganza, che venne per maggiore sicurezza fatto nascere a Lisbona."}
{"id": "4621558", "revid": "738436", "url": "https://it.wikipedia.org/wiki?curid=4621558", "title": "Birkat Halevan\u00e0", "text": ""}
{"id": "4621561", "revid": "647919", "url": "https://it.wikipedia.org/wiki?curid=4621561", "title": "Vilayet di Istambul", "text": ""}
{"id": "4621562", "revid": "694292", "url": "https://it.wikipedia.org/wiki?curid=4621562", "title": "Vilayet di Istanbul", "text": ""}
{"id": "4621571", "revid": "729019", "url": "https://it.wikipedia.org/wiki?curid=4621571", "title": "Unione Sportiva Vezio Parducci Viareggio 1936-1937", "text": "Questa voce raccoglie le informazioni riguardanti l'Unione Sportiva Vezio Parducci Viareggio nelle competizioni ufficiali della stagione 1936-1937."}
{"id": "4621573", "revid": "694292", "url": "https://it.wikipedia.org/wiki?curid=4621573", "title": "Vilayet di Janina", "text": ""}
{"id": "4621574", "revid": "47767", "url": "https://it.wikipedia.org/wiki?curid=4621574", "title": "Nadija", "text": ""}
{"id": "4621575", "revid": "300067", "url": "https://it.wikipedia.org/wiki?curid=4621575", "title": "Bastian Doreth", "text": ""}
{"id": "4621579", "revid": "1543377", "url": "https://it.wikipedia.org/wiki?curid=4621579", "title": "Unione Sportiva Fascista Catanzarese 1936-1937", "text": "Questa pagina raccoglie i dati riguardanti l'Unione Sportiva Fascista Catanzarese nelle competizioni ufficiali della stagione 1936-1937."}
{"id": "4621580", "revid": "767487", "url": "https://it.wikipedia.org/wiki?curid=4621580", "title": "Andreas Seiferth", "text": ""}
{"id": "4621590", "revid": "706725", "url": "https://it.wikipedia.org/wiki?curid=4621590", "title": "TypeScript", "text": "TypeScript \u00e8 un linguaggio di programmazione open source sviluppato da Microsoft. Si tratta di un Super-set di JavaScript che basa le sue caratteristiche su ECMAScript 6; capo del progetto \u00e8 Anders Hejlsberg.\nIl linguaggio estende la sintassi di JavaScript in modo che qualunque programma scritto in JavaScript sia anche in grado di funzionare con TypeScript senza nessuna modifica. \u00c8 stato progettato per lo sviluppo di grandi applicazioni ed \u00e8 destinato a essere compilato in JavaScript per poter essere interpretato da qualunque web browser o app.\nOrigini.\nTypeScript nasce dal crescente bisogno di un linguaggio front-end per lo sviluppo di applicazioni JavaScript su larga scala e dalla necessit\u00e0 di sicurezza e robustezza, sia da parte di sviluppatori interni a Microsoft sia da parte di clienti e sviluppatori indipendenti.\nCaratteristiche.\nTypeScript \u00e8 un linguaggio che estende la struttura esistente di JavaScript aggiungendo o rendendo pi\u00f9 flessibili e potenti varie sue caratteristiche:\nDa un punto di vista semantico TypeScript \u00e8 molto simile a JScript .NET, un'altra implementazione dello standard ECMA-262 di Microsoft.\nAnnotazione tipizzata.\nTypeScript prevede un sistema di annotazione dei tipi, che consente di controllare i tipi durante la fase di compilazione. Questa caratteristica pu\u00f2 essere ignorata se si vuole utilizzare la classica tipizzazione dinamica di JavaScript.\n function add(left: number, right: number): number {\n return left + right;\nLe annotazioni disponibili per i tipi primitivi sono: codice_1, codice_2 e codice_3. Debolmente o fortemente tipizzati, le strutture sono di tipo codice_4 (qualunque).\nLe annotazioni di tipo possono essere esportate in un \"file di dichiarazione\" (\"declarations file\" in inglese), per dare informazioni sui tipi a script TypeScript che usano librerie di supporto come, per esempio, Node.js e jQuery.\n\u00c8 possibile aggiungere annotazioni complesse all'inizializzazione di una variabile.\npublic structure: { name: string, age: number, salary: number, contact: string | number } = {\n name: 'Mario',\n age: 42,\n salary: 1300,\n contact: 2+'000'\nSupporto per ECMAScript 6.\nTypeScript aggiunge il supporto per le caratteristiche proposte nella versione \"Harmony\" di JavaScript presenti nello standard ECMAScript 6.\nI costrutti supportati sono:\nAncora prima che lo standard venisse definito appieno, Microsoft aveva dichiarato di voler continuare a sviluppare le caratteristiche di TypeScript mantenendole allineate con lo standard proposto.\nClassi.\nTypeScript supporta le classi come definite nello standard ECMAScript 6, integrando il supporto per le annotazioni tipizzate.\nclass Person {\n private age: number;\n private salary: number;\n constructor(private name: string, age: number, salary: number) {\n this.age = age;\n this.salary = salary;\n \n toString(): string {\n return `Name: ${this.name}, Age: (${this.age}), Salary: (${this.salary})`;"}
{"id": "4621592", "revid": "610351", "url": "https://it.wikipedia.org/wiki?curid=4621592", "title": "Thali Garc\u00eda", "text": "Biografia.\nA 17 anni si \u00e8 trasferita dalla sua citt\u00e0 di Hermosillo alla capitale del paese. A la Citt\u00e0 del Messico era una presentatrice di \"Nickers\", un programma televisivo soprattutto per i telespettatori di et\u00e0 compresa tra i 8 e i 15 anni trasmesso sul canale latinoamericano Nickelodeon.\nFilmografia.\nThali Garc\u00eda ha avuto ruoli in diverse serie televisive per i giovani"}
{"id": "4621594", "revid": "60222373", "url": "https://it.wikipedia.org/wiki?curid=4621594", "title": "The Short Happy Life of Francis Macomber", "text": ""}
{"id": "4621603", "revid": "88812", "url": "https://it.wikipedia.org/wiki?curid=4621603", "title": "Jean Claude Baudet", "text": ""}
{"id": "4621604", "revid": "247222", "url": "https://it.wikipedia.org/wiki?curid=4621604", "title": "NK Krka", "text": ""}
{"id": "4621605", "revid": "123313501", "url": "https://it.wikipedia.org/wiki?curid=4621605", "title": "Matteo Motterlini", "text": "\u00c8 noto per i suoi lavori in ambito psicoeconomico su processi decisionali, emozioni e razionalit\u00e0 umana; e per le sue ricerche in ambito epistemologico sulla razionalit\u00e0 della scienza e il metodo scientifico, con particolare riferimento ai contributi di Imre Lakatos e Paul Feyerabend.\nCarriera accademica e altri incarichi.\nProfessore ordinario di Logica e Filosofia della Scienza e Professor of Behavior Change: Environment, Health and Education Universit\u00e0 Vita-Salute San Raffaele di Milano.\n\u00c8 direttore del CRESA (Centro di ricerca in epistemologia sperimentale e applicata), da lui fondato a Milano nel 2007 presso la facolt\u00e0 di filosofia dell'Universit\u00e0 Vita-Salute San Raffaele. I progetti di ricerca del centro si concentrano su vari aspetti della cognizione umana, dal linguaggio al rapporto tra mente e cervello, dall'economia comportamentale alle neuroscienze cognitive della decisione, con particolare attenzione all'indagine sperimentale multidisciplinare e alle sue ricadute pratiche e applicative (per esempio nell'ambito del \"policy making\" e dell'\"evidence-based policy\").\n\u00c8 stato Consigliere per le Scienze Sociali e Comportamentali della Presidenza del Consiglio dei Ministri (DPCM 5 maggio 2016) (dal 5.4.2016 all'1.6.2018); Chief Behavioral Officer di E.ON (2016-2021) e Chief Behavioral Officer del Gruppo ospedaliero San Donato (2017-2020)\u00c8 stato consulente scientifico di MilanLab, A.C. Milan, fondatore e direttore di Anima FinLab, di Anima Sgr, centro di ricerca di finanza comportamentale e Scientific advisor di MarketPsychData, Ls Angeles.\nTra gli altri incarichi \u00e8 collaboratore de \"Il Corriere Economia\", \"Il Corriere della Sera\" e \"Il Sole 24 Ore\", per cui ha curato per anni il blog \"Controvento\". \u00c8 stato consulente scientifico di MilanLab, A.C. Milan, fondatore e direttore di Anima FinLab, di Anima Sgr, centro di ricerca di finanza comportamentale e Scientific advisor di MarketPsychData, Los Angeles.\nA inizio 2013, ha avviato il progetto di finanza comportamentale per Schroder Italia, dal quale \u00e8 nato Investimente, un test psicofinanziario al servizio di risparmiatori, promotori finanziari e private banker, per raccogliere e quindi analizzare i dati riguardanti le decisioni di investimento e i bias cognitivi nell'ambito della gestione del risparmio.\nLaureatosi in filosofia all'Universit\u00e0 di Milano, dove ha portato a termine il proprio dottorato in filosofia della scienza, ha conseguito il Master of Science in Logic and Scientific Method e ottenuto il Graduate Diploma in Economics alla London School of Economics and Political Science.\n\u00c8 stato ricercatore di economia politica e professore associato di filosofia della scienza presso l'Universit\u00e0 di Trento; Visiting Associate Professor al Department of Social and Decision Sciences della Carnegie Mellon University di Pittsburgh, Visiting Research Scholar al Department of Psychology della UCLA. Dal 2007 \u00e8 professore ordinario di filosofia della scienza presso l'Universit\u00e0 Vita-Salute San Raffaele.\nStudi e ricerche.\nPro e contro il metodo.\nI suoi primi lavori analizzano la proposta falsificazionista di Karl Popper, rivelando le difficolt\u00e0 in cui si imbatte il progetto demarcazionista e anti-induttivista. Affrontano quindi il modo in cui Imre Lakatos ha preteso superare alcune di queste difficolt\u00e0, e insieme raccogliere la \u2018sfida di Duhem\u2019 circa il carattere olistico del controllo empirico, tenendo conto delle immagini che scienziati e matematici hanno avuto della loro stessa pratica e riferendosi a particolari casi storici come termine di confronto. La sua ricostruzione del progetto filosofico di Lakatos si avvale di un'originale analisi del materiale dell'Archivio Lakatos. Una selezione del quale, accompagnata da un importante apparato critico, \u00e8 pubblicata in italiano \"Sull'orlo della scienza\" e in edizione ampliata per University of Chicago Press (1999, \"For and Against Method\"). Nel suo \"Reconstructing Lakatos\" (\"Studies in the History and Philosophy of Science\") e nella monografia \"Imre Lakatos. Scienza, matematica e storia\" avanza una nuova interpretazione del progetto razionalista di Lakatos come il prodotto di una peculiare combinazione delle idee di Popper e di Hegel. Ci\u00f2 \u00e8 motivo della straordinaria fecondit\u00e0 del pensiero lakatosiano, ma anche di una inesauribile tensione al suo interno. Una tensione che viene illustrata affrontando la relazione tra filosofia della scienza e storia della scienza in riferimento alla questione della valutazione di una data metodologia in base alle 'ricostruzioni razionali' a cui essa conduce. Nell'idea che le varie metodologie vadano confrontate con la storia della scienza \u00e8 contenuto il germe di una logica della scoperta in cui i canoni non siano fissati una volta per sempre, ma mutano nel tempo, anche se con ritmi non necessariamente uguali a quelli delle teorie scientifiche.\nMetodo e cognizione in economia.\nIn una fase successiva i suoi studi si sono focalizzati su questioni di metodologia dell'economia da una prospettiva interdisciplinare che combina riflessione epistemologica, scienze cognitive, ed economia sperimentale con aspetti pi\u00f9 tecnici di teoria della scelta e della decisione individuale in condizioni d'incertezza. Le ricerche di questo periodo analizzano criticamente lo status delle assunzioni della teoria della scelta razionale, valutando l'impatto delle violazioni comportamentali sistematiche alle restrizioni assiomatiche imposte dai modelli normativi di razionalit\u00e0. Avanzano quindi ragioni epistemologiche per la composizione della frattura economia e psicologia cognitiva in ambito della teoria della decisione; e suggeriscono di guardare ai recenti risultati dell'economia cognitiva in prospettiva di una nuova sintesi 'quasi-razionale' in cui i modelli neoclassici, integrati da teorie psicologiche che tengano conto dei limiti cognitivi dei soggetti decisionali, rafforzano le previsioni del comportamento economico degli esseri umani.\nNeuroeconomia, nudge ed evidence-based policy.\nLe sue ricerche indagano le basi neurobiologiche della razionalit\u00e0 umana attraverso lo studio dei correlati neurali dei processi decisionali in contesti economico-finanziari, con particolare attenzione al ruolo svolto dalle emozioni, dal rimpianto, e dall'apprendimento sociale.\nParallelamente progetta ed esperimenta i modi in cui i risultati dell'economia comportamentale e della neuroeconomia possono informare politiche pubbliche pi\u00f9 efficaci e basate sull'evidenza.\nQueste ricerche sono oggetto dei corsi di \"Filosofia della scienza\" e di \"Economia cognitiva e neuroeconomia\" e \"Behavior chang\"e che insegna all'universit\u00e0 San Raffaele, e hanno altres\u00ec trovato diffusione attraverso numerosi articoli divulgativi e due libri, \"Economia emotiva\" (2006) e \"Trappole mentali\" (2008), noti internazionalmente grazie alle traduzioni in spagnolo, coreano, giapponese e cinese. Il suo ultimo libro \u00e8 \"Psicoeconomia di Charlie Brown. Strategia per una societ\u00e0 pi\u00f9 felice\" (2014).Le sue ricerche indagano le basi neurobiologiche della razionalit\u00e0 umanaattraverso lo studio dei processi decisionali in contesti economico-finanziari, con particolare attenzione al ruolo delle emozioni, del rimpianto e dell\u2019apprendimento sociale.\nSu questi temi inoltre offre consulenze, tiene abitualmente corsi di formazione per aziende e conferenze."}
{"id": "4621607", "revid": "757396", "url": "https://it.wikipedia.org/wiki?curid=4621607", "title": "Shawn King", "text": "Carriera.\nNel 2013 passa alla Virtus Bologna, all'esordio in campionato contro la Dinamo Sassari segna 12 punti con 100% dal tiro e una stoppata."}
{"id": "4621609", "revid": "6923", "url": "https://it.wikipedia.org/wiki?curid=4621609", "title": "Associazione Calcio Spezia 1936-1937", "text": "Questa pagina raccoglie i dati riguardanti l'Associazione Calcio Spezia nelle competizioni ufficiali della stagione 1936-1937."}
{"id": "4621611", "revid": "665578", "url": "https://it.wikipedia.org/wiki?curid=4621611", "title": "Guerra civile svizzera", "text": ""}
{"id": "4621612", "revid": "31886", "url": "https://it.wikipedia.org/wiki?curid=4621612", "title": "Editologia", "text": "L'editologia \u00e8 il termine con il quale il filosofo Jean Claude Baudet designa la validit\u00e0 o meno di un sapere scientifico.\nSecondo Baudet, la caratteristica principale dell'editologia \u00e8 quello di definire la conoscenza come un insieme di testi, discorsi (e quindi termini), e di assegnare la scientificit\u00e0 di quei testi in base alle condizioni stesse della loro edizione.\nNella concezione di Baudet, l'editologia ha due scopi: comprendere i termini (terminologia) e analizzare l'edizione (editologia in senso stretto).\nLa critica della scienza, a suo giudizio, deve fondarsi su \u00abun complesso di testi pubblicati\u00bb che certamente vanno analizzati ma va capita anche la modalit\u00e0 della loro pubblicazione cio\u00e8 il fatto che sia loro riconosciuta dignit\u00e0 scientifica dalla comunit\u00e0 internazionale dei ricercatori va collegata anche in quale tipo di pubblicazione quel testo \u00e8 stato stampato.\nJean Claude Baudet ritiene insufficiente il criterio di scientificit\u00e0 (la falsificabilit\u00e0) di Karl Popper poich\u00e9 le proposizioni espresse nella vita quotidiana sono generalmente falsificabili senza che per questo acquistino un carattere scientifico. Un testo invece pubblicato ad esempio sulla rivista dell' \"American Chemical Society\" \u00e8 da considerarsi scientifico per il fatto stesso di apparire in questo periodico, un articolo invece pubblicato dal quotidiano \"Le Monde\" non ha carattere specificatamente scientifico.\nPer Baudet, l'editologia poich\u00e9 deve controllare accuratamente le pubblicazioni scientifiche (riviste periodiche, norme, brevetti...) deve fare appello alla sociologia e alla storia. L'editologia considera infatti la storia della scienza e la sociologia come degli strumenti scientifici parti integranti dell'epistemologia.\nSempre secondo Baudet, un apporto importante dell'editologia alla riflessione filosofica \u00e8 quello di sostituire il concetto di STI (Scienza-Tecnologia-Industria) a quello di scienza. La STI rappresenta un \"continuum\" epistemico perch\u00e9 le modalit\u00e0 di pubblicazione sono simili per i lavoratori scientifici (ricercatori), tecnici (ingegneri) e industriali (manager). \nQuesto approccio filosofico conduce ad una concezione della conoscenza che dichiara che il fulcro del razionalismo, inteso come logica, \u00e8 il complesso di STI. Una importante conseguenza del pensiero editologico \u00e8 di stabilire una critica storica dei discorsi successivi che caratterizzano le pietre miliari del pensiero umano: la letteratura, la religione, e pi\u00f9 tardi la filosofia.\nIl concetto di editologia \u00e8 stato attuato dalla scuola di sociolinguistica dell'Universit\u00e0 di Rouen negli anni '90 (Louis Guespin, Fran\u00e7ois Gaudin)."}
{"id": "4621615", "revid": "114704004", "url": "https://it.wikipedia.org/wiki?curid=4621615", "title": "Comaschi", "text": ""}
{"id": "4621616", "revid": "287204", "url": "https://it.wikipedia.org/wiki?curid=4621616", "title": "Associazione Fascista Calcio Venezia 1936-1937", "text": "Questa pagina raccoglie i dati riguardanti l'Associazione Fascista Calcio Venezia nelle competizioni ufficiali della stagione 1936-1937."}
{"id": "4621624", "revid": "173006", "url": "https://it.wikipedia.org/wiki?curid=4621624", "title": "Era dei Cesari", "text": ""}
{"id": "4621627", "revid": "2134764", "url": "https://it.wikipedia.org/wiki?curid=4621627", "title": "Lionel Bomayako", "text": ""}
{"id": "4621632", "revid": "2008491", "url": "https://it.wikipedia.org/wiki?curid=4621632", "title": "Un pomeriggio con te/Amanti ed angeli", "text": "Un pomeriggio con te/Amanti ed angeli \u00e8 un singolo di Loretta Goggi, pubblicato nel 1973.\nScritto dalla stessa Loretta Goggi su musica di Gianni Wright, \u00e8 il secondo estratto dall'album \"Formula 2\" ed \u00e8 l'ultimo singolo per la \"Durium\". Il brano viene presentato all'interno della trasmissione \"Formula due\", condotta in coppia con Alighiero Noschese.\nIl lato B del disco contiene \"Amanti ed angeli\", scritta da Giancarlo Bigazzi, Tot\u00f2 Savio ed Enrico Polito.."}
{"id": "4621640", "revid": "6923", "url": "https://it.wikipedia.org/wiki?curid=4621640", "title": "Honor\u00e9 Th\u00e9odoric d'Albert di Luynes", "text": "Era erede di diversi titoli nobiliari francesi tra cui duca di Luynes, di Chevreuse e Chaulnes e di un'immensa fortuna, che svolse un ruolo di \"grand seigneur\" e sostenne le rivendicazioni dell'esiliato comte de Chambord al trono di Francia; \u00e8 principalmente ricordato per la sua collezione di monete che don\u00f2 al Cabinet des M\u00e9dailles nel 1862.\nBiografia.\nIl suo Grand Tour giovanile in Italia fu segnato dalla morte del suo compagno, suo cugino Henri de Montmorency-Laval; torn\u00f2 in Francia e si un\u00ec alla \"garde du corps\" di Luigi XVIII e nel 1822 spos\u00f2 Marie Francoise Dauvet de Maineville, figlia del marchese di Maineville. Dopo la morte prematura della sposa, il 23 luglio 1824, ritorn\u00f2 in Italia.\nSi consol\u00f2 effettuando delle ricerche sul sito di Metaponto, nel Regno delle Due Sicilie, che pubblic\u00f2 e all'et\u00e0 di 28 anni divenne membro dell'Acad\u00e9mie des Inscriptions et Belles-Lettres. Nel Sud Italia, inoltre, condusse alcuni scavi nell'area Ionica reggina, nel sito che poi si scopr\u00ec corrispondere all'antica polis magnogreca di Locri Epizefiri. Qui scopr\u00ec, nel 1830, parte del basamento del \"Tempio di Zeus\" noto anche come \"Tempio di casa Marafioti\".\nNel 1835 fonda la rivista Annales de l'Institut arch\u00e9ologique con A. Ch. Quatrem\u00e8re de Quincy, il barone Jean de Witte, F\u00e9lix Lajard, Charles Lenormant e Raoul Rochette.\nI suoi interessi archeologici andavano dalla numismatica e dalla ceramiche antiche, oggetto delle sue collezioni, al tentativo di recuperare i segreti dell'acciaio Damasco: ricevette una medaglia d'argento per le sue lame all'Esposizione industriale francese del 1844 di Parigi. Offr\u00ec un premio di 8000 livre per il primo processo di fotolitografia coronato da successo mentre stava montando, nel suo castello di Dampierre, una delle pi\u00f9 belle collezioni di storia naturale dell'epoca in Francia. La sua collezione di monete antiche, medaglie, pietre incise e di vasi greci, fu donata al Cabinet des M\u00e9dailles.\nI suoi interessi archeologici lo portarono, nel maggio 1864, fino al mar Morto e a Petra\nA Dampierre commission\u00f2 ingenti lavori di ristrutturazione sotto la guida dell'architetto antiquario F\u00e9lix Duban, che aveva restaurato il castello di Blois. Dipinti di Marc-Charles-Gabriel Gleyre e Jean-Hippolyte Flandrin abbellirono le pareti della galleria, dove furono appesi con velluto rosso, contro il quale Luynes mont\u00f2 anche i trofei a cavallo delle sue armi antiche, il cui pezzo pi\u00f9 importante era la spada cerimoniale di Youssuf, figlio di Boabdil, l'ultimo re moro di Granada; anche questo segu\u00ec la collezione Luynes al Cabinet des M\u00e9dailles. Fu il capo della commissione per la segnalazione dei lavori in metallo all'Esposizione universale di Londra del 1851, e pubblic\u00f2 i risultati delle sue ricerche.\nFu anche un mecenate di artisti viventi classicheggianti, con vario successo. Nel 1840 incaric\u00f2 Marc-Charles-Gabriel Gleyre di decorare le pareti nella Galleria Grande di Dampierre, ma dopo Gleyre aveva lavorato su di loro per un anno, con prospettive di fama avanti a s\u00e9, le decorazioni installate furono cancellate quando F\u00e9lix Duban consigli\u00f2 invece Luynes a incaricare Jean Auguste Dominique Ingres, da poco tornato da Roma, di dipingere per la Galleria tele di grandi dimensioni. Ingres insistette per affrescare la galleria di Dampierre con i grandi soggetti che Luynes aveva richiesto, \"L'et\u00e0 dell'oro\" e \"L'et\u00e0 del ferro\", invece che dipingere delle tele. Ingres stesso si install\u00f2 con entusiasmo a Dampierre per il progetto, per il quale la galleria \u00e8 stata reintonacata secondo i suoi ordini; numerosi disegni e schizzi per i lavori proposti sopravvivono, e l'inclinazione classicheggiante di Luynes incoraggi\u00f2 la ossessiva ricerca di Ingres per un'ispirazione adatta ma l'ardore di Ingres si raffredd\u00f2 nel 1847, e il contratto fu infine annullato nel 1850. Luynes commission\u00f2 a Fran\u00e7ois Rude una scultura del re che aveva fondato le fortune della sua famiglia, il \"Luigi XIII come un bambino\" che fu fuso in argento anzich\u00e9 in bronzo. Per \"Penelope\" di Pierre-Jules Cavelier pag\u00f2 pi\u00f9 di quanto avesse chiesto lo scultore e commission\u00f2 a Pierre-Charles Simart di ricreare l'\"Athena\" di Fidia, in oro e avorio, basandosi sulle descrizioni antiche: \"\u00c8 costato a Luynes centomila franchi provare che Simart non \u00e8 Fidia. La coppa di eliotropio con intarsi di oro smaltato fatta per lui nel 1854-55 da Jean-Valentin Morel, che ha aperto la strada al gusto per pietre dure montate sull'oro nello stile neorinascimentale, si trova ora al Indianapolis Museum of Art.\nIn politica fu un liberale. Prese parte attiva nella rivoluzione di Luglio, equipaggiando e armando a proprie spese un contingente della Guardia nazionale, ma rifiut\u00f2 l'offerta da parte della Monarchia di Luglio di una par\u00eca mentre invece accett\u00f2 di essere nominato rappresentante nella seconda Repubblica Francese, 1848\u201351, con un ruolo di indipendente, per poi ritirarsi a Dampierre con l'ascesa di Napoleone III. Infine mor\u00ec a Roma, dove era un difensore dello Stato pontificio contro il Risorgimento italiano.\nSi spos\u00f2 una seconda volta, il 19 marzo 1846, con Jeanne d'Amys de Ponceau (morta a Dampierre il 26 luglio 1861).\nNel 1830 fu fatto cavaliere della Legion d'onore. Fu insignito dell'ordine prussiano Pour le M\u00e9rite nel 1853.\nPubblicazioni.\nLuynes ha pubblicato molti articoli e rapporti. Le sue pubblicazioni pi\u00f9 importanti sono:"}
{"id": "4621642", "revid": "120518224", "url": "https://it.wikipedia.org/wiki?curid=4621642", "title": "Paraguay ai Giochi della XIX Olimpiade", "text": "Il Paraguay partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di un solo atleta, lo schermidore Rodolfo da Ponte, che gareggi\u00f2 nel fioretto venendo eliminato nel primo turno. Fu la prima partecipazione di questo paese ai Giochi."}
{"id": "4621643", "revid": "200568", "url": "https://it.wikipedia.org/wiki?curid=4621643", "title": "Stemma di Cipro del Nord", "text": "Lo stemma di Cipro del Nord \u00e8 l'emblema identificativo della Repubblica Turca di Cipro del Nord.\nCaratteristiche.\nLo stemma di Cipro del Nord \u00e8 molto simile a quello della Repubblica di Cipro, tranne che per la data riportata sui due stemmi: nell'emblema di Cipro la data riportata \u00e8 il \"1960\", ossia la data dell'indipendenza dal Regno Unito; nello stemma di Cipro del Nord la data riportata \u00e8 il \"1983\", data della proclamazione della \"Repubblica Turca di Cipro del Nord\". Sopra lo scudo rappresentante una colomba bianca che tiene nel becco un ramoscello d'ulivo, entrambi simboli di pace ed entrambi raffigurati su ambedue gli stemmi, \u00e8 presente una mezzaluna bianca, simbolo dell'Islam e della nazione turca.\nAlla fine del 2007, l'emblema sub\u00ec una lieve modifica al layout: infatti la colomba fu rappresentata in una posizione differente da quella dello stemma di Cipro."}
{"id": "4621646", "revid": "552355", "url": "https://it.wikipedia.org/wiki?curid=4621646", "title": "Stemma di Cipro Nord", "text": ""}
{"id": "4621647", "revid": "767487", "url": "https://it.wikipedia.org/wiki?curid=4621647", "title": "Robert W. Gardner", "text": "Carriera.\nNazionale.\nFece parte della nazionale scozzese che partecip\u00f2 al primo incontro fra nazionali di tutti i tempi. In quella partita fu anche capitano della propria squadra."}
{"id": "4621648", "revid": "228587", "url": "https://it.wikipedia.org/wiki?curid=4621648", "title": "Robert Gardner", "text": ""}
{"id": "4621654", "revid": "120734218", "url": "https://it.wikipedia.org/wiki?curid=4621654", "title": "Real Madrid Club de F\u00fatbol 1956-1957", "text": "Rosa.\nFormazione tipo.\nModulo tattico: 3-4-3"}
{"id": "4621657", "revid": "580197", "url": "https://it.wikipedia.org/wiki?curid=4621657", "title": "Per\u00f9 ai Giochi della XIX Olimpiade", "text": "Il Per\u00f9 partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 28 atleti impegnati in 8 discipline: Atletica leggera, canottaggio, nuoto, pallavolo, pugilato, scherma, sollevamento pesi e tiro. Fu la settima partecipazione di questo paese ai Giochi. Non fu conquistata nessuna medaglia."}
{"id": "4621667", "revid": "287204", "url": "https://it.wikipedia.org/wiki?curid=4621667", "title": "Il trinciante", "text": "Il trinciante \u00e8 un trattato sull'arte rinascimentale di trinciare i piatti di ogni genere, scritto da Vincenzo Cervio e pubblicato presso gli Eredi di Francesco Tramezzino a Venezia nel 1581.\nContesto.\nL'arte di trinciare viene esercitato principalmente nei banchetti, che fin dai tempi pi\u00f9 remoti, \u00e8 stato uno strumento per poter manifestare la propria ricchezza e stato sociale del principe o del signore.\nOggi, il trinciante \u00e8 spesso chiamato \"ma\u00eetre\". Nella ristorazione moderna \u00e8 un'eredit\u00e0 che continua a manifestarsi in alcuni ristoranti pi\u00f9 raffinati nei quali sia presente il carrello dei bolliti; con la presentazione dei piatti \"porzionati\", tuttavia, questo \"saper fare\" \u00e8 in grande parte in declino.\nDescrizione.\nNella sua opera, Vincenzo Cervio (che era stato al servizio del cardinal\nAlessandro Farnese) descrive in modo didascalico come si deve tagliare carne, in particolare gli uccelli (pavone, tacchino, fagiano), ma anche pesci, frutta, pasticci o un semplice uovo alla tavola del signore. Secondo l'autore, il trinciante ideale deve essere anche brillante nella sua educazione e sua morale.\nLe tre stampe cinquecentesche sono illustrate con immagini di forchettoni, coltelli e ferri vari nonch\u00e9 di volatili con indicazioni anatomiche.\nL'operazione.\nDeve avvenire \"in aria\" e si svolge secondo un rito gestuale quasi teatrale dove la mano sinistra, del trinciante, imbocca con la forcina la vivanda e la solleva in alto, mentre la destra inizia a tagliare secondo regole anatomiche ben precise. I pezzi tagliati sono lasciati cadere sul piatto (senza essere toccati), poi salati e presentati al signore ed ai suoi commensali.\nEdizioni.\nUna seconda edizione esce a Roma nel 1593 di Giulio Burchioni e nello stesso anno viene ristampato a Venezia, presso gli Eredi di Giovanni Varisco. Viene in seguito ripubblicato nei primi anni del seicento ed aggiunto in appendice alle quattro edizioni veneziane dello Scappi."}
{"id": "4621669", "revid": "60224194", "url": "https://it.wikipedia.org/wiki?curid=4621669", "title": "Lentulus Batiatus", "text": ""}
{"id": "4621673", "revid": "740411", "url": "https://it.wikipedia.org/wiki?curid=4621673", "title": "Municipalit\u00e0 distrettuale di Siyanda", "text": ""}
{"id": "4621680", "revid": "113460990", "url": "https://it.wikipedia.org/wiki?curid=4621680", "title": "Anna McCune Harper", "text": "Carriera.\nIn carriera ha ottenuto il suo miglior risultato vincendo il doppio misto a Wimbledon nel 1931, in coppia con il connazionale George Lott."}
{"id": "4621682", "revid": "83531", "url": "https://it.wikipedia.org/wiki?curid=4621682", "title": "Associazione Calcio Messina 1937-1938", "text": "Questa pagina raccoglie i dati riguardanti l'Associazione Calcio Messina nelle competizioni ufficiali della stagione 1937-1938."}
{"id": "4621683", "revid": "857769", "url": "https://it.wikipedia.org/wiki?curid=4621683", "title": "Anna McCune", "text": ""}
{"id": "4621685", "revid": "857769", "url": "https://it.wikipedia.org/wiki?curid=4621685", "title": "Anna Harper", "text": ""}
{"id": "4621687", "revid": "110157", "url": "https://it.wikipedia.org/wiki?curid=4621687", "title": "Primera Divisi\u00f3n 2013-2014 (Argentina)", "text": "La Primera Divisi\u00f3n 2013-2014 \u00e8 stata l'84\u00aa edizione del massimo torneo calcistico argentino e la 2\u00aa ad essere disputata con la formula dei tornei Inicial e Final.\nSquadre partecipanti.\nUnion, Independiente e San Martin, retrocesse nella stagione precedente, vengono rimpiazzate dalle neo-promosse Rosario Central, Gimnasia La Plata e Olimpo, rispettivamente prima, seconda e terza classificata in Primera B Nacional 2012-2013.\nTorneo Inicial.\nIl torneo Inicial 2013, \u00e8 iniziato il 4 agosto e si \u00e8 concluso il 15 dicembre 2013 con la vittoria del .\nClassifica parziale.\n 6 punti di penalizzazione\nTorneo Final.\nIl torneo Final 2014, \u00e8 iniziato il 9 febbraio e si \u00e8 concluso il 18 maggio 2014 con la vittoria del .\nFinale.\nLa finale si \u00e8 svolta in campo neutro e ha messo a confronto i campioni del Torneo Inicial coi campioni del Torneo Final.\nRetrocessioni.\n\"Retrocedono in Primera B Nacional le tre squadre con la peggior media punti.\"\nSpareggio retrocessione Primera.\nCol\u00f3n e Atletico de Rafaela arrivate con lo stesso coefficiente punti a fine stagione hanno affrontato uno spareggio per determinare quale squadra sarebbe retrocessa direttamente in Primera B Nacional. L'incontro \u00e8 stato disputato il 24 maggio 2014 allo stadio Estadio Alberto J. Armando di Buenos Aires."}
{"id": "4621688", "revid": "1123126", "url": "https://it.wikipedia.org/wiki?curid=4621688", "title": "Stemma del Nagorno-Karabakh", "text": ""}
{"id": "4621690", "revid": "282094", "url": "https://it.wikipedia.org/wiki?curid=4621690", "title": "Jean Marie Roland", "text": ""}
{"id": "4621693", "revid": "206466", "url": "https://it.wikipedia.org/wiki?curid=4621693", "title": "Adrianus de Jong", "text": ""}
{"id": "4621694", "revid": "1442080", "url": "https://it.wikipedia.org/wiki?curid=4621694", "title": "Finale del campionato NFL 1965", "text": "La finale del campionato NFL \u00e8 stata la 33\u00aa del campionato della NFL. La gara si tenne il 2 gennaio 1966 al Lambeau Field di Green Bay, Wisconsin. La gara vide affrontarsi i vincitori della Eastern Conference, i Cleveland Browns (11-3), campioni della NFL in carica, e. i vincitori della Western Conference, i Green Bay Packers (10-3-1) che avevano battuto i Baltimore Colts una settimana prima nella finale di conference. I Packers furono alla loro prima apparizione in finale dal 1962. Questa fu la prima finale della NFL ad essere trasmessa in televisione a colori. Con la vittoria, i Packers arrivarono al loro nono titolo, il sesto da quando il campionato si decise tramite i playoff.\nI Packers, allenati da Vince Lombardi, potevano contare su un attacco formato dalle stelle Bart Starr, Paul Hornung, Jim Taylor e Carroll Dale assieme agli uomini della linea offensiva Jerry Kramer, Forrest Gregg e Fuzzy Thurston. In difesa, Green Bay schierava tra gli altri Herb Adderley, Ray Nitschke, Willie Wood e Dave Robinson.\nCleveland, allenata da Blanton Collier, aveva Jim Brown, i wide receiver Gary Collins e Paul Warfield, la guardia Gene Hickerson e il kicker Lou \"The Toe\" Groza in attacco. La difesa invece non era al livello dell'attacco, concedendo 23.2 punti a gara durante la stagione regolare.\nMalgrado una tempesta di neve che imbianc\u00f2 il campo, 50.777 tifosi assistettero alla gara svoltasi a una temperatura di -32 \u00b0C."}
{"id": "4621699", "revid": "1543377", "url": "https://it.wikipedia.org/wiki?curid=4621699", "title": "Scherma ai Giochi della VII Olimpiade - Sciabola individuale maschile", "text": "La competizione della sciabola individuale maschile di scherma ai Giochi della VII Olimpiade si tenne i giorni 25 e 26 agosto 1920 presso il Palazzo di Egmont di Anversa\nRisultati.\n1 turno.\n5 gironi i primi quattro avanzarono ai gironi di semifinale.\nSemifinali.\n3 gironi i primi quattro avanzarono al girone di finale.\n "}
{"id": "4621703", "revid": "963244", "url": "https://it.wikipedia.org/wiki?curid=4621703", "title": "Zolt\u00e1n Lajos Meszl\u00e9nyi", "text": " \u00c8 stato beatificato nel 2009 da papa Benedetto XVI.\nBiografia.\nInfanzia e formazione.\nZolt\u00e1n Lajos Meszl\u00e9nyi nacque il 2 gennaio 1892, nel comune di Hatvan, allora in Austria-Ungheria, ora in Ungheria. Era il secondo dei cinque figli di Zolt\u00e1n Meszl\u00e9nyi ed Etel Burszky. Il padre era un insegnante in una scuola cattolica, di cui, in seguito, divenne preside.\nDecise di seguire la sua vocazione sacerdotale, ed entr\u00f2 quindi in seminario. Nel 1909, si trasfer\u00ec a Roma, dove si iscrisse al Collegio Germanico-Ungarico e complet\u00f2 gli studi teologici nella Pontificia Universit\u00e0 Gregoriana. Egli parlava correttamente latino, italiano, tedesco, inglese e francese e, mentre era a Roma, perfezion\u00f2 ulteriormente il greco antico ed il latino ed impar\u00f2 a parlare spagnolo e slovacco. Nel 1912 consegu\u00ec un dottorato in filosofia e, nel 1913, ottenne un diploma in teologia presso la Pontificia Universit\u00e0 Gregoriana. Termin\u00f2 poi gli studi di diritto canonico e consegu\u00ec una laurea presso la Gregoriana.\nMinistero sacerdotale ed episcopato.\nVenne ordinato presbitero il 28 ottobre 1915 nel comune di Innsbruck. Il cardinale J\u00e1nos Csernoch lo nomin\u00f2 assistente pastorale in Kom\u00e1rom, ma vi rest\u00f2 per poco tempo, perch\u00e9 venne trasferito a svolgere il servizio pastorale ad Esztergom.\nIl 22 settembre 1937, la nunziatura apostolica in Ungheria present\u00f2 al cardinale Jusztini\u00e1n Ser\u00e9di la nomina di Zolt\u00e1n Meszl\u00e9nyi a vescovo titolare di Sinope e vescovo ausiliare di Esztergom, confermata ufficialmente dal cardinale Domenico Tardini a Roma. La sua consacrazione episcopale ebbe luogo il 28 ottobre 1937, nella Cattedrale di Nostra Signora e di Sant'Adalberto, per mano del cardinale Jusztini\u00e1n Ser\u00e9di. Co-consacranti furono Istv\u00e1n Breyer, vescovo di Gy\u0151r, e Endre Kriston, vescovo titolare di Gerasa. Scelse come suo motto episcopale \"Fidenter ac fideliter\" (Con fiducia e fedelt\u00e0).\nDetenzione e morte.\nPurtroppo, il nuovo vescovo ausiliare assunse il suo ufficio in circostanze molto difficili: il 29 giugno 1950 venne arrestato. Per un breve periodo venne detenuto a Budapest, per poi lo essere trasferito presso Kistarcsa. Qui venne separato dagli altri prigionieri in una cella di isolamento senza finestre, dove le condizioni erano insopportabili. L'accusa ufficiale contro la sua persona, con ogni probabilit\u00e0 era un \"comportamento antidemocratico\". L'udienza pubblica ed ufficiale non ebbe mai luogo. Da quel momento in poi nessuno lo vide mai pi\u00f9. Successivamente alcune informazioni uscirono dal campo di detenzione, e da queste fu possibile sapere quale tutto ci\u00f2 che egli aveva subito e quello che avrebbe potuto eventualmente causarne la morte. Egli mor\u00ec il 4 marzo 1951 in prigionia.\nCausa di beatificazione.\nIl 10 marzo 2004 si diede inizio al processo di beatificazione, e Zolt\u00e1n Lajos Meszl\u00e9nyi assunse il titolo di Servo di Dio. Il 31 ottobre 2009 \u00e8 stato beatificato nella Cattedrale di Nostra Signora e di Sant'Adalberto, e la cerimonia \u00e8 stata presieduta dal cardinale Angelo Amato. La sua ricorrenza \u00e8 fissata per il giorno 4 marzo.\nGenealogia episcopale.\nLa genealogia episcopale \u00e8:"}
{"id": "4621705", "revid": "2008491", "url": "https://it.wikipedia.org/wiki?curid=4621705", "title": "Domani/Il professore", "text": "Domani/Il professore \u00e8 un singolo di Loretta Goggi e Daniela Goggi, pubblicato nel 1977.\nIl singolo.\nScritto da Giancarlo Bigazzi e Tot\u00f2 Savio, il brano, in stile disco, \u00e8 la sigla dello spettacolo teatrale itinerante \"Go &amp; Go\", che segna l'inizio della collaborazione professionale delle sorelle Goggi. Lo show, nel quale ballano, cantano e recitano, accompagnate da una orchestra dal vivo, visto il grande successo, avr\u00e0 un seguito l'anno successivo con il titolo \"Supergoggi\"..\nIl lato B del disco contiene \"Il Professore\", scritta da Gianfranco Caliendo de Il Giardino dei Semplici e Tot\u00f2 Savio, cantata dalla sola Daniela..\nIl disco ottenne grande successo, secondo le certificazioni ufficiali della FIMI vendette ottocentomila copie."}
{"id": "4621708", "revid": "47767", "url": "https://it.wikipedia.org/wiki?curid=4621708", "title": "Ostiano (Italia)", "text": ""}
{"id": "4621714", "revid": "2134764", "url": "https://it.wikipedia.org/wiki?curid=4621714", "title": "Jacopo Valentini", "text": "Carriera.\nHa giocato in Serie A con la Victoria Libertas Pesaro. ."}
{"id": "4621715", "revid": "906432", "url": "https://it.wikipedia.org/wiki?curid=4621715", "title": "Fornofilia", "text": ""}
{"id": "4621716", "revid": "2136684", "url": "https://it.wikipedia.org/wiki?curid=4621716", "title": "Ferrovia Nizza-Breglio", "text": "La ferrovia Nizza - Breglio (in francese \"ligne de Nice \u00e0 Breil-sur-Roya\") \u00e8 una linea ferroviaria francese situata interamente all'interno del dipartimento delle Alpi Marittime e collega la valle del Roia alla costa mediterranea; a Breglio incontra la Cuneo-Limone-Ventimiglia. Originariamente progettata per consentire il rapporto tra l'Europa nord-occidentale e la Riviera ligure, oggi ha il carattere di una linea secondaria."}
{"id": "4621717", "revid": "729019", "url": "https://it.wikipedia.org/wiki?curid=4621717", "title": "Aeroporto di Tuguegarao", "text": "L'aeroporto di Tuguegarao (tagallo: \"Paliparan ng Tuguegarao\") (IATA: TUG, ICAO: RPUT), definito come principale di classe 1 dalla autorit\u00e0 dell'aviazione civile filippina CAAP, \u00e8 un aeroporto filippino situato nell'estrema parte settentrionale dell'isola di Luzon, nella provincia di Cagayan, nel territorio della citt\u00e0 di Tuguegarao. La struttura \u00e8 dotata di una pista di cemento lunga , l'altitudine \u00e8 di 21\u00a0m, l'orientamento della pista \u00e8 RWY 17-35. L'aeroporto \u00e8 aperto al traffico commerciale domestico."}
{"id": "4621718", "revid": "200568", "url": "https://it.wikipedia.org/wiki?curid=4621718", "title": "Stemma dell'Ossezia del Sud", "text": "Lo stemma dell'Ossezia del Sud \u00e8 l'emblema identificativo della Repubblica dell'Ossezia del Sud.\nCaratteristiche.\nL'emblema nazionale utilizzato dal governo della Repubblica dell'Ossezia del Sud, adottato nel 1998, si basa sull'emblema dell'Ossezia Settentrionale-Alania (repubblica facente parte della Russia), disegnato dallo scienziato georgiano Vakhushti Bagrationi nel 1735. A questo stemma il governo dell'Ossezia del Sud aggiunge sul bordo il testo russo \"\u0420\u0435\u0441\u043f\u0443\u0431\u043b\u0438\u043a\u0430 \u042e\u0436\u043d\u0430\u044f \u041e\u0441\u0435\u0442\u0438\u044f\" (traducibile con \"Repubblica dell'Ossezia del Sud\"), sopra il sigillo, e il cirillico osseto \"\u0420\u0435\u0441\u043f\u0443\u0431\u043b\u0438\u043a\u04d5 \u0425\u0443\u0441\u0441\u0430\u0440 \u0418\u0440\u044b\u0441\u0442\u043e\u043d\" (con la stessa traduzione della scritta in cirillico russo) sotto la guarnizione. I colori della bandiera dell'Ossezia del Sud (giallo, rosso, bianco) sono gli stessi dell'emblema."}
{"id": "4621720", "revid": "1924342", "url": "https://it.wikipedia.org/wiki?curid=4621720", "title": "Wake Me Up (Avicii)", "text": "Wake Me Up \u00e8 un singolo del DJ svedese Avicii, pubblicato il 17 giugno 2013 come primo estratto dal primo album in studio \"True\".\nIl brano \u00e8 stato descritto come \"l'Inno dell'estate 2013\" da Variance Magazine ed \u00e8 stato utilizzato da Avicii come brano iniziale o finale delle proprie performance durante EDC Las Vegas, EDC London, Tomorrowland, Creamfields, Electric Zoo e iTunes Festival.\nDescrizione.\nLa canzone \u00e8 stata composta da Avicii con la partecipazione vocale di Aloe Blacc e strumentale di Mike Einziger (chitarrista del gruppo statunitense Incubus). Aloe Blacc pubblicher\u00e0 in seguito la propria versione vocale del brano.\nSuccesso commerciale.\nIl brano ha ottenuto un enorme successo a livello internazionale, diventando il singolo di maggior successo del disc jockey. Avicii ha introdotto \"Wake Me Up\" sul palco dell'Ultra Music Festival a Miami. \nIl brano \u00e8 stato per otto edizioni la sigla del programma Domenica Live su Canale 5. \nInoltre, la canzone \u00e8 entrata a far parte della colonna sonora di PES 2015, videogioco di calcio della Konami.\nVideo musicale.\nIl 29 luglio 2013 viene pubblicato il videoclip della canzone su YouTube. Le protagoniste del video, girato nella cittadina di Piru (a nord di Los Angeles in California) e nella stessa Los Angeles, sono la modella russa Kristina Romanova e la statunitense Laneya Grace.\nNel videoclip sono presenti anche alcuni messaggi promozionali di Denim&amp;Supply di Ralph Lauren e dello smartphone Sony Xperia Z.\nIl video ha ottenuto un grande successo su YouTube, infatti il 18 luglio 2016 ha raggiunto il traguardo di un miliardo di visualizzazioni.\nVersioni alternative.\nAloe Blacc ha realizzato una versione acustica del brano, in cui la componente folk prende il sopravvento su quella dance senza tuttavia sopprimerla del tutto. Questa versione di \"Wake Me\" Up \u00e8 inserita nell'EP eponimo e nell'album Lift Your Spirit, entrambe pubblicazioni di Blacc.\nAccoglienza.\nRobert Copsey di \"Digital Spy\" ha scritto una recensione favorevole del brano: \"In un periodo in cui la musica dance elettronica che strizza un occhio alle classifiche continua a raggiungere gli angoli pi\u00f9 remoti del globo come questo, elevarsi al di sopra della massa non \u00e8 compito facile\u00a0\u2013 specialmente quando sempre pi\u00f9 artisti entrano in gioco sfoderando mix con schiere di partecipanti, testi stanchi e breakdown strumentali poco ispirati, e i nuovi arrivati sulla scena li seguono a ruota con cieco entusiasmo. Complimenti ad Avicii quindi, che ha osato provare qualcosa di un po' diverso per la sua ultima uscita. \"So wake me up when it's all over / When I'm wiser and I'm older\" (\"E allora svegliami quando sar\u00e0 tutto finito\" / \"Quando sar\u00f2 pi\u00f9 saggio e sar\u00f2 pi\u00f9 vecchio\") canta la voce di Aloe Blacc sovrapposta a una chitarra dal sapore di musica country informatizzata che suona come i Mumford &amp; Sons velocizzati\"."}
{"id": "4621723", "revid": "1728", "url": "https://it.wikipedia.org/wiki?curid=4621723", "title": "Honor\u00e9 Th\u00e9odoric d'Albert de Luynes", "text": ""}
{"id": "4621724", "revid": "726373", "url": "https://it.wikipedia.org/wiki?curid=4621724", "title": "Il signore degli insetti", "text": "Il signore degli insetti (\"Wild Things with Dominic Monaghan\") \u00e8 un programma televisivo documentaristico trasmesso da BBC America e condotto dall'attore Dominic Monaghan. In Italia \u00e8 trasmesso su DMAX.\nOgni episodio dura circa 60 minuti e segue Monaghan alla ricerca di alcuni degli animali e insetti pi\u00f9 pericolosi a conoscenza dell'uomo.\nNel giugno 2013 il programma \u00e8 stato rinnovato per una seconda stagione.\nEpisodi.\nLa prima stagione \u00e8 stata mandata in onda dal 22 gennaio al 12 marzo 2013 su BBC America. Dopo il rinnovo, la seconda stagione \u00e8 stata mandata in onda dal 25 marzo al 27 maggio 2014. La terza stagione \u00e8 andata in onda su Channel Travel dal 5 gennaio 2016."}
{"id": "4621725", "revid": "92891", "url": "https://it.wikipedia.org/wiki?curid=4621725", "title": "Voglia/Sto ballando", "text": "Voglia/Sto ballando \u00e8 un singolo di Loretta Goggi e Daniela Goggi, pubblicato nel 1978.\nIl singolo.\nScritto da Mario Castellacci, Pier Francesco Pingitore e Gianni Ferrio, il brano, in stile disco, \u00e8 la sigla finale dell'innovativo programma della Rete 1 \"Il ribaltone\", diretto da Antonello Falqui, che sceglie le due soubrette come vedette assieme a Pippo Franco e Oreste Lionello. Il brano \u00e8 anche la sigla dello spettacolo teatrale itinerante del duo dal titolo \"Supergoggi\"..\nIl retro, \"Sto ballando\", scritto da Giancarlo Bigazzi e Tot\u00f2 Savio \u00e8 cantato dalla sola Daniela. L'anno successivo il pezzo, inciso in lingua spagnola in coppia con Loretta, diventa una hit internazionale, entrando in molte classifiche europee.\nSecondo le certificazioni ufficiali della FIMI, il disco vendette trecentomila copie.\nReinterpretazioni.\nNel 1979, le gemelle Trix incisero per il mercato sudamenricano una cover della versione in spagnolo del lato B (Estoy bailando).\nNel 2009, anche il duo di Drag queen \"Shimai\" ha inciso una cover dance di Estoy bailando, rimasta a tutt'oggi una \"cult song\" GLBT dei paesi in lingua ispanica."}
{"id": "4621726", "revid": "3115", "url": "https://it.wikipedia.org/wiki?curid=4621726", "title": "Complesso parrocchiale di Saint-Th\u00e9gonnec", "text": "Il complesso (o recinto) parrocchiale di Saint-Th\u00e9gonnec (in francese: \"enclos paroissial de Saint-Th\u00e9gonnec\") \u00e8 un tipico complesso parrocchiale (\"enclos paroissial\") bretone, che si trova nella localit\u00e0 di Saint-Th\u00e9gonnec, nel dipartimento del Finist\u00e8re, e che \u00e8 stato realizzato in stile gotico e rinascimentale in gran parte tra la fine del XVI secolo e il XVIII secolo\nTra gli elementi principali di questo enclos, ubicato in Place de l'Eglise, vi sono una chiesa eretta a partire dal 1583 (ma gravemente danneggiata in un incendio nel 1998) e uno dei monumentali calvari bretoni, risalente al 1610.\nConsiderato tra i pi\u00f9 completi complessi parrocchiali bretoni \u00e8 un riflesso della passata opulenza di Saint-Th\u00e9gonnec, che nel Rinascimento francese era una delle parrocchie pi\u00f9 ricche della regione del L\u00e9on.\nGli elementi del complesso sono classificati come monumenti storici.\nArco trionfale.\nL'arco trionfale fu realizzato tra il 1587 e il 1589 in granito di Ploun\u00e9our-M\u00e9nez nell'atelier del Castello Kerjean (a Saint-Vougay). Rappresenta non solo uno degli elementi pi\u00f9 antichi di questo enclos, ma anche uno dei primi esempi di questo genere di ornamento per cimiteri.\nIn stile rinascimentale, \u00e8 formato da quattro piloni decorati da sculture cubiche raffiguranti delle laterne sovrapposte.\nDi fianco alla data di costruzione, si trovano ad entrambi i lati delle sculture raffiguranti san Th\u00e9gonnec, il patrono locale.\nChiesa.\nLa chiesa di Nostra Signora di Saint-Th\u00e9gonnec fu eretta a partire dal 1563, anche se della costruzione originale rimane soltanto il campanile frontale. Altri elementi dell'edificio risalgono invece al 1640-1650, 1652-1656, 1667-1669 e 1714-1716.\nL'8 giugno 1998, l'edificio fu seriamente danneggiato da un incendio, che danneggi\u00f2 gravemente, tra l'altro, la pala d'altare di Notre-Dame de Vray Secours. I restauri dell'edificio durarono circa 6-7 anni.\nEsterni.\nGli esterni della chiesa sono costituiti da un campanile gotico e da una torre rinascimentale.\nNegli esterni della chiesa, si trova un portico al centro del quale campeggia una statua raffigurante san Th\u00e9gonnec, mentre in basso si trovano delle statue raffiguranti quattro dei dodici Apostoli (Giacomo, Tommaso, Pietro e Giovanni)\nNelle nicchie dei contrafforti, trovano invece posto statue raffiguranti l'Annunciazione, San Nicola e San Giovanni.\nInterni.\nGli interni della chiesa sono stati restaurati dopo l'incendio che colp\u00ec l'edificio nel 1998.\nAll'interno si trova un pulpito risalente al 1683, una pala d'altare del Rosario, una pala d'altare del Santo Sacramento, un organo di fine XVII secolo, un transetto con rivestimenti in legno risalenti al XVII-XVIII secolo, un paracielo del 1732, ecc.\nLe vetrate sono opera di Jean-Louis Nicolas (1862-1866) di Morlaix.\nPulpito.\nIl pulpito della chiesa del complesso parrocchiale di Saint-Th\u00e9gonnec risale al 1683 ed \u00e8 considerato un capolavoro dell'arte bretone.\nPoltrona chiericale.\nNella chiesa trova posto una poltrona chiericale decorata con medaglioni, putti e braccioli a forma di testa di delfino.\nCoro.\nIl coro \u00e8 stato realizzato nello stile di Versailles: \u00e8 decorato con trofei e cesta di fiori.\nPala d'altare del Rosario.\nA destra del coro, si trova la pala d'altare del Rosario, risalente al XVII secolo.\nPala d'altare di Notre Dame du Vrai Secours.\nQuesta pala d'altare, seriamente danneggiata nell'incendio del 1998, risale invece al 1640 circa.\nPala d'altare del Sacro Sacramento.\nLa pala d'altare del Sacro Sacramento fu realizzata invece nel 1662.\nOrgano.\nL'organo della chiesa dell'enclos fu realizzato nel 1670 da Jacques Mascard e terminato o rifatto tra il 1681 e il 1683 dal suo maestro Thomas Dallam. Fu in seguito restaurato nel 1789 da Flaurent Grimont e ricostruito nel 1863 da Heyer.\nCalvario.\nIl calvario di Saint-Th\u00e9gonnec fu realizzato nel 1610 ed \u00e8 uno degli calvari monumentali bretoni. Di grande realismo plastico, \u00e8 un esempio dell'abilit\u00e0 raggiunta all'epoca dagli sculturi locali nella lavorazione del granito.\nAl centro del calvario trova posto una croce pi\u00f9 grande, quello con Cristo, con ai lati due croci pi\u00f9 piccole, quelle con i due ladroni. Le croci sono sorrette da un masso rettangolare.\nNella parte inferiore del calvario sono raffigurate alcune scene della Passione di Cristo. Tra le scene principali, vi \u00e8 il Cristo legato (opera di Roland Dor\u00e9).\nIn una piccola nicchia posta tra le statue che sorreggono la croce, si trova invece una scultura raffigurante san Th\u00e9gonnec con un carro trainato dai lupi che - secondo la leggenda - avrebbero divorato l'asino o il cavallo del santo.\nNel calvario, \u00e8 inoltre raffigurato un boia con le sembianze di Enrico IV di Francia (opera di Roland Or\u00e9\u00ab9.\nCappella funeraria.\nLa cappella funeraria (o ossario) del complesso parrocchiale di Saint-Th\u00e9gonnec fu realizzata tra il 1676 e il 1682 da Jean Le Bescont.\nLa cappella \u00e8 formata da una tripla abside sormontata da guglie e da colonne corinzie in kersantite.\nAll'interno della cappella trova posto una scultura in legno policromo con figure a grandezza naturale, \"La sepoltura di Cristo\", realizzata tra il 1699 e il 1702 da Jacques Lespaignol.\nVi si trovano inoltre una pala d'altare dedicata a San Giuseppe e risalente al 1685 ed alcuni elementi di oreficeria, tra cui spicca una croce da processione in bronzo dorato risalente al 1610."}
{"id": "4621737", "revid": "287204", "url": "https://it.wikipedia.org/wiki?curid=4621737", "title": "Peter Holman", "text": "Biografia.\nPeter Holman ha studiato musica al King's College di Londra. Tra i suoi insegnanti figura Thurston Dart.\nNel 1979, con Roy Goodman, ha fondato il complesso The Parley of Instruments, che si propone la esecuzione del repertorio musicale del rinascimento e del barocco, soprattutto inglese (come Henry Purcell e autori minori a lui contemporanei). Con questo ensemble tra il 1980 e il 2010 ha realizzato numerose registrazioni discografiche pubblicate dalla etichetta Hyperion nella serie \"English Orpheus\". Attualmente il gruppo incide per Chandos Records.\nSi \u00e8 esibito anche con altre orchestre in qualit\u00e0 di solista al clavicembalo e all'organo (con la Tilford Bach Orchestra, l'Orchestra of St John's Smith Square, e The Hanover Band), e dal 1985 \u00e8 direttore dell'Opera Restor'd, specializzata nella rappresentazione di opere del Settecento e di masque. \u00c8 anche musicologo, e ha curato numerose edizioni musicali di musica antica.\nHolman \u00e8 stato per dieci anni docente alla Royal Academy of Music, attualmente insegna musicologia University of Leeds."}
{"id": "4621743", "revid": "1718925", "url": "https://it.wikipedia.org/wiki?curid=4621743", "title": "Nomi del Giappone", "text": "I nomi del Giappone variano a seconda della lingua utilizzata: i nomi giapponesi propri sono \"Nippon\" e \"Nihon\", originati dalla lettura giapponese del nome cinese del Giappone \u65e5\u672c\u56fd R\u00ecb\u011bngu\u00f3 (\"il Paese dell'origine del Sole\").\nIl nome Giappone, insieme con le omologhe forme nelle altre lingue occidentali, viene dalla corruzione \"Zipangu\" di questo medesimo nome, introdotta in Europa da Marco Polo.\n\"Nihon\" e \"Nippon\" si scrivono entrambi allo stesso modo con i caratteri kanji \u65e5\u672c, ma \u00e8 talvolta possibile ridurre l'ambiguit\u00e0 della pronuncia utilizzano i furigana. Il nome \"Nippon\" \u00e8 piuttosto usato formalmente per i documenti ufficiali, sulle banconote della valuta nazionale (yen), sui timbri postali e per gli eventi sportivi internazionali. \"Nihon\" \u00e8 un termine usato informalmente nella vita di tutti i giorni.\nAttualmente il nome ufficiale \u00e8 \"Nihon-koku\" o \"Nippon-koku\", cio\u00e8 \"Paese del Giappone\".\nStoria.\n\"Nippon\" e \"Nihon\" significano ambedue letteralmente \"origine del Sole\", cio\u00e8 \"luogo d'origine del Sole\", espressione spesso tradotta come \"Paese del Sol Levante\".\nPrima che il Giappone intrattenesse delle relazioni con la Cina, indicava se stesso sotto il nome di \"Yamato\" e sotto quello di \"Hi-no-moto\", che significa \"fonte del Sole\", termine probabilmente dovuto alla posizione geografica del Giappone. L'antica Cina dell'epoca dei tre regni chiamava il Giappone Paese dei . Anche se originariamente era un termine spregiativo (\"wa \"vuol dire \"nano\") un carattere diverso, , che ha delle connotazioni pi\u00f9 positive, cominci\u00f2 a essere usato. Retroattivamente tale carattere fu adottato in Giappone per notare il nome , spesso combinato col carattere , che significa \"grande\". Quando \"hi-no-moto\" fu scritto mediante i kanji gli si attribuirono i caratteri \u65e5(giorno/Sole) e \u672c (origine/radice). Tali caratteri erano letti \"hi-no-moto\" dai giapponesi.\nL'origine di questo nome negli altri Paesi diversi dal Giappone si deve a una lettera inviata in Cina dal principe , che cominciava con: \"Dall'imperatore del Sol Levante all'imperatore del Sol Calante\u00bb e si riferiva alla posizione del Giappone in rapporto con l'Estremo Oriente del continente asiatico. Per mezzo dei caratteri cinesi il termine \"origine/radice del Sole\" si scrive , ma questi caratteri non si pronunciano allo stesso modo in Giappone e in Cina. La diplomazia cinese adott\u00f2 questo nome inventato in Giappone, ma lo pronunci\u00f2 in lingua mandarina. In cinese moderno i caratteri si trascrivono \"r\u00ecb\u011bn\" in \"hanyu pinyin\". Nell'epoca della dinastia Tang la pronuncia di tali caratteri era approssimativamente . Un antenato di tale forma cinese \"r\u00ecb\u011bn\" \u00e8 all'origine del nome del Giappone in italiano e nelle altre lingue occidentali.\nNel corso del tempo in Giappone i caratteri non si lessero pi\u00f9 \"hi-no-moto\", ma cominciarono a essere pronunciate utilizzando la lettura cinese, ossia le pronunce cinesi deformate dalle orecchie giapponesi: \"nippon\" e poi pi\u00f9 tardi anche \"nihon\". Il carattere cinese \u65e5 rappresenta la parola puramente giapponese \"nichi\", che significa \"giorno\" e che viene abbreviata sotto la forma \"ni\" in \"nihon\". \"Hon\" era un'alterazione fonetica di \"bon\", a sua volta deformazione del cinese (\u672c) e che inizialmente significava \"radice\".\nLa parola Giappone giunse in Occidente a partire da antiche rotte commerciali. In mandarino la parola usata per indicare il Giappone fu notata da Marco Polo come \"Cipangu\" o \"Cypango\". Questa forma corrisponde al cinese moderno \"r\u00ecb\u011bngu\u00f3\" (\"Paese della radice del Sole\"). La pronuncia del nome \u00e8 passato dal malese \"Japang\", preso in prestito dal cinese (pu\u00f2 essere un'antica versione della parola cantonese moderna \"yahtbun\"). Tale nome fu riscontrato dai mercanti portoghesi a Malacca nel corso del XVI secolo. Si pensa che questi mercanti portoghesi furono i primi a portare la parola Giappone in Europa. La si rincontra in inglese per la prima volta nel 1577 sotto la forma \"Giapan\". In francese il termine \u00e8 passato per \"Japan\" sulla carta di Jean Gu\u00e9rard del 1634 in cui la baia di Hudson \u00e8 annotata come \"grande oceano scoperto nel 1612, da Harry Hudson l'inglese, credendo di passare in \"Japan\"\".\nIn italiano moderno il nome ufficiale \u00e8 semplicemente Giappone. Dal periodo Meiji fino alla fine della seconda guerra mondiale il nome completo del Giappone era . Pi\u00f9 poeticamente un altro nome per l'impero era l'Impero del Sole. Il nome ufficiale della nazione fu cambiato dopo l'adozione della Costituzione del dopoguerra; il titolo \"Stato del Giappone\" \u00e8 talvolta utilizzato come un equivalente corrente moderno. Il titolo ufficiale giapponese \u00e8 .\nNonostante \"Nippon\" e \"Nihon\" siano sempre e di gran lunga i nomi pi\u00f9 popolari nel Paese, recentemente le parole straniere \"Japan\" e \"Jipangu\" (da \"Ciapango\") sono utilizzate in giapponese soprattutto per dei bisogni di aziende straniere.\n\"Nihon\" e \"Nippon\".\n\"Nippon\" \u00e8 usato spesso o sempre nelle costruzioni seguenti:\n\"Nihon\" \u00e8 utilizzato sovente o sempre nelle costruzioni seguenti:\n\"Yamato\".\n\"Yamato\" corrisponde alla fine del III secolo alle colline e ai monti intorno all'antica capitale di Nara, chiamata provincia di Yamato. Il periodo Yamato (250-710) indica il periodo della storia del Giappone in cui si svilupp\u00f2 una struttura politica e sociale nella provincia di Yamato.\nPer estensione il popolo Yamato rappresenta l'etnia maggioritaria del Giappone, in opposto agli Ainu e alla popolazione di Okinawa, e la lingua di Yamato indica in giapponese il lessico della lingua indigena giapponese in opposto al lessico di origine cinese.\n\"Cipango\".\n\"Cipango\" (variante \"Cipangu\") \u00e8 il nome che Marco Polo diede all'isola del Giappone, durante i suoi viaggi nel mar Cinese Orientale.\nTale forma, corrisponde al cinese (hanyu pinyin \"r\u00ecb\u011bngu\u00f3\": \"Paese della radice del giorno\" o anche \"Impero del Sol Levante\"), pronunciato \"Jep\u00e8n-kwo\" in mandarino. La forma (hanyu pinyin \"r\u00ecb\u011bn\": \"radice del giorno\"), pronunciata \"Jep\u00e8n\" in mandarino, \u00e8 all'origine della parola Giappone.\nCristoforo Colombo credette di aver trovato \"Cipango\" poich\u00e9 voleva raggiungere \"l'inizio dell'Oriente\" partendo \"dall'inizio dell'Occidente\": ossia partire dalla Spagna per arrivare in Cina attraversando l'oceano Atlantico. Fu cos\u00ec che invece scopr\u00ec l'America, perch\u00e9 trov\u00f2 infatti un'isola dell'attuale mare Caraibico. Eppure egli era sicuro della sua posizione sul continente asiatico e afferm\u00f2 anche che la presenza di oro su quell'isola fosse la prova che si trattasse di \"Cipango\".\nTale nome \u00e8 ripreso da Jos\u00e9-Maria de H\u00e9r\u00e9dia nel suo poema \"Les Conqu\u00e9rants\" (da \"Les Troph\u00e9es\"): \"Essi avrebbero conquistato questo favoloso metallo che \"Cipango\" matura nelle sue miniere lontane\".\n\"Jipangu\".\n \u00e8 un nome che indica il Giappone e che \u00e8 divenuto recentemente alla moda per i film giapponesi, gli anime e i videogiochi. Il termine proviene probabilmente da \"Cipangu\".\nJapon.\nIl nome \"Japon\" (pronunciato come in francese) \u00e8 utilizzato nei titoli di una trasmissione televisiva domenicale: \"Sunday Japon\", cos\u00ec come nel nome del bisettimanale \"Courrier Japon\" (pubblicazione cugina del Courrier International).\nAltri nomi.\n, \u00e8 un termine cinese che indica il Giappone. Esso \u00e8 in contrasto con \"Nanyang\" (\"Oceano del Sud\"), che indica l'Asia del sud-est e con \"Xiyang\" (\"Oceano dell'Ovest\"), che indica l'Occidente. In giapponese lo stesso termine, pronunciato \"t\u014dy\u014d\", indica l'Oriente in generale.\nUn altro antico nome per il Giappone \u00e8 , che significa il \"Paese delle otto isole\". Le otto isole si riferiscono alla otto isole principali del Giappone create dagli d\u00e8i Izanami e Izanagi."}
{"id": "4621744", "revid": "1071822", "url": "https://it.wikipedia.org/wiki?curid=4621744", "title": "Giuseppe Ciani (pittore)", "text": "Biografi\u0251.\nNegli anni ha realizzato pubblicazioni di didattica artistica, saggi relativi a problematiche sociali e di critica d'arte; ha prodotto libri di narrativa e di poesia. Ha tenuto mostre di pittura in Italia e all'estero: Siena, Firenze, Pisa, Perugia, Roma, Bologna, Genova, Padova, Venezia, Arezzo, Viterbo, Parigi, Budapest, Kiel, Vienna, Praga, Copenaghen, Eckerforde, Nairobi, Zurigo, Lussemburgo, Rostock, Amburgo, Varsavia, Cracovia.\nCome ha sottolineato lo storico dell'arte senese Enzo Carli, Ciani \"[...] \u00e8 capace di conciliare la dignit\u00e0 e l'originalit\u00e0 delle sue ricerche artistiche con l'impegno di una massima chiarezza espressiva tale da essere intesa e apprezzata anche dalle anime semplici\".\nLa fortuna critica di Giuseppe Ciani \u00e8 cospicua, le sue opere hanno suscitato interesse in numerosi specialisti e studiosi, quali: Enrico Crispolti, Enzo Carli, Omar Calabrese, Roberto Barzanti, Piero Torriti, Luigi Berlinguer, Dario Micacchi, Ennio Calabria, Bruno Morini, Paolo Rizzi, Dino Carlesi, Raffaele de Grada, Lara Vinca Masini, Carlo Occhipinti, Gabriele Borghini, Bruno Munari, Mario Lodi, Mauro Civai, Mario Ascheri, Mario Alighiero Manacorda, Giorgio Bini, Albino Bernardini, Giorgio Barberi Squarotti, Bruno Santi."}
{"id": "4621749", "revid": "256896", "url": "https://it.wikipedia.org/wiki?curid=4621749", "title": "Intuitismo", "text": "L'intuitismo \u00e8 un movimento artistico-filosofico contemporaneo sviluppato da Eric Sivr\u00ed e Sylvie Biriouk alla fine anni '90 del XX secolo. Esso propone una nuova visione dell'arte e della societ\u00e0 basandosi sullo scambio incessante tra le culture, su una poesia e una prosa meno strutturate e pi\u00f9 libere e sull'incontro di pi\u00f9 forme d'arte come poesia, pittura, scultura, musica in un'unica opera."}
{"id": "4621750", "revid": "736476", "url": "https://it.wikipedia.org/wiki?curid=4621750", "title": "Calvario di Saint-Th\u00e9gonnec", "text": ""}
{"id": "4621752", "revid": "62004", "url": "https://it.wikipedia.org/wiki?curid=4621752", "title": "Paul Rodriguez Jr", "text": "Rodriguez ha vinto un totale di sette medaglie agli X-Games, quattro di queste d'oro, due d'argento e una di bronzo.\nBiografia.\nNato a Tarzana, California, \u00e8 stato soprannominato P-Rod dai suoi compagni di classe quando aveva 11 anni.\nNel 1996, quando aveva 12 anni, Rodriguez ha ricevuto la sua prima tavola da skate da suo padre Paul Rodriguez; Rodriguez vide un gruppo di ragazzi della scuola che usavano lo skateboard e rimase affascinato per come riuscissero a \"tenerla attaccata ai piedi\" e per come riuscissero ad eseguire varie acrobazie [in gergo \"trick\"].Inoltre \u00e8 considerato il re dello switch, ovvero in particolare \u00e8 uno degli skater pi\u00f9 bravo ad eseguire diversi \"trick\" nella posizione opposta."}
{"id": "4621765", "revid": "287204", "url": "https://it.wikipedia.org/wiki?curid=4621765", "title": "John Andrews", "text": "Carriera.\nIn carriera ha vinto un titolo di doppio. Nei tornei del Grande Slam ha ottenuto il suo miglior risultato raggiungendo i quarti di finale di doppio agli Australian Open nel 1975, e in singolare all'Open di Francia sempre nello stesso anno."}
{"id": "4621772", "revid": "1186766", "url": "https://it.wikipedia.org/wiki?curid=4621772", "title": "Zakazuka", "text": "La zakazuka \u00e8 una pratica diffusa e di origine russa (la parola deriva da \u0437\u0430\u043a\u0430\u0437 = ordine, prenotazione) in base alla quale i giornalisti e gli editori vengono pagati per pubblicare notizie in cui vengono citate aziende o persone committenti. La parola ha in russo il significato di \"informazioni a pagamento\".\nLa zakazuka \u00e8 diventata una pratica popolare dei giornali russi durante gli anni '90 quando molti articoli, che lodavano o screditavano personaggi o organizzazioni, erano commissionati da terze parti. Tale pratica divenne estremamente redditizia all'epoca ed evit\u00f2 ad alcuni giornali di evitare perdite e la bancarotta."}
{"id": "4621775", "revid": "2134764", "url": "https://it.wikipedia.org/wiki?curid=4621775", "title": "Albacomp Kos\u00e1rlabda Csapat", "text": "L'Albacomp Feh\u00e9rv\u00e1r \u00e8 una societ\u00e0 cestistica, avente sede a Sz\u00e9kesfeh\u00e9rv\u00e1r, in Ungheria. Fondata nel 1949, gioca nel campionato ungherese.\nRoster 2017-2018.\n\"Aggiornato al 15 agosto 2017.\""}
{"id": "4621780", "revid": "974994", "url": "https://it.wikipedia.org/wiki?curid=4621780", "title": "Musei Altovicentino", "text": "Musei Altovicentino \u00e8 un progetto culturale, creato mediante la convenzione tra 17 comuni, che cura la promozione di vari piccoli musei e collezioni della provincia di Vicenza; conta oltre 40 sedi che vengono coordinate da un \"centro di servizi ed informazioni\", ubicato a Malo, il comune capofila del progetto.\nStoria.\nGi\u00e0 nel 2001 si crea una prima convenzione tra 10 comuni dell'Alto vicentino con lo scopo di coordinare, valorizzare e promuovere le attivit\u00e0 museali presenti nei vari centri; questa convenzione prende il nome di \"Rete museale Alto Vicentino\". Nel 2006 aderiscono altri 3 Comuni, nel 2008 un altro e nel 2012 se ne aggiunge un altro ancora. A partire dal 2011 si ridefiniscono le finalit\u00e0 del progetto e viene adottato il nuovo nome \"Musei Altovicentino\". Musei Altovicentino interessa cos\u00ec un'area sempre pi\u00f9 vasta, che oggi si estende dalla Valle dell'Agno e al Canale di Brenta, includendo la Val Leogra, la fascia pedemontana del vicentino, l'Altopiano di Tonezza del Cimone e parte dell'Altopiano dei Sette Comuni, estendendosi quindi ben oltre i tradizionali confini dell'Alto vicentino. I comuni coinvolti nel progetto sono: Asiago, Lusiana, Malo, Marostica, Montecchio Maggiore, Monte di Malo, Nove, Recoaro Terme, Roana, Rotzo, San Vito di Leguzzano, Santorso, Schio, Tonezza del Cimone, Valdagno, Valli del Pasubio, Valstagna.\nMusei Altovicentino comprende musei strutturati e realt\u00e0 pi\u00f9 piccole, tra cui collezioni, siti, giardini botanici e centri di interpretazione. In alcuni casi sono frutto del lavoro di ricerca e raccolta di volontari e di privati della comunit\u00e0 locale, che tuttora si occupano della gestione degli istituti e delle attivit\u00e0 proposte.\nAmbiti tematici.\nI musei e le collezioni del progetto Musei Altovicentino sono raggruppati secondo diverse aree tematiche "}
{"id": "4621782", "revid": "599013", "url": "https://it.wikipedia.org/wiki?curid=4621782", "title": "Secret Agent X-9 (disambigua)", "text": ""}
{"id": "4621784", "revid": "367445", "url": "https://it.wikipedia.org/wiki?curid=4621784", "title": "Carlo Becchi", "text": "Biografia.\nHa studiato all'Universit\u00e0 di Genova, dove ha conseguito la sua laurea in Fisica nel 1962. Dal 1976 al 2012 ha ricoperto la cattedra di fisica teorica all'universit\u00e0 di Genova. Ha ricoperto inoltre il ruolo di preside della facolt\u00e0 due volte (la prima nel 1983). Dal 1997 al 2003 \u00e8 stato direttore del comitato teorico dell'Istituto nazionale di fisica nucleare (INFN).\nBecchi ha iniziato con l'analisi dell'effetto fotoelettrico in fisica nucleare (argomento della sua tesi). Negli anni sessanta ha lavorato sui quark e sulla simmetria unitaria associata. Dal 1971 ha lavorato sulla teoria di rinormalizzazione dei campi. Becchi \u00e8 diventato conosciuto nell'ambiente accademico per il suo sviluppo, assieme a Raymond Stora a Alain Rouet del formalismo BRST, un metodo di quantizzazione dei sistemi con condizioni secondarie, come la teoria di gauge. Grazie a questo lavoro ha ricevuto nel 2009, assieme a Stora, Rouet, e Igor Tyutin, il premio Dannie Heineman per la fisica matematica. Dal 1991 al 2011 \u00e8 stato editor supervisore per la rivista \"Nuclear Physics B\"."}
{"id": "4621785", "revid": "767487", "url": "https://it.wikipedia.org/wiki?curid=4621785", "title": "All Stuck Up (film 1915)", "text": "All Stuck Up \u00e8 un cortometraggio muto del 1915 diretto da Hal Roach.\nProduzione.\nIl film, prodotto dalla Essanay Film Manufacturing Company, fu girato in California, a Los Angeles\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche USA il 14 ottobre 1915."}
{"id": "4621786", "revid": "287204", "url": "https://it.wikipedia.org/wiki?curid=4621786", "title": "The Perils of Pauline (film)", "text": ""}
{"id": "4621787", "revid": "287204", "url": "https://it.wikipedia.org/wiki?curid=4621787", "title": "The Perils of Pauline (serial cinematografico)", "text": ""}
{"id": "4621788", "revid": "287204", "url": "https://it.wikipedia.org/wiki?curid=4621788", "title": "Secret Agent X-9 (serial cinematografico)", "text": ""}
{"id": "4621790", "revid": "486946", "url": "https://it.wikipedia.org/wiki?curid=4621790", "title": "Trent Baretta", "text": ""}
{"id": "4621791", "revid": "373458", "url": "https://it.wikipedia.org/wiki?curid=4621791", "title": "Te\u00f3filo", "text": ""}
{"id": "4621792", "revid": "373458", "url": "https://it.wikipedia.org/wiki?curid=4621792", "title": "Teofil", "text": ""}
{"id": "4621793", "revid": "47767", "url": "https://it.wikipedia.org/wiki?curid=4621793", "title": "Theophile", "text": ""}
{"id": "4621794", "revid": "373458", "url": "https://it.wikipedia.org/wiki?curid=4621794", "title": "Theophil", "text": ""}
{"id": "4621795", "revid": "373458", "url": "https://it.wikipedia.org/wiki?curid=4621795", "title": "Theophilus", "text": ""}
{"id": "4621796", "revid": "47767", "url": "https://it.wikipedia.org/wiki?curid=4621796", "title": "Th\u00e9ophile", "text": ""}
{"id": "4621802", "revid": "38120", "url": "https://it.wikipedia.org/wiki?curid=4621802", "title": "The Lost City (serial cinematografico 1935)", "text": ""}
{"id": "4621803", "revid": "287204", "url": "https://it.wikipedia.org/wiki?curid=4621803", "title": "The Lost City (serial cinematografico)", "text": ""}
{"id": "4621816", "revid": "38120", "url": "https://it.wikipedia.org/wiki?curid=4621816", "title": "Fant\u00f4mas (serial cinematografico 1913)", "text": ""}
{"id": "4621818", "revid": "287204", "url": "https://it.wikipedia.org/wiki?curid=4621818", "title": "Fant\u00f4mas (serial cinematografico)", "text": ""}
{"id": "4621821", "revid": "767487", "url": "https://it.wikipedia.org/wiki?curid=4621821", "title": "Miss Freckles", "text": "Miss Freckles \u00e8 un cortometraggio muto del 1915 diretto da Charles Ashley (con il nome Charles E. Ashley) che ha come protagonista, nel ruolo del titolo, Ruth Stonehouse, affiancata da Marian Skinner e Frank Dayton.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi il 26 ottobre 1915. Viene citato in \"Moving Picture World\" del 30 ottobre 1915."}
{"id": "4621822", "revid": "891990", "url": "https://it.wikipedia.org/wiki?curid=4621822", "title": "Etimologia del nome Giappone", "text": ""}
{"id": "4621825", "revid": "1573940", "url": "https://it.wikipedia.org/wiki?curid=4621825", "title": "Coturnix pectoralis", "text": "La quaglia delle stoppie (Coturnix pectoralis ) \u00e8 un uccello galliforme della famiglia dei Fasianidi.\nDescrizione.\nDimensioni.\nMisura 16-20 cm di lunghezza per 82-120 g di peso nei maschi e 75-125 g nelle femmine; l'apertura alare \u00e8 di 25-33 cm.\nAspetto.\nLe quaglie delle stoppie hanno il becco bluastro o grigio-oliva, con la punta e il \"culmen\" pi\u00f9 marroni. L'iride varia dal bruno-rossastro al marrone. Le zampe e i piedi sono bianco-carne, rosei o rosa-brunastri. I due sessi differiscono tra loro nell'aspetto. Il maschio adulto presenta la fronte e il vertice bruno-nerastri a causa delle piume dall'estremit\u00e0 grigio-brunastra. Sulla sommit\u00e0 del capo vi \u00e8 una lunga e sottile striscia centrale bianca e un sopracciglio analogo. Entrambi si spingono molto in basso lungo la nuca. La regione lorale \u00e8 marrone scuro. Una fascia dello stesso colore inizia dietro l'occhio e continua fino alla parte posteriore del collo. Il mento, la gola e le copritrici auricolari sono ricoperti da una macchia di colore variabile dal cannella al camoscio-rossastro. Il petto, la parte superiore del ventre e i fianchi sono biancastri con delle strisce scure che convergono e si fondono formando una macchia irregolare nera sul petto. Il basso ventre e le copritrici sotto-caudali sono bianchi. Il dorso varia dal grigio-brunastro al marrone scuro con numerose macchie nere, fasce camoscio e lunghe ed evidenti strisce color crema. La coda, molto corta e grigio-brunastra, \u00e8 barrata di rosso.\nLa femmina adulta non ha la macchia rossa sulla gola presente nel maschio. Al suo posto, ha una gola biancastra fortemente striata di nero, una striscia lorale nera e un mustacchio bianco. Le parti inferiori sono meno abbondantemente striate di nero, ed assente \u00e8 pure la macchia pettorale scura. I giovani somigliano alla femmina, ma hanno il petto punteggiato piuttosto che striato. I maschi acquisiscono la macchia rossa sulla gola verso le cinque settimane di et\u00e0.\nVoce.\nIl richiamo di riconoscimento del maschio \u00e8 un \"two-to-wheep\" vivace e liquido che pu\u00f2 essere abbreviato in \"two-wheep\" o in \"pipy-wheat\". Questo richiamo viene ripetuto circa 10 volte al minuto ed \u00e8 distribuito su un periodo che pu\u00f2 durare anche un quarto d'ora. La quaglia delle stoppie \u00e8 generalmente silenziosa quando si lancia in volo, anche se a volte emette uno o due pigolii secchi e crescenti quando \u00e8 in aria.\nBiologia.\nLa quaglia delle stoppie di solito vive da sola o in gruppi familiari. L'occasione pi\u00f9 frequente per avvistarla \u00e8 quando si alza precipitosamente in volo in aperta campagna. Tuttavia, la maggior parte delle volte preferisce nascondersi tra l'erba o fuggire correndo, riservando il decollo per le situazioni pi\u00f9 estreme. I gruppi sono generalmente formati da 3-5 individui, anche se a volte sono state notate bande di 12 uccelli quando l'animale si aggira in cerca di cibo. Comunque, in questa specie non sono mai state avvistate le grandi \u00abondate\u00bb migratrici contenenti numerosi uccelli, come nel caso delle pi\u00f9 grandi quaglie di Europa ed Africa. La quaglia delle stoppie \u00e8 una migratrice ben conosciuta. Gli spostamenti locali sono direttamente correlati alla caduta delle piogge, mentre gli spostamenti pi\u00f9 importanti hanno luogo in seguito a numerose stagioni riproduttive favorevoli il cui slancio \u00e8 stato interrotto da un serio impoverimento dell'approvvigionamento delle risorse, il pi\u00f9 delle volte a causa della siccit\u00e0 o dell'invasione di piccoli roditori. I resoconti indicano che la dispersione viene poi effettuata in tutte le direzioni, su distanze che talvolta superano i mille chilometri.\nAlimentazione.\nLa quaglia delle stoppie si nutre principalmente di semi di piante selvatiche, ma anche di quelli di piante coltivate che sono caduti o sono stati dispersi. Una piccola percentuale della sua dieta \u00e8 costituita da invertebrati. A volte, nonostante il suo peso, scala gli steli delle piante per raggiungere le spighe contenenti i semi.\nRiproduzione.\nLa specie \u00e8 monogama e alcune coppie rimagono insieme durante tutto l'anno. Il nido \u00e8 una raschiatura del terreno poco profonda, situata sotto un arbusto o un ciuffo d'erba; la sua costruzione \u00e8 opera della sola femmina, che provvede in seguito a foderarne il fondo con materia vegetale. La covata comprende da 5 a 14 uova (in media 7), di colore giallo-crema con puntini e macchie bruno-rossastri e verde oliva. L'incubazione, compito della femmina, dura tra 18 e 21 giorni.\nOgni stagione vengono allevate due o tre covate, perfino quattro quando le condizioni sono ideali dopo un periodo di siccit\u00e0. L'andamento della stagione riproduttiva dipende dalle condizioni atmosferiche e dalla disponibilit\u00e0 delle risorse alimentari. Nello stato di Victoria la prima deposizione ha luogo generalmente in dicembre e, dopo le precipitazioni, la seconda sopravviene in marzo o in aprile. Negli anni in cui le piogge arrivano presto la stagione della nidificazione comincia in settembre, la seconda deposizione ha luogo a fine novembre e le ulteriori deposizioni nel corso dell'inverno. In Australia Occidentale la riproduzione si protrae da agosto a gennaio. Il maschio partecipa all'educazione dei piccoli e protegge la nidiata.\nDistribuzione e habitat.\nIl suo \"habitat\" \u00e8 costituito da una grande variet\u00e0 di paesaggi aperti, in particolare da prati incolti e da pianure ben drenate non lontane dai corsi d'acqua. Comprende anche campi sparsi di cereali, distese di erbacce, stoppie, \"habitat\" salini con vegetazione cespugliosa, boscaglie di \"spinifex\" e paludi salmastre. La quaglia delle stoppie frequenta generalmente \"habitat\" pi\u00f9 aridi della quaglia bruna (\"Coturnix ypsilophora\"). Questo uccello abita soprattutto nel sud-est dell'Australia, negli stati del Nuovo Galles del Sud e di Victoria. Il suo areale sconfina negli stati vicini, a nord verso il Queensland e ad ovest verso l'Australia Meridionale. \u00c8 assente nell'interno arido del continente, ma al contrario, dagli inizi del XX secolo, ha colonizzato il sud-ovest dell'Australia Occidentale (regione di Perth e Augusta)."}
{"id": "4621826", "revid": "287204", "url": "https://it.wikipedia.org/wiki?curid=4621826", "title": "Joseph Tzayach", "text": "Biografia.\nRabbi Tzayach \u00e8 stato considerato come uno dei pi\u00f9 misteriosi cabalisti del XVI secolo e una delle principali figure rabbiniche nei circoli di Gerusalemme e Damasco. Discute spesso di quadrati magici che alludono ai concetti pi\u00f9 elevati e occulti, e il loro uso mediante amuleti. Molti riferimenti si possono trovare negli scritti di cabalisti contemporanee e di primo piano, come nel manoscritto del rabbino Joseph Tirshom (ca. 1550 e.v.) \"\"Shoshan Yesod Olam\" (La Rosa, Fondamento dell'universo)\", l'opera \"\"Toledot Adamo\" (Generazione di Adamo)\" di Rabbi Baal Shem Tov (1537-1653) e \"\"Sh'nei Luchot HaB'rit\" (Due tavole dell'Alleanza)\" di Rabbi Isaiah Horowitz (1560-1630) discute il quadrato magico in relazione ai misteri della creazione. Joseph fu un fervente seguace della Cabala, in cui \u00e8 stato ben preparato, e condusse una vita ascetica. Eliyahu de Vidas, nel suo \"Reshit \u1e24okmah\" (\"Sha'ar ha-\u1e32edushshah,\" cap. VII.) riferisce che, con l'eccezione delle notti di Shabbat, Joseph per 40 anni non dorm\u00ec mai in un letto, ma su una scatola, con i piedi per terra. Con una tale disposizione all'ascetismo e al misticismo, fu naturale che Joseph venisse affascinato dalle stranezze messianiche di Salomone Molko, mistico e falso messia ebreo, che comunque sostenne mentre quest'ultimo predicava a Salonicco nel 1529. Rabbi Aryeh Kaplan scrive che \"il rabbino Joseph Tzayach fu apparentemente influenzato dalla scuola di Cabala di Abulafia e molte idee che egli discute sembrano essere prese \"verbatim\" da scritti di Abulafia.\"\nTzayach fu inoltre considerato uno dei grandi talmudisti del suo tempo, e persino Joseph Caro invoc\u00f2 la sua autorit\u00e0 (\"Ab\u1e33at Rokel,\" \u00a756). Tra i discepoli di Joseph si annoverano Isaac Adarbi, Samuel di Medina e Shlomo Halevi Alkabetz.\nOpere.\nLe sue opere cabalistiche includono:\nBibliografia.\n - Articolo \"s.v.\" \"Taitazak\", con le seguente bibliografia riportata:"}
{"id": "4621829", "revid": "438304", "url": "https://it.wikipedia.org/wiki?curid=4621829", "title": "Quaglia maggiore", "text": ""}
{"id": "4621831", "revid": "436907", "url": "https://it.wikipedia.org/wiki?curid=4621831", "title": "Forsaken EP", "text": "Forsaken EP \u00e8 il secondo EP del gruppo musicale statunitense Dream Theater, pubblicato il 31 marzo 2008 dalla Roadrunner Records.\nDescrizione.\nPubblicato esclusivamente per il download digitale, contiene l'omonima traccia contenuta nel nono album in studio \"Systematic Chaos\" con l'aggiunta di due brani eseguiti dal vivo in Spagna nel 2007 e il video musicale animato di \"Forsaken\"."}
{"id": "4621833", "revid": "122294531", "url": "https://it.wikipedia.org/wiki?curid=4621833", "title": "Sofidel", "text": "Sofidel \u00e8 una societ\u00e0 privata a capitale italiano, produttrice di carta per uso igienico e domestico. Il Gruppo, di propriet\u00e0 delle famiglie Stefani e Lazzareschi \u00e8 in attivit\u00e0 dal 1966, anno di costituzione della cartiera Stefani &amp; Lazzareschi. \u00c8 titolare di pi\u00f9 di 15 marchi, tra cui Regina, Softis, Le Tr\u00e8fle e Sopalin.\nStoria.\nNel 1966 Emi Stefani e Giuseppe Lazzareschi aprono la prima cartiera, Stefani &amp; Lazzareschi, a Pracando (Villa Basilica), zona con una lunga storia nella produzione della carta.\nNel 1969 nasce la seconda cartiera, Fine Paper, a Porcari in provincia di Lucca, area particolarmente ricca di acqua, risorsa fondamentale per il processo produttivo. Le attivit\u00e0 della cartiera si espandono anche verso gli impianti di trasformazione. Nel 1972 viene costituita Soffass e nel 1979 Delicarta. Nel 1987 viene lanciato da Soffass il marchio Regina.\nNel 1988 l'azienda cambia la sua denominazione in Sofidel, acronimo dei nomi Soffass, Fine Paper e Delicarta. Nel 1994 inizia la costruzione di Delipapier s.a.s a Nancy. Nel 1997 nasce Papernet a Porcari (Lucca), attiva sul mercato Horeca (Hotellerie-Restaurant-Caf\u00e9).\nAttraverso costituzioni o acquisizioni di societ\u00e0 il gruppo negli anni 2000 prosegue il processo di crescita e internazionalizzazione: in Polonia con Delitissue (2000), in Italia con Fibrocellulosa (2000), Cartiera di Monfalcone (2002) e Imbalpaper (2003), in Gran Bretagna con Intertissue (2003), in Germania con Delipapier GmbH e Delisoft (2003), in Spagna con Ibertissue (2003), in Turchia con Sofidel Kagit (2004), in Francia con lo stabilimento di Buxeuil nel dipartimento della Vienne (2006), in Germania con le societ\u00e0 del Gruppo Werra (2007), in Grecia con Papyros a Katerini (Salonicco) (2009). Vengono anche acquisiti il marchio tedesco Softis (2008) e i marchi francesi Le Tr\u00e8fle e Sopalin (2009). In questo periodo, inoltre, Sofidel diventa partner del programma internazionale del WWF Climate Savers (2008).\nNel 2010 nasce, in Croazia, Sofidel Papir e vengono acquisite, in Romania, Comceh S.A e, in Gran Bretagna, LPC Group (rinominata Sofidel UK), con sede a Leicester e fabbriche in Regno Unito, Svezia, Belgio e Francia. Sofidel diventa cos\u00ec il secondo produttore europeo del settore. Nello stesso anno aderisce alla Fondazione Sodalitas e al Patto mondiale delle Nazioni Unite, aderendo a progetti di sostenibilit\u00e0 ambientale.\nNel 2012 Sofidel si espande nel mercato statunitense acquisendo Cellynne (rinominata Sofidel America) e supera la capacit\u00e0 produttiva di 1.000.000 di tonnellate, attivando un impianto in Florida, uno nel Winsconsin e un altro in Nevada.\nNel dicembre 2012 viene avviata la collaborazione con la Fondazione Telethon e nel marzo 2013 con Cospe per un progetto sociale e ambientale in Senegal.\nNell'aprile 2013 Sofidel acquisisce altri marchi: Thirst Pocket, Kitten Soft, Inversoft e Nouvelle Soft (GB e ROI) e lo stabilimento di Horwich, in Gran Bretagna.\nNel 2014 viene aperto un nuovo impianto di trasformazione in Oklahoma (Tulsa) e potenziato quello in Nevada. Nel 2015 Sofidel acquisisce la societ\u00e0 Green Bay Converting Inc., un impianto di trasformazione in Wisconsin (Green Bay) e un fabbricato in Mississippi (Hattiesburg). Contemporaneamente il Gruppo attiva un nuovo investimento da zero in Ohio (Circleville) e vengono aperti nuovi uffici in Pennsylvania (Philadelphia).\nNel 2017 Sofidel \u00e8 presente in 7 Stati degli USA, dove ha una capacit\u00e0 produttiva di 200.000 tonnellate."}
{"id": "4621839", "revid": "2121638", "url": "https://it.wikipedia.org/wiki?curid=4621839", "title": "Happy Madison Productions", "text": "La Happy Madison Productions \u00e8 una casa di produzione statunitense fondata nel 1999 dall'attore Adam Sandler. La compagnia prende nome dai film \"Un tipo imprevedibile\" (in originale \"Happy Gilmore\") e \"Billy Madison\", entrambi interpretati da Sandler e prodotti da Robert Simonds. L'uomo visibile nel logo della compagnia \u00e8 il padre del fondatore, Stanley Sandler.\nI film pi\u00f9 famosi sono: \"Little Nicky - Un diavolo a Manhattan\" e \"Mr. Deeds\" di Steven Brill, \"Io vi dichiaro marito e... marito\" e \"Zohan - Tutte le donne vengono al pettine\" di Dennis Dugan, \"Cambia la tua vita con un click\" e \"Il signore dello zoo\" di Frank Coraci, e \"Terapia d'urto\", \"50 volte il primo bacio\" e \"L'altra sporca ultima meta\" di Peter Segal.\nI film del 1998 \"Waterboy\" e \"Prima o poi me lo sposo\" lanciarono la carriera di Sandler come attore e produttore. Sandler infatti ha prodotto e co-scritto \"Waterboy\" insieme a Tim Herlihy. Il film fu un successo, incassando oltre 160 milioni di dollari negli Stati Uniti.\nGli uffici di produzione dalla compagnia sono situate nell'ufficio \"Judy Garland\" ai Sony Pictures Studios di Culver City, in California, mentre gli uffici della societ\u00e0 madre sono a Manchester, nel New Hampshire, gestiti dal fratello di Adam, Scott Sandler.\nLa sussidiaria della compagnia, la Madison 23 Productions, si occupa invece di film pi\u00f9 drammatici. Il primo film prodotto dalla Madison 23 \u00e8 stato \"Reign Over Me\", interpretato da Adam Sandler e Don Cheadle."}
{"id": "4621841", "revid": "767487", "url": "https://it.wikipedia.org/wiki?curid=4621841", "title": "Canimated Nooz Pictorial, No. 1", "text": "Canimated Nooz Pictorial, No. 1 \u00e8 un cortometraggio muto del 1915. Il nome del regista non viene riportato.\nProduzione.\nIl film fu prodotto dalla Essanay Film Manufacturing Company.\nDistribuzione.\nDistribuito dalla General Film Company, il film - un cortometraggio di animazione in una bobina - usc\u00ec nelle sale cinematografiche USA il 13 ottobre 1915."}
{"id": "4621847", "revid": "1632387", "url": "https://it.wikipedia.org/wiki?curid=4621847", "title": "Fregio di Beethoven", "text": "Il Fregio di Beethoven \u00e8 un dipinto di Gustav Klimt, sviluppato su tre pareti per una lunghezza totale di 34 m. Databile al 1902, \u00e8 conservato nel Palazzo della Secessione a Vienna.\nStoria.\nKlimt realizz\u00f2 il fregio in occasione della XIV esposizione degli artisti aderenti alla Secessione viennese. La mostra ebbe luogo nel 1902 e l'opera centrale dell'esposizione era la statua di Max Klinger dedicata al grande compositore Ludwig van Beethoven, il quale in quegli anni era visto come \"l'incarnazione del genio\" e la sua opera era considerata come \"l'esaltazione dell'amore e dell'abnegazione che possono redimere l'uomo\". L'allestimento interno della mostra fu affidato a Josef Hoffmann.\nIl fregio scaten\u00f2 subito una forte critica da parte del pubblico. Le figure rappresentate furono considerate ripugnanti, in particolare le tre Gorgoni, mentre l'indignazione totale fu suscitata dalle allegorie di Impudicizia, Lussuria e Intemperanza per i riferimenti agli organi sessuali che Klimt inser\u00ec nell'opera. In generale l'esposizione si rivel\u00f2 un fallimento.\nL'opera di Klimt non sarebbe dovuta rimanere esposta oltre la manifestazione, per cui egli dipinse direttamente sulla parete con materiali facilmente asportabili. Il fregio non fu distrutto come previsto solo perch\u00e9 venne deciso di dedicare la XVIII esposizione dell'anno successivo alle opere di Klimt, quindi venne lasciato nel Palazzo della Secessione.\nNel 1903, quando il collezionista Carl Reininghaus acquist\u00f2 il fregio, esso fu diviso in 7 parti. Nel 1915 Reininghaus lo vendette all'industriale August Lederer, uno dei sostenitori pi\u00f9 importanti di Klimt e proprietario di quella che fu probabilmente la raccolta pi\u00f9 vasta a quel tempo di quadri di questo pittore in mani private. Nel 1938 il governo nazista confisc\u00f2 l'opera alla famiglia Lederer, come avvenne a tante altre famiglie di origine ebraica. Il \"Fregio di Beethoven\" venne restituito alla famiglia Lederer solo dopo la fine della seconda guerra mondiale.\nNel 1973 il Fregio di Beethoven fu acquistato dalla Repubblica d'Austria. Segu\u00ec dunque un restauro di dieci anni sotto la direzione di Manfred Koller. Dopo il restauro del Palazzo della Secessione nel 1985, fu creato un locale nel piano interrato appositamente per esporre l'opera di Klimt. Dal 1986 \u00e8 possibile vedere l'opera. In occasione delle celebrazioni del 150\u00ba anniversario della nascita di Klimt, si \u00e8 tenuta a Milano dal 4 febbraio al 6 maggio 2012, presso lo Spazio Oberdan della Provincia, la mostra \"Gustav Klimt. Disegni intorno al fregio di Beethoven\".\nDescrizione.\nLa Nona Sinfonia \u00e8 il criterio ispiratore del fregio di Klimt, composto di tre parti; le tre pareti dipinte costituiscono una sequenza coerente: \"L'anelito alla felicit\u00e0\" si scontra con le \"Forze ostili\" e trionfa con \"l'Inno alla gioia\". Come scrive Eva di Stefano \u00e8 possibile leggere nel Fregio \"la contrapposizione atemporale tra bene e male, e l'aspirazione al riscatto ideale attraverso l'arte, dal punto di vista del rapporto uomo-donna: nell'opera il momento della liberazione \u00e8 identificato con il raggiungimento dell'estasi amorosa, e il regno ideale con l'abbraccio di una donna.\" Detto ci\u00f2, \u00e8 pi\u00f9 facile rendersi conto che alla figura maschile del Cavaliere (con i tratti somatici di Gustav Mahler), nella prima parete longitudinale, corrisponde nella parete di fronte la figura femminile della Poesia.\nIl fregio racconta il percorso che il Cavaliere dovr\u00e0 compiere per raggiungere la donna e congiungersi a lei. Durante questo percorso il Cavaliere dovr\u00e0 sconfiggere le forze del male e resistere alle tentazioni di sirene malvagie.\nEgli incontrer\u00e0 diverse figure femminili: incrocer\u00e0 per prime le due figure propiziatrici, poi sar\u00e0 la volta della corrente fluttuante di corpi da cui verr\u00e0 guidato nella via pericolosa che dovr\u00e0 superare, infine il Cavaliere arriver\u00e0 nell'universo malefico abitato dalle Gorgoni e dalle loro compagne terrificanti. Sulle Gorgoni regna il mostro Tifeo, un'orrenda scimmia con coda di serpenti e ali. Tifeo rappresenta l'ottusit\u00e0 materialista mentre il Cavaliere \u00e8 la personificazione dell'Artista. Il Cavaliere, quindi, lotter\u00e0 contro Tifeo per affermare il regno dell'arte. Dopo questa battaglia vedremo il Cavaliere spogliato della sua corazza, visto di spalle, immerso nell'abbraccio con la Poesia. Quest'immagine potrebbe essere interpretata come la figura dell'eroe vittorioso che celebra la liberazione e il trionfo sulle forze malvagie. In realt\u00e0 il Cavaliere \u00e8 un amante soggiogato, l'abbraccio appare come l'immagine della sua resa al potere dell'Eros, al potere femminile.\nTecnica.\nIl fregio \u00e8 dipinto con colori alla caseina su intonaco applicato a incannucciato e con inserimento di pietre dure e madreperla.\nStile.\nKlimt ha fuso insieme diversi stili pittorici: dalla pittura vascolare greca e dalla pittura egiziana ricav\u00f2 la concezione della parete come fascia dove si allineano in sequenza figure ed eventi; dalle stampe di Hokusai e Utamaro riprese il segno incisivo; la scultura africana gli sugger\u00ec le orride maschere che abitano il regno del male; micenee sono invece quelle spirali che si ripetono attorno alla figura della Poesia.\nRetaggio.\nKokoschka esegue il manifesto \"Piet\u00e0\", la cui figura femminile ricordava la donna scheletrica dipinta da Klimt nel \"Fregio di Beethoven\", sul gruppo delle tre Gorgoni.\nRestauro.\nIntorno alla met\u00e0 del 1970, dopo che il Fregio di Beethoven fu acquistato dalla Repubblica d'Austria, inizi\u00f2 un restauro. Il restauro dur\u00f2 all'incirca dieci anni e fu diretto da Manfred Koller.\nSuccessivamente segu\u00ec anche il restauro del Palazzo della Secessione durante il quale fu creato un locale nel piano interrato appositamente per esporre l'opera di Klimt."}
{"id": "4621849", "revid": "287204", "url": "https://it.wikipedia.org/wiki?curid=4621849", "title": "Tsunesabur\u014d Makiguchi", "text": " Per il suo rifiuto di accettare un talismano Shintoista, allora reso obbligatorio dal governo come simbolo di fede nell'imperatore e augurio per una buona risoluzione della guerra del Pacifico, venne arrestato nel 1943. Mor\u00ec in carcere all'et\u00e0 di 73 anni.\nBiografia.\nTsunesabur\u014d Makiguchi nacque nel 1871 a Kashiwazaki, un piccolo villaggio del Giappone nordoccidentale, nella prefettura di Niigata. Primogenito di Chomatsu Watanabe e sua moglie Ine, il suo nome all'anagrafe era Chohichi Watanabe. Spinto dalla miseria, il padre abbandon\u00f2 lui e la madre, emigrando nell'Hokkaid\u014d. Qualche anno dopo la madre si gett\u00f2 nel mare con il figlioletto in braccio, furono salvati, ma Makiguchi venne affidato allo zio Zendayu Makiguchi.\nLa famiglia adottiva non pot\u00e9 offrire a Makiguchi pi\u00f9 dell'istruzione elementare. Nel 1884, all'et\u00e0 di 13 anni, il giovane si trasfer\u00ec nell'Hokkaid\u014d per poter continuare gli studi. Per mantenersi gli studi, lavor\u00f2 anche come fattorino nel commissariato di polizia di Otaru. La sua brillante intelligenza impression\u00f2 il capo della polizia, infatti, quando questi si trasfer\u00ec a Sapporo, invit\u00f2 il giovane Makiguchi ad accompagnarlo e lo sostenne negli studi presso la Scuola Normale di Sapporo, dove si diplom\u00f2 nel 1893. Poco prima di diplomarsi, cambi\u00f2 il suo nome in Tsunesabur\u014d Makiguchi.\nDopo il diploma divenne insegnante nella scuola elementare annessa alla Scuola Normale e inizi\u00f2 i suoi studi sulla geografia umana, da lui intesa come la disciplina base dell'insegnamento primario. Successivamente venne nominato assistente professore di geografia presso la Scuola Normale di Hokkaid\u014d, pur continuando a insegnare presso la scuola elementare.\nNel frattempo nel 1894 Makiguchi si era sposato con una giovane donna di nome Kuma. Dalla loro unione nacquero otto figli, cinque dei quali morirono prima di Makiguchi: quattro di loro morirono giovanissimi tra il 1924 e il 1932, il quinto cadde in guerra.\nNel 1901 si trasfer\u00ec con la sua famiglia a Tokyo, dove trascorse anni di notevole prosperit\u00e0 intellettuale che lo portarono alla pubblicazione del suo primo libro, \"Geografia Umana\" (Jinsei Chirigaku). L'opera ottenne un grande successo e un riconoscimento anche da alcuni esponenti del governo. Venne considerata uno dei testi fondamentali per la preparazione all'esame di abilitazione all'insegnamento.\nDopo aver ricoperto diversi incarichi, tra cui quello di curare i testi scolastici di geografia per conto del ministero dell'Educazione, nel 1913 divenne direttore della Scuola Primaria Tosei e per i successivi diciannove anni lavor\u00f2 costantemente come direttore presso diverse scuole nell'area di Tokyo, tra cui alcune nelle zone pi\u00f9 povere.\nDurante quegli anni Makiguchi cur\u00f2 diverse riviste educative, promosse corsi per corrispondenza per giovani donne, a cui era negata l'opportunit\u00e0 di un'istruzione formale e fu uno dei primi geografi a impegnarsi nello studio delle comunit\u00e0 locali e delle tradizioni popolari locali.\nIl suo approccio e le sue idee pedagogiche progressiste lo portarono sempre pi\u00f9 apertamente in conflitto con i politici locali, per cui fu pi\u00f9 volte trasferito in altre scuole. Ci\u00f2 nonostante, le autorit\u00e0 riconoscevano il suo indiscusso valore tanto come insegnante che come direttore. Dopo l'ennesimo trasferimento, nel 1932 Makiguchi scelse di andare in pensione.\nNel 1928 Makiguchi si era convertito al Buddismo di Nichiren, introdotto da un collega alla scuola della Nichiren Sh\u014dsh\u016b.\nDue anni dopo fond\u00f2, insieme a J\u014dsei Toda, la Soka Kyoiku Gakkai, la Societ\u00e0 educativa per la creazione di valore, un'organizzazione di insegnanti accomunati dallo stesso entusiasmo per la teoria del valore, con lo scopo di promuovere la ricerca in educazione e la riforma del sistema educativo nazionale. Fu allora che divenne sospetto al regime.\nLa religione di Stato era lo Shintoismo, che nella sua forma nazionalista che era in auge dalla fine del 1800, mal tollerava il buddismo e le altre religioni. Il governo militarista con l'approssimarsi della guerra chiese un forte sostegno allo sforzo bellico da parte di tutti i gruppi religiosi per rafforzare la figura dell'imperatore. Obblig\u00f2, dunque, tutti i gruppi religiosi ad esporre i talismani shintoisti accanto al proprio oggetto di culto. La gran parte delle scuole buddiste accett\u00f2, compresa la Nichiren Sh\u014dsh\u016b, la quale inoltre decise di fondersi con le altre scuole Nichiren.\nMakiguchi rifiutava di sostenere lo sforzo bellico e il nazionalismo totalitario, sia sul piano pedagogico, sia su quello religioso.\nLe riunioni della Soka Kyoiku Gakkai, che nel 1941 contava duemila membri, cominciarono ad essere sorvegliate dalla polizia speciale e furono anche sospese le pubblicazioni della rivista dell'organizzazione.\nMakiguchi fu arrestato il 6 luglio 1943 insieme al suo allievo J\u014dsei Toda con l'accusa di aver minato il mantenimento dell'ordine pubblico.\nDopo circa un anno e mezzo di durissimo regime carcerario, Makiguchi mor\u00ec di stenti il 18 novembre 1944.\nPensiero pedagogico.\nL'obiettivo principale di Makiguchi era di riformare il sistema educativo dell'epoca che, a suo avviso, soffocava la creativit\u00e0 e la felicit\u00e0 degli studenti.\nEgli sosteneva che la felicit\u00e0 dovesse essere lo scopo della vita umana e, quindi, il primo obiettivo dell'educazione.\nMakiguchi era convinto che la vera felicit\u00e0 si trovasse nella creazione di valore.\nNella sua raccolta \"Il sistema della pedagogia creatrice di valore\" Makiguchi introdusse la \u201cTeoria del Valore\", influenzato dai pensieri di Immanuel Kant e del buddismo.\nAl postulato di \u201cverit\u00e0, bene e bellezza\u201d come valori fondamentali, egli sostitu\u00ec i criteri di \u201cguadagno, bene e bellezza\u201d.\nLa bellezza \u00e8 ci\u00f2 che appaga la sensibilit\u00e0 estetica dell'individuo, il guadagno (tradotto anche come beneficio o vantaggio) rappresenta i valori personali fondati sull'esistenza individuale e il bene \u00e8 ci\u00f2 che contribuisce al benessere della societ\u00e0. Per Makiguchi, la \"verit\u00e0\" kantiana non era interessante, perch\u00e9 egli riteneva che mirasse alla ricerca di propriet\u00e0 oggettive, mentre il \"valore\" era considerato pi\u00f9 importante, perch\u00e9 misurava l'impatto soggettivo che un dato evento ha sulla persona.\nEgli credeva che il valore sociale del bene potesse manifestarsi in vari modi, come ad esempio le donazioni in denaro ai bisognosi. Cos\u00ec, fece della bellezza, del guadagno e del bene il suo metro di misurazione del valore, integrandoli in una visione di armonia, prosperit\u00e0 e sostegno reciproco tra se stessi e gli altri.\nI temi fondamentali della sua pedagogia erano tre: in primo luogo, l'educazione doveva basarsi sui bisogni quotidiani delle persone; in secondo luogo, doveva mantenere l'obiettivo della felicit\u00e0 intesa come lo sviluppo di una coscienza sociale e della consapevolezza che chiunque avesse il diritto di essere felice; in terzo luogo, doveva aiutare a sviluppare il potenziale creativo che esiste in ogni essere umano.\nI contenuti dell'insegnamento e, soprattutto, le esperienze educative non dovevano interessare in quanto universali o moralmente coerenti con un sistema di valori oggettivi, ma erano educativi nella misura in cui avrebbero consentito di creare valore a partire da essi, sperimentando il significato che possono acquistare per determinati soggetti, sempre in un'ottica di bene comune e di vantaggio sociale.\nLo scopo dell'educazione, quindi, era per Makiguchi quello di rendere le persone capaci di creare valore in ogni circostanza e costruire la felicit\u00e0 per s\u00e9 e per gli altri.\nL'educazione doveva essere pratica, stimolare l'indipendenza e la creativit\u00e0 degli studenti. Makiguchi promosse la scuola a tempo parziale affinch\u00e9 gli alunni avessero tempo per sviluppare l'osservazione e la sperimentazione, stando in contatto con la comunit\u00e0 in cui vivevano, ed inoltre si sforz\u00f2, nella sua esemplare vita, di insegnare la pace mediante la piena consapevolezza del valore di ogni individuo e dell'ambiente in cui egli vive. Tutto ci\u00f2 contraddiceva completamente la logica del governo militarista giapponese di allora, che tendeva a utilizzare l'educazione per forgiare servitori dello stato obbedienti e passivi.\nEredit\u00e0.\nOggi la pedagogia di Makiguchi \u00e8 sempre pi\u00f9 conosciuta e apprezzata a livello internazionale. Numerosi sono gli studi e i saggi che sviluppano le possibili analogie col pensiero di studiosi stranieri, come John Dewey e Maria Montessori.\nNello stesso periodo in cui Makiguchi pubblic\u00f2 la \"Geografia della vita Umana\" John Dewey stava lavorando sugli stessi temi.\nNel libro \"The School and Society\", del 1889, Dewey scrisse \u00abL'unit\u00e0 di tutte le scienze si trova nella geografia. La geografia \u00e8 importante perch\u00e9 rappresenta la terra come sede permanente delle occupazioni umane. Il mondo privato della relazione con l'attivit\u00e0 umana non sarebbe pi\u00f9 un vero mondo\u00bb. Makiguchi conosceva le idee di Dewey e le condivideva.\nA maggio del 2009, in una scuola elementare di Roma, ci fu la proposta di cambiare nome in onore di Tsunesabur\u014d Makiguchi.\nLa decisione scaten\u00f2 una tempesta di proteste molto forti e dopo giorni di clamore mediatico il consiglio d'istituto revoc\u00f2 la proposta.\nOpere.\nIl primo libro di Makiguchi fu il frutto delle sue numerose ricerche sulla connessione tra la vita umana e i fenomeni geografici. Makiguchi vedeva la geografia come scienza per spiegare la relazione tra la terra e l'uomo. Il testo ebbe un forte successo a livello educativo fu, infatti, adottato dal governo come testo ufficiale per l'insegnamento della geografia nelle scuole.\nSecondo libro di Makiguchi, ebbe origine dalle ricerche partecipando il qualit\u00e0 di geografo al Kyoudo-kai, associazione per lo studio delle comunit\u00e0 locali, guidata dallo studioso Kunio Yanagita.\nOpera principale di Makiguchi. Nelle intenzioni dell'autore era pensato in dodici volumi, di cui per\u00f2 ne furono pubblicati soltanto quattro.\nIn Italia \u00e8 stata pubblicata una sintesi significativa dei quattro volumi originali curata dallo studioso statunitense Dayle M. Bethel.\nL'originale in giapponese non era un'opera sistematica, bens\u00ec una raccolta di appunti accumulati nell'arco di trent'anni di professione, con un minimo di intervento editoriale."}
{"id": "4621850", "revid": "15756", "url": "https://it.wikipedia.org/wiki?curid=4621850", "title": "Eurasia (grattacielo)", "text": "L'Eurasia \u00e8 un grattacielo alto 309 metri ultimato nel 2013 situato nel Centro internazionale di affari di Mosca, in Russia. \u00c8 situato nel Plot 12, un'area di oltre 207.000 metri quadrati. L'edificio sovrasta un podio a tre strati che avr\u00e0 un centro fitness, dei ristoranti e dei negozi. All'esterno dell'edificio un ascensore panoramico permette agli utilizzatori di vedere la citt\u00e0. La superficie totale \u00e8 di 207.542 metri quadrati, con l'area del locale commerciale di 106.231 metri quadrati."}
{"id": "4621856", "revid": "717966", "url": "https://it.wikipedia.org/wiki?curid=4621856", "title": "Joseph Taitazak", "text": ""}
{"id": "4621862", "revid": "28592", "url": "https://it.wikipedia.org/wiki?curid=4621862", "title": "Vescovi di Bressanone", "text": ""}
{"id": "4621863", "revid": "767487", "url": "https://it.wikipedia.org/wiki?curid=4621863", "title": "Eoneustes", "text": "L'eoneuste (gen. Eoneustes) \u00e8 un rettile marino estinto, appartenente ai crocodilomorfi. Visse nel Giurassico medio (Bajociano - Batoniano, circa 168 - 167 milioni di anni fa) e i suoi resti fossili sono stati ritrovati in Francia. \nDescrizione.\nQuesto animale, nonostante fosse imparentato con i coccodrilli, possedeva un'anatomia molto diversa: come tutti i suoi stretti parenti (ad esempio \"Metriorhynchus\" e \"Gracilineustes\"), doveva possedere un corpo privo di corazza (o comunque con corazza ridotta) e quattro arti molto corti (in particolare il paio anteriore) e trasformati in strutture simili a pagaie. Il cranio era allungato e assottigliato anteriormente, e munito di denti conici e aguzzi. \nClassificazione.\n\"Eoneustes\" fa parte dei metriorincoidi, un gruppo di rettili simili a coccodrilli che ben si adattarono all'ambiente marino nel corso del Giurassico. A causa di alcune caratteristiche primitive nel cranio, \"Eoneustes\" non \u00e8 considerato un vero e proprio metriorinchide, bens\u00ec una forma basale, forse vicina all'origine del gruppo. \nIl genere \"Eoneustes\" \u00e8 stato istituito nel 2010, per accogliere due specie precedentemente attribuite ai generi \"Metriorhynchus\" e \"Teleidosaurus\". La specie tipo, Eoneustes gaudryi, \u00e8 basata su vari fossili: l'olotipo (un cranio parziale) e un esemplare attribuito ritrovati in C\u00f4te d'Or in Burgundia, e un altro cranio incompleto dalla regione di Alpes-de-Haute-Provence; tutti questi resti provengono da strati al limite tra Bajociano e Batoniano. Un'altra specie \u00e8 Eoneustes bathonicus, il cui olotipo (ritrovato nella regione di Calvados in Normandia e proveniente da strati del Batoniano) \u00e8 andato distrutto durante la seconda guerra mondiale. Il fossile venne descritto per la prima volta da Mercier, nel 1933."}
{"id": "4621864", "revid": "212348", "url": "https://it.wikipedia.org/wiki?curid=4621864", "title": "Frederick B. Dent", "text": "Biografia.\nNato nel New Jersey, da piccolo si trasfer\u00ec nel Connecticut con la famiglia e dopo aver studiato a Yale, Dent si arruol\u00f2 in marina.\nDopo aver preso parte alla seconda guerra mondiale, Dent si stabil\u00ec definitivamente nella Carolina del Sud, dove lavor\u00f2 per l'attivit\u00e0 di famiglia. Nel frattempo si dedic\u00f2 alla politica con il Partito Repubblicano.\nNel 1973 il Presidente Richard Nixon lo nomin\u00f2 Segretario al Commercio e Dent mantenne l'incarico anche dopo le dimissioni di Nixon e l'insediamento di Gerald Ford. Tuttavia nel 1975 Ford lo depose dalla carica di segretario per nominarlo rappresentante per il commercio. Dent continu\u00f2 a svolgere questo incarico fino alla fine dell'amministrazione Ford.\nDopo aver lasciato la politica attiva, Dent torn\u00f2 a fare l'imprenditore nella Carolina del Sud fino alla sua morte, avvenuta a 97 anni il 10 dicembre 2019."}
{"id": "4621869", "revid": "79968", "url": "https://it.wikipedia.org/wiki?curid=4621869", "title": "Terra (quotidiano)", "text": ""}
{"id": "4621871", "revid": "767487", "url": "https://it.wikipedia.org/wiki?curid=4621871", "title": "Torvoneustes", "text": "Il torvoneuste (gen. Torvoneustes) \u00e8 un rettile marino estinto, appartenente ai crocodilomorfi. Visse nel Giurassico superiore (Kimmeridgiano, circa 154 - 152 milioni di anni fa) e i suoi resti fossili sono stati ritrovati in Inghilterra.\nDescrizione.\nLe dimensioni di questo animale dovevano essere notevoli: il solo cranio superava il metro di lunghezza e l'animale intero doveva essere lungo quasi 5 metri. Rispetto ai suoi stretti parenti, come \"Dakosaurus\" e \"Geosaurus\", \"Torvoneustes\" possedeva un cranio insolitamente allungato e sottile, con denti meno numerosi e poco compressi lateralmente. I denti possedevano un apice smussato, una corona dalla regione medio-bassa con numerose creste strettamente allineate apicobasalmente, e una regione apicale con un pattern anastomizzato di creste che interagiscono con le carene. All'interno dei Thalattosuchia queste caratteristiche dentali si trovano solo in \"Torvoneustes \"e il teleosauride \"Machimosaurus\".\nCome tutti gli animali simili (i metriorinchidi), anche \"Torvoneustes\" doveva possedere quattro arti corti trasformati in strutture simili a pagaie, e una coda terminante in una sorta di pinna lobata.\nClassificazione.\n\"Torvoneustes\" \u00e8 un membro dei metriorinchidi, un gruppo di animali affini ai coccodrilli che nel corso del Giurassico si specializzarono notevolmente per la vita in mare aperto. \"Torvoneustes\", in particolare, \u00e8 considerato un rappresentante dei geosaurini, una sottofamiglia di metriorinchidi dotati di grossi crani e di denti adatti a predare grandi animali.\nI primi resti di \"Torvoneustes,\" un cranio parziale e alcune parti di uno scheletro rinvenuti nella Kimmeridge Clay in Inghilterra, vennero inizialmente attribuiti alla specie \"Metriorhynchus superciliosus\"; quando vennero scoperti alcuni resti postcranici, fu chiaro che non poteva trattarsi di quella specie, e nel 2008 si istitu\u00ec una nuova specie del genere \"Dakosaurus\", D. carpenteri. Altri studi condussero a un'attribuzione al genere \"Geosaurus\", e infine all'istituzione di un genere a s\u00e9 stante, \"Torvoneustes\" (Andrade et al., 2010), con la specie Torvoneustes carpenteri. Un'altra specie, leggermente pi\u00f9 antica ma proveniente sempre della Kimmeridge Clay, \u00e8 stata descritta nel 2013: Torvoneustes coryphaeus era caratterizzata da un dermatocranio fortemente ornamentato e da un'incisura sopraorbitale che formava un angolo molto acuto (Young et al., 2013).\nCon il suo muso allungato e i denti in minor numero, \"Torvoneustes\" \u00e8 stato visto come una forma transizionale tra i metriorinchidi piscivori (dotati di muso allungato) e i geosaurini ipercarnivori, dal muso corto, come \"Geosaurus\" e \"Dakosaurus\". Mentre questi ultimi due generi sono dotati di dentatura zifodonte (ovvero con denti aguzzi e compressi lateralmente), \"Torvoneustes\" non possedeva una vera dentatura zifodonte. L'antenato comune di \"Dakosaurus\" e \"Geosaurus\" potrebbe aver avuto anch'esso una dentatura zifodonte, e poich\u00e9 \"Torvoneustes\" \u00e8 considerato anch'esso un discendente di questo antenato comune, \u00e8 possibile che la dentatura zifodonte sia stata perduta secondariamente. \u00c8 tuttavia possibile che \"Geosaurus\" e \"Dakosaurus\" abbiano acquisito questo tipo di dentatura indipendentemente, e che \"Torvoneustes\" non sia derivato da un antenato zifodonte.\nPaleobiologia.\nCuriosamente, questo pattern di riduzione e perdita di ornamentazione del dermatocranio si osserva anche in \"Metriorhynchus\", \"Dakosaurus\", e nel clade Rhacheosaurini. \u00c8 stato ipotizzato che il dermatocranio 'liscio' dei metriorinchidi del Giurassico si sia evoluto in modo indipendente in ogni ramo evolutivo (evoluzione parallela), e avrebbe ridotto la resistenza idrostatica, rendendo in tal modo la locomozione attraverso l'acqua pi\u00f9 efficiente."}
{"id": "4621882", "revid": "767487", "url": "https://it.wikipedia.org/wiki?curid=4621882", "title": "Moetzes Gedolei HaTorah", "text": "Moetzes Gedolei HaTorah (, \"Consiglio dei grandi saggi della Torah\") si riferisce al consiglio rabbinico supremo direttivo di varie organizzazioni haredi interconnesse."}
{"id": "4621885", "revid": "599013", "url": "https://it.wikipedia.org/wiki?curid=4621885", "title": "R.T. Guinn", "text": ""}
{"id": "4621887", "revid": "1573940", "url": "https://it.wikipedia.org/wiki?curid=4621887", "title": "Union of Orthodox Hebrew Congregations", "text": "La Union of Orthodox Hebrew Congregations (UOHC - \"Unione delle congregazioni ebraiche ortodosse\") dell'Inghilterra fu fondata nel 1926 con la dichiarata missione di \"proteggere l'Ebraismo tradizionale\". Agisce come organizzazione generale della comunit\u00e0 ebraica Haredi a Londra e comprende oltre cento sinagoghe e istituzioni educativo/formative. \u00c8 responsabile di tutte le aree della vita ebraica haredi a Londra. Le sue istituzioni includono, tra le altre, Stamford Hill, Golders Green, Hendon e Edgware."}
{"id": "4621896", "revid": "9595", "url": "https://it.wikipedia.org/wiki?curid=4621896", "title": "Colfosco", "text": ""}
{"id": "4621901", "revid": "76963", "url": "https://it.wikipedia.org/wiki?curid=4621901", "title": "Ren \u014csugi", "text": "Inizia la sua carriera all'inizio degli anni '70 e via via partecipa come uno dei personaggi principali in tutta una serie di trasmissioni televisive, dorama a fianco di giovani idol e in pellicole cinematografiche, soprattutto sotto la regia di Takeshi Kitano e Takashi Miike. Mor\u00ec nel febbraio 2018 di insufficienza cardiaca acuta."}
{"id": "4621903", "revid": "287204", "url": "https://it.wikipedia.org/wiki?curid=4621903", "title": "Ren Osugi", "text": ""}
{"id": "4621906", "revid": "110157", "url": "https://it.wikipedia.org/wiki?curid=4621906", "title": "Chiesa di Santa Maria (T\u00f3rshavn)", "text": "La chiesa di Santa Maria \u00e8 l'unica chiesa cattolica presente sulle Isole Far Oer.\nStoria.\nLa chiesa di Santa Maria \u00e8 stata consacrata il 30 agosto 1987. Questa chiesa \u00e8 anche la chiesa conventuale delle suore francescane. La comunit\u00e0 si raduna qui ogni domenica mattina per la messa.\nNel giardino che circonda la chiesa vi \u00e8 una grande variet\u00e0 di piante, molte delle quali provenienti da aree remote dell'emisfero australe con condizioni di innesto simili a quelle delle F\u00e6r \u00d8er. Queste piante simboleggiano il posto della chiesa di Santa Maria nel Cattolicesimo mondiale.\nDei circa 130 cattolici di tutto le isole, almeno un terzo sono faroesi: alcuni giovani parrocchiani appartengono alla quinta generazione di fedeli. Due di loro rappresentarono la Chiesa cattolica e le Isole Far Oer in occasione della visita di papa Giovanni Paolo II in Danimarca nel 1989.\nPrima dell'attuale chiesa di Santa Maria, era gi\u00e0 stata costruita un'altra chiesa dedicata alla Madonna nel 1933."}
{"id": "4621920", "revid": "599013", "url": "https://it.wikipedia.org/wiki?curid=4621920", "title": "Ante Moric", "text": "Carriera.\nNazionale.\nHa giocato con l'Under-20 australiana i mondiali 1993 e con la selezione olimpica le olimpiadi di ."}
{"id": "4621936", "revid": "119904654", "url": "https://it.wikipedia.org/wiki?curid=4621936", "title": "Coppa d'Ungheria di pallamano maschile", "text": "La Coppa d'Ungheria di pallamano maschile (in ungherese: Magyar k\u00e9zilabdakupa) \u00e8 la seconda manifestazione per importanza dopo il campionato ungherese e viene organizzata anch'essa dalla Federazione di pallamano dell'Ungheria.\nLa prima edizione si disput\u00f2 nel 1951; dall'origine a tutto il 2021 si sono tenute 61\u00aa edizioni del torneo.\nLa squadra che vanta il maggior numero di campionati vinti \u00e8 il KC Veszpr\u00e9m con 22 titoli, a seguire c'\u00e8 l'SC Pick Szeged e il Budapest Honv\u00e9d Football Club con 6 titoli.\nL'attuale squadra campione in carica \u00e8 il KC Veszpr\u00e9m che ha vinto l'edizione 2020-21 aggiudicandosi la finale contro l'SC Pick Szeged."}
{"id": "4621947", "revid": "1305772", "url": "https://it.wikipedia.org/wiki?curid=4621947", "title": "Radical Something", "text": "Radical Something \u00e8 una band indipendente composta da Alex Lagemann (Loggy), Josh Hallbauer (Josh Cocktail), e Michael Costanzo (Big Red). Secondo Billboard.com il trio \"miscela hip-hop e rock con un'atmosfera californiana\"\nCarriera.\nLoggy e Big Red, entrambi ex giocatori di football americano presso l'universit\u00e0 di Berkeley in California, hanno incontrato Josh Cocktail in uno studio di registrazione di New York nel 2011. Il 26 febbraio 2012 i Radical Something hanno pubblicato l'EP \"No Sweat\", raggiungendo la posizione numero 6 sulla classifica di iTunes nella categoria 'overall album chart'. \"No Sweat\" ha anche raggiunto la posizione numero 9 nella Billboard Heatseeker Album Chart e la posizione numero 33 nella Billboard Independent Albums Chart."}
{"id": "4621948", "revid": "4711", "url": "https://it.wikipedia.org/wiki?curid=4621948", "title": "Albacomp", "text": ""}
{"id": "4621949", "revid": "4711", "url": "https://it.wikipedia.org/wiki?curid=4621949", "title": "Albacomp Feh\u00e9rv\u00e1r", "text": ""}
{"id": "4621951", "revid": "72396", "url": "https://it.wikipedia.org/wiki?curid=4621951", "title": "Peter Tsekenis", "text": "Carriera.\nTsekenis ha giocato a livello di club per il Sydney Olympic, Newcastle United e Belmore Hercules, per poi diventare giocatore e allenatore dei Bankstown City Lions.\nHa giocato con l'Under-20 australiana i mondiali 1993 e con la selezione olimpica le olimpiadi di .\nDal 2011 allena il Sydney Olympic."}
{"id": "4621952", "revid": "287204", "url": "https://it.wikipedia.org/wiki?curid=4621952", "title": "Do or Die (album)", "text": ""}
{"id": "4621957", "revid": "599013", "url": "https://it.wikipedia.org/wiki?curid=4621957", "title": "The Phantom Rider", "text": ""}
{"id": "4621958", "revid": "287204", "url": "https://it.wikipedia.org/wiki?curid=4621958", "title": "The Phantom Rider (serial cinematografico)", "text": ""}
{"id": "4621959", "revid": "709565", "url": "https://it.wikipedia.org/wiki?curid=4621959", "title": "Episodi di Totally Spies! - Che magnifiche spie! (sesta stagione)", "text": "Il seguente \u00e8 l'elenco completo degli episodi della sesta stagione della serie d'animazione Totally Spies:"}
{"id": "4621960", "revid": "31886", "url": "https://it.wikipedia.org/wiki?curid=4621960", "title": "Time (David Bowie)", "text": "Time \u00e8 un brano musicale scritto dall'artista inglese David Bowie e pubblicato come 45 giri il 13 aprile 1973.\nSesta traccia di \"Aladdin Sane\", il brano fu scelto come singolo per il mercato statunitense dalla RCA Records al posto di \"Drive-In Saturday\", uscito nel Regno Unito la settimana precedente, e venne distribuito in una versione notevolmente ridotta rispetto a quella presente nell'album.\nIl brano.\nCon un'interpretazione vocale che evidenzia le influenze europee del cabaret e del teatro brechtiano, grazie anche al ruolo dominante del pianoforte di Mike Garson, David Bowie torna con questo brano su un tema gi\u00e0 affrontato nel recente passato, ovvero lo scorrere inesorabile del tempo. \"Time\" coglie il cantante nell'atteggiamento di chi reagisce al suo primo successo con un senso di assoluta tristezza, facendo rivivere la disillusione e la noia esistenziale gi\u00e0 presenti in brani come \"An Occasional Dream\" e \"Changes\".\nCome in gran parte dell'album, in \"Time\" ci sono riferimenti pi\u00f9 o meno velati a figure significative per David in quel periodo. Una di queste \u00e8 \"Billy Dolls\", ovvero Billy Murcia, batterista dei New York Dolls morto per overdose il 6 novembre 1972, pochi giorni prima che il cantante scrivesse il brano a New Orleans.\nInevitabilmente la parola \"wanking\" (masturbarsi) non pass\u00f2 inosservata, cos\u00ec come la frase \u00abin quaaludes and red wine\u00bb. La BBC band\u00ec la canzone dalla sua programmazione mentre le altre stazioni radio misero un \"beep\" sulla parola \"quaaludes\" ma lasciarono \"wanking\". Nell'ottobre 1973, durante il \"1980 Floor Show\" trasmesso da NBC, Bowie alter\u00f2 la parola trasformandola in \"swanking\" (vantarsi), anche se i movimenti dei danzatori dietro di lui lasciavano pochi dubbi sul significato originario.\nIl biografo David Buckley ha definito il brano \"cinque minuti di perfezione assoluta\" e il testo \"poetico e succinto\", mentre i critici di \"New Musical Express\" Roy Carr e Charles Shaar Murray hanno descritto le parole \"stranianti ed incomplete\", concludendo che \u00abcon un testo cos\u00ec strambo, il tono melodrammatico della musica suona assurda e fuori luogo\u00bb.\nIl lato B.\nGi\u00e0 pubblicata come 45 giri nel marzo 1970 in una versione degna di nota per la presenza di Marc Bolan alla chitarra solista, \"The Prettiest Star\" rappresenta una vera e propria dichiarazione d'amore che Bowie scrisse per la futura prima moglie Angela. In questo caso si tratta della versione registrata nel dicembre 1972 e inclusa l'anno successivo in \"Aladdin Sane\".\nRegistrazione.\n\"Time\" venne registrata ai Trident Studios di Londra nel gennaio 1973, subito dopo la fine dello Ziggy Stardust Tour. Cos\u00ec come la title track dell'album fu un'occasione per mettere in evidenza il nuovo arrivato Mike Garson, il pianista che da alcuni mesi si era unito agli Spiders from Mars nei concerti e che spesso si intratteneva con Bowie nei bar degli hotel dopo gli spettacoli su standard come \"My Funny Valentine\". Il cantante ebbe quindi modo di adattarsi in modo fluente allo stile di Garson e ben presto cominci\u00f2 a scrivere per lui come faceva per Mick Ronson.\nIl pianista disse di aver utilizzato per il brano un mix di stride piano anni venti, jazz d'avanguardia e musica teatrale europea, e aggiunse: \u00abEra uno stile quasi swing o Dixieland e a David piaceva il mio approccio al brano perch\u00e9 questo riguardava il tempo e io era come se suonassi in un'altra zona temporale mentre lui parlava proprio del concetto di tempo\u00bb.\nIl produttore Ken Scott ha dichiarato di essere il fautore del \"colpo di teatro\" inerente all'inserimento del respiro affannato di Bowie nel break della canzone al momento della pausa strumentale, proprio prima dell'assolo di chitarra di Mick Ronson.\nUscita e accoglienza.\nIl 45 giri venne pubblicato negli Stati Uniti il 13 aprile 1973 e pochi mesi dopo anche in alcuni Paesi europei (tranne il Regno Unito), Sud Africa, Australia, Nuova Zelanda e Giappone, in questo caso con \"Panic in Detroit\" come lato B.\nIl giorno successivo la sua uscita, Charles Shaar Murray defin\u00ec il brano su \"New Musical Express\" \u00abintellettualmente la cosa pi\u00f9 profonda\u00bb di \"Aladdin Sane\", aggiungendo: \u00abla vamp anni trenta dietro la voce rende il testo ancora pi\u00f9 sinistro di come potrebbe apparire altrimenti. Solo David Bowie poteva cantare le parole \"We should be on by now\" e lasciare intendere che in qualche modo l'umanit\u00e0 ha preso una strada sbagliata...\u00bb\nIl singolo non ebbe nessun impatto sulle classifiche, rivelandosi una scelta non proprio indovinata da parte della RCA Records che per il mercato statunitense aveva puntato su \"Time\" invece che su \"Drive-In Saturday\", che al contrario era stato un successo commerciale nel Regno Unito.\n\"Time\" dal vivo.\n\"Time\" venne eseguita dal vivo a partire dall'Aladdin Sane Tour 1973 e continu\u00f2 ad essere presente in scaletta durante il Diamond Dogs Tour 1974, nel quale Bowie interpretava la canzone seduto sul palmo di una mano gigante. In seguito venne riproposta solo nel Glass Spider Tour 1987, soprattutto per i bis, con il cantante che usciva con un paio di ali d'angelo dietro di s\u00e9 dalla testa di un enorme ragno.\nPubblicazioni successive.\nLa versione \"breve\" del 45 giri \u00e8 presente in \"Best Deluxe\", raccolta uscita in Giappone nel 1973, nel bonus disc della riedizione EMI/Virgin di \"Aladdin Sane\" del 2003 e nel CD \"Re:Call 1\", uscito con il box set \"Five Years (1969-1973)\" nel 2015.\nVersioni live si trovano in \"Ziggy Stardust - The Motion Picture\" (1983), nella riedizione Rykodisc di \"David Live\" (1990) e nei video album \"Ziggy Stardust and the Spiders from Mars\" (1984) e \"Glass Spider\" (1988).\nLa versione eseguita nel \"1980 Floor Show\" del 1973 \u00e8 presente nella raccolta semi-ufficiale \"RarestOneBowie\" del 1994.\nCover.\nNel 1995, l'artista australiano James George Thirlwell ha campionato la parola \"wanking\" (tratta dal verso \u00abfalls wanking to the floor\u00bb) per il brano \"Self Destruction, Final\", remix di \"Mr. Self Destruct\" contenuto in \"Further Down the Spiral\" dei Nine Inch Nails.\nTra gli artisti che hanno pubblicato una cover di \"Time\", quasi tutti in album tributo:"}
{"id": "4621961", "revid": "279320", "url": "https://it.wikipedia.org/wiki?curid=4621961", "title": "Shootboxing", "text": ""}
{"id": "4621964", "revid": "446353", "url": "https://it.wikipedia.org/wiki?curid=4621964", "title": "Shoot boxe", "text": ""}
{"id": "4621965", "revid": "279320", "url": "https://it.wikipedia.org/wiki?curid=4621965", "title": "Shootboxe", "text": ""}
{"id": "4621966", "revid": "729019", "url": "https://it.wikipedia.org/wiki?curid=4621966", "title": "Heinkel HD 17", "text": "L'Heinkel HD 17 fu aereo un militare da ricognizione e addestramento prodotto in Germania alla fine del 1920.\nEra un biplano sesquiplano con un unico montante interalare ad N. Il pilota e osservatore sedevano uno dietro l'altro, in cabine aperte ed era dotato di carrello di atterraggio convenzionale con pattino di coda. Nel 1926 venne esaminato dal \"Reichswehr\" per la scuola di formazione segreta dell'aviazione a Lipeck e venne preferito al concorrente Albatros L 65. In tutto vennero acquistati sette aerei utilizzati per breve tempo per l'addestramento fino a quando vennero sostituiti da modelli pi\u00f9 moderni."}
{"id": "4621974", "revid": "1342115", "url": "https://it.wikipedia.org/wiki?curid=4621974", "title": "Patria (disambigua)", "text": ""}
{"id": "4621980", "revid": "110157", "url": "https://it.wikipedia.org/wiki?curid=4621980", "title": "Simple Authentication and Security Layer", "text": "Simple Authentication and Security Layer (SASL) \u00e8 un framework software per autenticazione e sicurezza nei protocolli Internet. Disaccoppia i meccanismi di autenticazione dai protocolli applicativi, consentendo, in teoria, di utilizzare qualunque meccanismo di autenticazione supportato da SASL su qualunque protocollo applicativo che utilizza SASL.\nI meccanismi di autenticazione possono anche supportare la \"proxy authorization\", che consente ad un utente di assumere l'identit\u00e0 di un altro. Inoltre sono forniti anche layer di sicurezza che offrono servizi di integrit\u00e0 dei dati e confidenzialit\u00e0 dei dati. I protocolli applicativi che supportano SASL solitamente supportano anche Transport Layer Security (TLS).\nAutenticazione SASL.\nI meccanismi di autenticazione SASL implementano una serie di sfide (challenges) e risposte (responses). Alcuni meccanismi definiti sono:\nIl gruppo di meccanismi GS2 supportano arbitrariamente GSS-API in SASL. Standardizzato come RFC 5801."}
{"id": "4621981", "revid": "287204", "url": "https://it.wikipedia.org/wiki?curid=4621981", "title": "White Eagle (serial cinematografico)", "text": ""}
{"id": "4621984", "revid": "599013", "url": "https://it.wikipedia.org/wiki?curid=4621984", "title": "White Eagle", "text": ""}
{"id": "4621985", "revid": "530184", "url": "https://it.wikipedia.org/wiki?curid=4621985", "title": "Episodi di Mi benedica padre (prima stagione)", "text": "La prima stagione della sitcom Mi benedica padre \u00e8 andata in onda in Gran Bretagna dal 24 settembre 1978 al 5 novembre dello stesso anno su Independent Television."}
{"id": "4621986", "revid": "767487", "url": "https://it.wikipedia.org/wiki?curid=4621986", "title": "Ko\u0161arka\u0161ka liga Srbije 2012-2013", "text": "La Ko\u0161arka\u0161ka liga Srbije 2012-2013 \u00e8 stata la 7\u00aa edizione del massimo campionato serbo di pallacanestro maschile. La vittoria finale \u00e8 stata ad appannaggio del Partizan Belgrado."}
{"id": "4621987", "revid": "530184", "url": "https://it.wikipedia.org/wiki?curid=4621987", "title": "Episodi di Mi benedica padre (seconda stagione)", "text": "La seconda stagione della sitcom Mi benedica padre \u00e8 andata in onda in Gran Bretagna dall'11 novembre 1979 al 6 gennaio 1980 su Independent Television."}
{"id": "4621989", "revid": "124568799", "url": "https://it.wikipedia.org/wiki?curid=4621989", "title": "Discografia dei Ricchi e Poveri", "text": "Questa che segue \u00e8 la lista di tutti i dischi pubblicati dalla band italiana dei Ricchi e Poveri.\nBrani musicali dei Ricchi e Poveri.\nElenco delle canzoni pi\u00f9 note del gruppo in ordine cronologico.\nBrani musicali scritti dai Ricchi e Poveri.\nElenco delle canzoni scritte dai componenti dei Ricchi e Poveri, e poi da loro incise.\nElenco delle canzoni scritte dai componenti dei Ricchi e Poveri affidate ad altri artisti."}
