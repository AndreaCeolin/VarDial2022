{"id": "4550403", "revid": "287204", "url": "https://it.wikipedia.org/wiki?curid=4550403", "title": "Kiel Institute for the World Economy", "text": "Il Kiel Institute for the World Economy (Institut f\u00fcr Weltwirtschaft, IfW) \u00e8 un centro di ricerca di economia e think tank con sede a Kiel, in Germania. \u00c8 uno dei pi\u00f9 importanti \"think tank\" europei e mondiali in Economia internazionale, ed occupa il 4\u00ba posto al mondo nel campo della Politica Economica.\nL'Istituto annovera una biblioteca di 4 milioni di pubblicazioni su stampa e versioni digitali e circa 32.000 sottoscrizioni a giornali e periodici, risultando la pi\u00f9 grande biblioteca di natura economica del mondo.\n\u00c8 affiliato con l'Universit\u00e0 di Kiel e coopera strettamente con il Dipartimento di Economia e delle Scienze Sociali, dal quale ne \u00e8 per\u00f2 indipendente sia dal punto di vista legale che accademico.\nDal 1\u00ba gennaio 2007, \u00e8 un'organizzazione indipendente no-profit (fondazione di diritto pubblico).\nL'Istituto \u00e8 parte di un'associazione di centri di ricerca denominata \"Leibniz Association\" ed \u00e8 composto da circa 160 ricercatori, 80 dei quali sono economisti. L'attuale presidente \u00e8 Dennis Snower.\nStoria.\nIl Kiel Institute fu fondato sotto il nome \"K\u00f6nigliches Institut f\u00fcr Seeverkehr and Weltwirtschaft an der Christian-Albrechts-Universit\u00e4t zu Kiel\" il 18 febbraio 1914. Fin dalla fondazione, la sua missione fu quella di studiare l'economia mondiale, missione unica a quel tempo dato che altri istituti di ricerca erano principalmente concentrati sulle economie nazionali. Il fondatore, nonch\u00e9 primo presidente, Bernhard Harms fu il primo a istituire una biblioteca per l'attivit\u00e0 di ricerca, che fu poi ampliata successivamente dal presidente Wilhelm G\u00fclich. La biblioteca dell'Istituto \u00e8 oggi la pi\u00f9 grande biblioteca di economia del mondo. Bernhard Harms attribu\u00ec grande importanza al legame tra attivit\u00e0 di ricerca ed economia applicata e, soprattutto, all'insegnamento dei risultati della ricerca scientifica ai giovani studenti di economia. Durante la Repubblica di Weimar, l'Istituto acquis\u00ec una solida reputazione per la competenza dimostrata in Economia Internazionale. Nel 1926, fu istituito un dipartimento di ricerca in statistica economica e del ciclo economico, il quale attribu\u00ec all'Istituto un profilo di ricerca maggiormente afferente alla teoria del ciclo economico (business cycle theory). Il dipartimento fu diretto da Adolf L\u00f6we e tra i pi\u00f9 prominenti ricercatori si annoverano: Gerhard Colm, Hans Neisser, Jacob Marschak, ed il futuro premio Nobel per l'Economia Wassily Leontief.\nQuando i Nazisti andarono al potere, lo staff ebreo fu obbligato ad abbandonare l'Istituto. Il dipartimento di statistica economica e di ricerca in teoria del ciclo economico ne sub\u00ec maggiormente le conseguenze. Molti membri dello staff e ricercatori emigrarono negli Stati Uniti dove divennero importanti professori di Economia. Bernhard Harms inizialmente non si oppose ai Nazisti e rimase presidente dell'Istituto. Fu poi costretto alle dimissioni per essersi opposto all'espulsione imposta dai Nazisti agli Ebrei dell'Istituto. Si trasfer\u00ec quindi a Berlino, dove ricopr\u00ec la carica di professore onorario fino alla sua morte nel 1939.\nAd Harms subentr\u00f2 Jens Jessen, ma gli attriti coi nazisti lo indussero a trasferirsi presso l'Universit\u00e0 di Marburgo nell'ottobre del 1934.\nPrese il suo posto Andreas Pred\u00f6hl, che per molto tempo ebbe modo di lavorare con Harms. Pred\u00f6hl diresse l'Istituto dal luglio 1934 al Novembre 1945. Ne consolid\u00f2 il legame con l'Universit\u00e0 di Kiel ed evit\u00f2 che la biblioteca dell'Istituto fosse ripulita da opere di autori Ebrei. Durante il suo mandato, la biblioteca fu in grado di acquistare letteratura straniera anche durante il periodo nazista. Durante la seconda guerra mondiale, la maggior parte del materiale bibliografico fu trasferito a Ratzeburg, una mossa che ne evit\u00f2 la distruzione durante il conflitto.\nDopo la guerra, le autorit\u00e0 occupanti britanniche sollevarono Pred\u00f6hl dall'incarico di direttore dell'Istituto (Novembre 1945) al quale gli fu lasciato quello di professore all'Universit\u00e0 di Kiel. Si trasfer\u00ec poi presso l'Universit\u00e0 di M\u00fcnster nel 1953. A M\u00fcnster mor\u00ec nel 1974, all'et\u00e0 di 80 anni.\nFriedrich Hoffmann prese temporaneamente il posto di Pred\u00f6hl e, nel 1948, gli subentr\u00f2 Fritz Baade (1893-1974), il quale grazie alle sue connessioni con gli Stati Uniti riusc\u00ec a riportare l'Istituto al centro della comunit\u00e0 scientifica internazionale.\nNel 1961 Erich Schneider (1900-1970) subentr\u00f2 a Fritz Baade. Eminente propositore del Keynesismo in Germania ed autore del bestseller \u201cIntroduzione all'Economia\u201d, Schneider consolid\u00f2 il rapporto dell'Istituto con l'Universit\u00e0 di Kiel, permettendo a molti ricercatori di occupare cattedre presso universit\u00e0 tedesche e non. Nel 1964, in occasione del 50\u00ba anniversario dell'Istituto, Schneider instaur\u00f2 il \u201cPremio Bernhard Harms\u201d che nello stesso anno fu assegnato a Gerhard Colm, uno dei primissimi ricercatori dell'Istituto, divenuto poi professore e consulente del Presidente statunitense Harry Truman, nonch\u00e9 ideatore della riforma valutaria tedesca del 1948.\nTra i pi\u00f9 recenti assegnatari del premio si annoverano: Kenneth Rogoff (Harvard University) nel 2008, Raghuram Rajan (University of Chicago) nel 2010, e Gene Grossman (Princeton University) nel 2012.\nHerbert Giersch (1921-2010) divenne direttore operativo del Kiel Institute nel 1989, divenendone successivamente anche presidente. Durante il suo mandato, l'agenda di ricerca dell'Istituto fu dettata dalle numerose trasformazioni in atto nell'economia mondiale: il collasso del sistema di Bretton Woods, l'improvviso aumento del prezzo del petrolio, l'entrata dei paesi emergenti nella produzione manifatturiera destinata al mercato mondiale. Giersch rafforz\u00f2 l'attivit\u00e0 di consulenza e di \"policy\" dell'Istituto in Germania attribuendogli un ruolo di eccellenza intellettuale nel cosiddetto \"German Council of Economic Experts\". In questo ruolo, l'Istituto fu spesso in contrasto con il Governo tedesco a causa di divergenze su temi cruciali di politica economica: politiche sul tasso di cambio, politica monetaria, lavoro, e politica industriale. Sotto la guida di Giersch, l'Istituto si diede un profilo di ricerca di respiro internazionale e maggiormente applicato, assumendo un ruolo di primo piano nel cosiddetto \"Special Research Area 86 for Global Economics and Global Economic Affairs\".\nA Giersch gli subentr\u00f2 Horst Siebert (1938-2009) nel 1989. Anche in questo periodo la scena economica mondiale fu caratterizzata da forte instabilit\u00e0 e storiche trasformazioni: il collasso delle economie comuniste, la Riunificazione tedesca, l'ascesa della Cina tra le potenze economiche mondiali, la rivoluzione tecnologica, le riforme del mercato del lavoro e dei sistemi previdenziali, tutti temi che divennero centrali insieme a quelli pressanti legati all'ambiente e all'utilizzo sostenibile delle risorse naturali e sui quali Siebert dovette indirizzare maggiormente l'attivit\u00e0 di ricerca dell'Istituto. Siebert serv\u00ec l'Istituto in qualit\u00e0 di presidente fino al 2003, periodo in cui fu anche consulente dell'allora Presidente della Commissione europea Romano Prodi. A fine mandato gli fu attribuito un titolo emerito.\nDopo 18 mesi di difficolt\u00e0 nell'elezione di un nuovo presidente, nell'Ottobre del 2004 \u00e8 stato eletto presidente Dennis Snower (nato a Vienna nel 1950 ma cresciuto negli Stati Uniti). Si tratta del primo non tedesco ad essere alla guida di un importante istituto di ricerca in Germania. Snower ha riorganizzato l'Istituto dalle basi e ne ha ridefinito la sua \"mission\". Ha inoltre istituito eventi di prestigio internazionale quali il Global Economic Symposium (GES) \u2013un forum internazionale per pensare globalmente a problemi globali a cui prendono parte policy maker, accademici, business executive e rappresentanti della societ\u00e0 civile\u2013 e il Global Economy Prize Awards, un premio assegnato annualmente ad un economista, un politico, o un esponente del mondo imprenditoriale che si \u00e8 contraddistinto per aver contribuito alla costruzione di una societ\u00e0 giusta e protettiva basata sull'iniziativa individuale e sulla responsabilit\u00e0. Il Global Economy Prize 2013 \u00e8 stato assegnato all'economista e gi\u00e0 premio Nobel Joseph Stiglitz, alla fisica e politico Gro Harlem Brundtland e all'imprenditore africano Mohammed Ibrahim.\nBibliografia.\nArbeitskreis Asche-Proze\u00df: Antifaschistische Stadtf\u00fchrungen. Kiel 1933-1945. Stationen zur Geschichte des Nationalsozialismus in Kiel. Kiel 1998, S. 38f.\nChristoph Dieckmann: Wirtschaftsforschung f\u00fcr den Gro\u00dfraum. Zur Theorie und Praxis des Kieler Instituts f\u00fcr Weltwirtschaft und des Hamburger Welt-Wirtschafts-Archivs im \u201eDritten Reich\". In: Modelle f\u00fcr ein deutsches Europa. \u00d6konomie und Herrschaft im Gro\u00dfwirtschaftsraum. Beitr\u00e4ge zur nationalsozialistischen Gesundheits- und Sozialpolitik, Bd. 10 (1992), S. 146-198.\nHans-Georg Glae\u00dfer: Christian Bernhard Cornelius Harms. In: Kieler Lebensl\u00e4ufe aus sechs Jahrhunderten. Hgg. von Hans F. Rothert. Neum\u00fcnster 2006, S. 123-126.\nHarald Hagemann: Zerst\u00f6rung eines innovativen Forschungszentrums und Emigrationsgewinn. Zur Rolle der \u201eKieler Schule\" 1926-1933 und ihrer Wirkung im Exil, in: ders. (Hg.) Zur deutschsprachigen wirtschaftswissenschaftlichen Emigration nach 1933, Marburg 1997.\nHarald Hagemann: Weltklasse f\u00fcr sieben Jahre. Die Konjunkturabteilung des Instituts f\u00fcr Weltwirtschaft 1926-1933, in: Christiana Albertina. Forschungen und Berichte aus der Christian-Albrechts-Universit\u00e4t zu Kiel, Heft 67, November 2008, S. 52-70.\nHochst\u00e4tter: Karl Schiller \u2013 eine wirtschaftspolitische Biographie. Saarbr\u00fccken 2008.\nFriedrich Hoffmann: Die Geschichte des Instituts f\u00fcr Weltwirtschaft. (Von der Gr\u00fcndung bis zum Ausscheiden des Gr\u00fcnders.) Teil 1: Die Geschichte der \u00e4u\u00dferen Gestaltung. Teil 2: Die Geschichte der inneren Entfaltung. Teil 3: Kleine Erlebnisse mit und um Bernhard Harms. Unver\u00f6ffentlichtes Manuskript. Kiel 1941-1944.\nF\u00fcnfzig Jahre Institut f\u00fcr Weltwirtschaft an der Universit\u00e4t Kiel. Reden und Ansprachen anl\u00e4\u00dflich des Festakts am 18. Februar 1964 im Stadttheater Kiel. Kiel 1964.\nTorben L\u00fctjen: Karl Schiller (1911-1994). \u201eSuperminister\" Willy Brandts. Bonn 2007.\nHans-Christian Petersen: Expertisen f\u00fcr die Praxis. Das Kieler Institut f\u00fcr Weltwirtschaft 1933 bis 1945. In: Christoph Cornelissen / Carsten Mish (Hg.), Wissenschaft an der Grenze. Die Universit\u00e4t Kiel im Nationalsozialismus. Essen 2009.\nRolf Seeliger: Braune Universit\u00e4t. Deutsche Hochschule gestern und heute. M\u00fcnchen 1968.\nGunnar Take: American support for German Economists after 1933: The Kiel Institute and the Kiel School in Exile, in: Social Research: An International Quarterly 84 (4), 2017, p.\u00a0809\u2013830.\nGunnar Take: Forschen f\u00fcr den Wirtschaftskrieg. Das Kieler Institut f\u00fcr Weltwirtschaft im Nationalsozialismus, Berlin: de Gruyter, 2019. \nRalph Uhlig (Hrsg.): Vertriebene Wissenschaftler der Christian-Albrechts-Universit\u00e4t Kiel nach 1933, Frankfurt am Main 1992.\nAnton Zottmann: Institut f\u00fcr Weltwirtschaft an der Universit\u00e4t Kiel 1914-1964, Kiel 1964."}
{"id": "4550404", "revid": "21880", "url": "https://it.wikipedia.org/wiki?curid=4550404", "title": "Kalinga (zoologia)", "text": ""}
{"id": "4550407", "revid": "762947", "url": "https://it.wikipedia.org/wiki?curid=4550407", "title": "Hildegard Behrens", "text": "Biografia.\nHildegard Behrens \u00e8 nata a Varel, in Germania nel 1937 e si \u00e8 laureata all'Universit\u00e0 di Friburgo in Brisgovia come avvocato prima di studiare come cantante, con Ines Leuwen all'Academy Of Music di Friburgo in Brisgovia. Il suo debutto \u00e8 stato come la Contessa ne Le nozze di Figaro a Friburgo nel 1971 e l'anno successivo divenne un membro della Deutsche Oper Berlin. Il 15 ottobre 1976 ha fatto il suo debutto americano al Metropolitan Opera di New York come Giorgetta ne Il tabarro.\nHa iniziato la sua carriera musicale cantando piccoli ruoli alla Deutsche Oper am Rhein di D\u00fcsseldorf, dove rimase per sei anni durante i quali ha raggiunto ruoli pi\u00f9 grandi. Poi, nella stagione 1975-1976, durante le prove Wozzeck, fu \"scoperta\" da Herbert von Karajan, che era allora alla ricerca della sua nuova protagonista di Salom\u00e8 (opera) ed \u00e8 stata convocata a Berlino per un provino per il ruolo. A Karajan \u00e8 piaciuta e la invit\u00f2 a cantare il ruolo al Festival di Salisburgo del 1977.\nBehrens \u00e8 stata destinataria di numerosi premi - tra i quali i pi\u00f9 alti onori civili dalla Repubblica Federale di Germania (Bundesverdienstkreuz od Ordine al merito di Germania) e dallo stato della Baviera (la Bayerischer Verdienstorden) ed i titoli di Bayerische Kammers\u00e4ngerin e \u00d6sterreichische Kammers\u00e4ngerin elargiti dal Bavarian State Opera e dal Teatro dell'Opera di Vienna. Nel 1998 ha ricevuto pi\u00f9 prestigioso premio musicale della Danimarca Leonie Sonning e nel 1999 il Teatro dell'Opera di Vienna l'ha onorata con il Lotte Lehmann Ring lasciato in eredit\u00e0 a lei dopo il compianto soprano drammatico Leonie Rysanek.\nHildegard Behrens \u00e8 morta a 72 anni per l'improvvisa rottura di un aneurisma aortico a Tokyo, dove aveva frequentato il Kusatsu International Summer Music Fest."}
{"id": "4550410", "revid": "124196168", "url": "https://it.wikipedia.org/wiki?curid=4550410", "title": "Victor Oladipo", "text": "Ha giocato al college per gli Indiana Hoosiers dove \u00e8 stato nominato Sporting News Men's College Basketball Player of the Year, National Co-Defensive Player of the Year e first-team All-American dalla USBWA e da Sporting News. Nello stesso anno, \u00e8 stato nominato vincitore dell'Adolph Rupp Trophy, assegnato annualmente al miglior giocatore di basket della NCAA Division I. Oladipo \u00e8 stato selezionato dagli Orlando Magic come seconda scelta assoluta al draft NBA 2013 e alla sua prima stagione \u00e8 stato nominato nel primo quintetto dell'NBA All-Rookie Team.\nBiografia.\nHa origini nigeriane.\nCarriera.\nOrlando Magic.\nIl 9 aprile 2013, in una conferenza stampa con Tom Crean, ha annunciato la decisione di rinunciare alla sua stagione da senior a Indiana e di entrare nel progetto NBA 2013. \u00c8 stato selezionato come seconda scelta assoluta dagli Orlando Magic, in seguito ha firmato il suo primo contratto da professionista l'8 luglio.\nStagione 2013-14.\nIl 3 dicembre 2013 ha fatto registrate la sua prima tripla doppia in carriera con 26 punti, 10 rimbalzi e 10 assist in una partita persa al doppio overtime con i Philadelphia 76ers. Il rookie Michael Carter-Williams dei 76ers ha messo a segno nella stessa partita la sua prima tripla doppia della carriera, segnando un record poich\u00e9 \u00e8 stata la prima volta nella storia NBA in cui due rookie hanno fatto registrate una tripla-doppia nella stessa gara. L'ultima volta che due giocatori avevano fatto registrare la loro prima tripla doppia in carriera nella stessa partita era il lontano 1964. I giocatori ad averla realizzata erano Donnie Butcher e Ray Scott dei Detroit Pistons ma non erano rookie. Era anche la prima volta dal 2007, con Caron Butler e Baron Davis, che due avversari avevano effettuato due triple-doppie nella stessa partita.\nIl 21 febbraio 2014 ha fatto registrare il pi\u00f9 alto numero di assist in carriera (14), con 30 punti, 9 rimbalzi e 1 rubata, nella vittoria 129-121 al doppio overtime contro i New York Knicks. Ha proseguito la stagione ed \u00e8 finito al secondo posto come Rookie dell'anno dietro a Michael Carter-Williams.\nStagione 2014-15.\nIl 24 ottobre 2014 deve rinunciare per un breve periodo ai campi da gioco dopo che il giorno precedente aveva riportato un trauma facciale. Due giorni dopo, gli Orlando Magic esercitano la loro opzione per il terzo anno di contratto da rookie di Oladipo, estendendo il contratto anche per la stagione 2015-2016. Fa il suo ritorno in campo il 14 novembre indossando una maschera protettiva per il viso. In 25 minuti partendo dalla panchina, fa registrare uno score di 13 punti, 3 rimbalzi e 2 assist nella vittoria per 101-85 contro i Milwaukee Bucks. Il 12 gennaio, mette a segno 33 punti contro i Chicago Bulls e due giorni pi\u00f9 tardi ne realizza 32 contro gli Houston Rockets facendo cos\u00ec registrare il suo primo \"back to back\" da 30 punti in carriera.\nDurante l'All-Star Weekend NBA del 2015, Oladipo gareggia nella Rising Stars Challenge e nello Slam Dunk Contest, terminando al secondo posto nel Dunk Contest dietro a Zach LaVine. Il 4 marzo 2015 Oladipo ha messo a segno un career-high di 38 punti con 15 su 25 al tiro in una sconfitta contro i Phoenix Suns.\nStagione 2015-16.\nIl 25 ottobre 2015 gli Orlando Magic esercitano la loro opzione per il quarto anno di contratto da rookie di Oladipo, estendendolo anche per la stagione 2016-2017. Cinque giorni dopo, ha registrato la sua seconda tripla doppia in carriera con 21 punti, 13 rimbalzi e 10 assist in una sconfitta al doppio overtime contro gli Oklahoma City Thunder. Nella stessa partita ha centrato un canestro da tre punti sulla sirena mandando il gioco al doppio overtime. Tiene una media di soli 12,8 punti a partita nelle sue prime 12 partite stagionali. L'allenatore Scott Skiles il 25 novembre relega Oladipo in panchina contro i New York Knicks. Successivamente realizza il pi\u00f9 alto score stagionale con 24 punti. Dopo questa performance Oladipo continua per\u00f2 a subentrare dalla panchina a partita in corso, collezionando una media di 17 punti, 5,4 rimbalzi, 4,5 assist, 1 rubata e 1,4 blocchi nelle sue prime otto giocate dalla panchina. Successivamente verso la fine di dicembre ha un tracrollo, realizzando 14 canestri su 53 (con un 26,4 per cento) in sei partite.\nIl 1\u00ba gennaio 2016 ottiene la sua migliore performance dal 5 dicembre dell'anno prima, segnando 20 punti con 8 su 18 al tiro conditi da 5 assist in una sconfitta patita contro i Washington Wizards. Il 4 gennaio, ha iniziato da titolare la partita, e ci\u00f2 non accadeva dal 23 novembre dell'anno precedente. In 34 minuti di gioco, ha collezionato 18 punti, 7 rimbalzi, 5 assist e 2 rubate, nella sconfitta subita contro i Detroit Pistons. Ha iniziato la sua terza partita l'8 gennaio mettendo a referto 20 punti con 6 tiri da tre punti, il suo massimo in carriera fino a quel momento, nella sconfitta di Orlando contro i Brooklyn Nets per 83-77. Il 14 gennaio, in una partita persa a Londra contro i Toronto Raptors, ha segnato 27 punti. In questa partita si \u00e8 storto il ginocchio, saltando le future due partite della squadra. Ritorna il 22 gennaio, mettendo a segno 29 punti con 11 su 19 al tiro, partendo al fianco di Elfrid Payton, e perdendo all'overtime per 120 a 116 contro gli Charlotte Hornets. Il 3 febbraio, realizza 37 punti contro gli Oklahoma City Thunder, un punto sotto il suo career-high. Il 19 febbraio, ha fatto registrare 17 punti con 14 rimbalzi, il suo massimo in carriera, in una vittoria conquistata per 110 a 104 contro i Dallas Mavericks. Il 18 marzo, ha segnato il suo massimo numero di punti in carriera, addirittura 45, in una partita persa 109 a 103 contro i Cleveland Cavaliers, diventando il nono giocatore nella storia della franchigia con uno score di 40 punti o pi\u00f9. Salta le ultime partite stagionali a causa di una commozione cerebrale.\nOklahoma City Thunder.\nIl 23 giugno 2016 viene ceduto, insieme a Ersan \u0130lyasova e la scelta al draft NBA di Domantas Sabonis, agli Oklahoma City Thunder in cambio di Serge Ibaka. Ha fatto il suo debutto stagionale il 26 ottobre, segnando 10 punti in 26 minuti nella vittoria per 103-97 contro i Philadelphia 76ers. Il 31 ottobre, ha firmato un quadriennale con i Thunder, da 84 milioni di dollari. Il 16 novembre, ha fatto registrate lo score stagionale pi\u00f9 alto con 29 punti e 10 rimbalzi nella vittoria per 105-103 contro gli Houston Rockets. Un infortunio al polso destro a met\u00e0 dicembre ha costretto Oladipo a perdere nove partite di fila. Torna in azione il 31 dicembre ottenendo 15 punti contro i Los Angeles Clippers. Il 5 febbraio 2017, ha messo a segno 24 punti, 13 rimbalzi, tre assist, due palle rubate e due stoppate in una vittoria per 105 a 99 contro i Portland Trail Blazers. Il 7 marzo 2017, ritornato dopo sei partite mette a referto 16 punti in una sconfitta per 126-121 a Portland.\nLa sua stagione nel complesso a OKC \u00e8 stata deludente.\nIndiana Pacers.\nIl 6 luglio 2017 viene ceduto, insieme a Domantas Sabonis, agli Indiana Pacers in uno scambio che porta a Oklahoma Paul George. Al suo debutto con i Pacers in apertura di stagione il 18 ottobre 2017, Oladipo realizza 22 punti, con 5 rimbalzi, quattro palle rubate e quattro assist nella vittoria per 140-131 contro i Brooklyn Nets. Sette giorni pi\u00f9 tardi, mette a segno 35 punti con 11 su 18 al tiro in una sconfitta per 114 a 96 contro la sua ex squadra, gli Oklahoma City Thunder. Le sue ottime prestazioni gli hanno valso la chiamata per l'All-Star Game 2018 e il premio di Most Improved Player.\nIl 23 gennaio 2019 subisce un infortunio al ginocchio destro, durante la gara contro i Toronto Raptors. Il giorno seguente la diagnosi di rottura del tendine del quadricipite femorale costringe i Pacers ad annunciare la conclusione della stagione per Oladipo.\nHouston Rockets.\nIl 13 Gennaio 2021 passa agli Houston Rockets nella trade che porta James Harden ai Brooklyn Nets, Caris LeVert agli Indiana Pacers e Jarrett Allen e Taurean Prince ai Cleveland Cavaliers.\nMiami Heat.\nIl 25 Marzo 2021 passa ai Miami Heat, in una trade che porta ad Houston Avery Bradley, Kelly Olynyk e il diritto a scambiare una scelta futura.\nStatistiche.\nHigh Score.\n\"Dati aggiornati al 23 gennaio 2019.\""}
{"id": "4550417", "revid": "31886", "url": "https://it.wikipedia.org/wiki?curid=4550417", "title": "Wilton Norman Chamberlain", "text": ""}
{"id": "4550425", "revid": "1517897", "url": "https://it.wikipedia.org/wiki?curid=4550425", "title": "Vittorio Emanuele Falsitta", "text": "Biografia.\nHa conseguito il titolo di diploma di laurea in giurisprudenza presso l'Universit\u00e0 degli Studi di Milano nel 1991.\nNel 2001 viene eletto nella Camera dei Deputati nel collegio di Lodi tra le file di Forza Italia. Mantiene la carica di deputato fino al 2006.\nIncarichi istituzionali e attivit\u00e0 politiche.\n\u00c8 stato capo gruppo nella VI Commissione Finanze. Nel corso della sua attivit\u00e0 parlamentare \u00e8 stato relatore alla Camera dei Deputati della riforma tributaria del governo.\nNel 2003 ha partecipato al Forum sociale mondiale a Porto Alegre per presentare un manifesto di riforma tributaria basata sui principi di fiscalit\u00e0 etica. L\u2019impianto si fondava sul concetto di contribuzione fiscale con carichi differenti per fasce di reddito e attivit\u00e0, facendo perno su valori ambientali e di solidariet\u00e0 sociale. Sul tema si \u00e8 ritrovato in aperto contrasto con il proprio partito politico, dal quale prese le distanze al termine della legislatura.\nAltre attivit\u00e0.\n\u00c8 docente di Diritto Penale Tributario presso l'Universit\u00e0 Europea di Roma, ivi professore straordinario di Diritto Tributario e attualmente Direttore scientifico del Centro di Ricerca sulla Fiscalit\u00e0 Etica. \u00c8 autore di monografie e articoli giornalistici su argomenti di diritto tributario. Dopo l'interruzione dell'attivit\u00e0 politica si \u00e8 impegnato nella divulgazione di temi etici legati alla fiscalit\u00e0 e ai relativi effetti sulla societ\u00e0 attraverso opere di saggistica e narrativa.\nEsercita la professione di avvocato tributarista a Milano."}
{"id": "4550429", "revid": "599013", "url": "https://it.wikipedia.org/wiki?curid=4550429", "title": "Neil Francis", "text": "Biografia.\nProveniente dal Blackrock College, nella cui squadra di rugby si mise in luce esord\u00ec in Nazionale irlandese nel 1987 durante la prima Coppa del Mondo, a Brisbane contro .\nSuccessivamente milit\u00f2 nei London Irish e, tornato in Irlanda, nell'Old Belvedere e nella squadra provinciale di Leinster.\nPrese parte anche alle Coppe del Mondo del 1991 e del 1995.\nDopo il ritiro \u00e8 divenuto giornalista e collabora alla pagina del rugby dell\"'Irish Independent\"."}
{"id": "4550436", "revid": "84184", "url": "https://it.wikipedia.org/wiki?curid=4550436", "title": "Sicco Rizzi", "text": ""}
{"id": "4550440", "revid": "363629", "url": "https://it.wikipedia.org/wiki?curid=4550440", "title": "Predicato d'onore", "text": ""}
{"id": "4550441", "revid": "363629", "url": "https://it.wikipedia.org/wiki?curid=4550441", "title": "Predicati d'onore", "text": ""}
{"id": "4550446", "revid": "767487", "url": "https://it.wikipedia.org/wiki?curid=4550446", "title": "Lingua kiluba", "text": "Il kiluba (anche detto \"luba\" o \"luba-Katanga\") \u00e8 una lingua bantu dell'Africa centrale.\nAll'interno del gruppo delle lingue bantu, viene classificata nel sottogruppo delle lingue luba, all'interno della zona L, che comprende altre parlate simili della zona del bacino del Congo.\nIl kiluba, anche conosciuto come \"luba\" (\"ki\" \u00e8 il prefisso che indica una lingua) o \"Luba-Katanga\", viene parlato dalla popolazione dei \"baluba\" (o \"luba\"), stanziati nella parte meridionale della Repubblica Democratica del Congo, prevalentemente nella provincia del Katanga.\nEsiste un'altra lingua con lo stesso nome (\"luba\"), parlata nelle province del Kasai occidentale e del Kasai orientale, che viene perci\u00f2 detta \"Luba-Kasai\" (nome nativo \"tshiluba\", dove il prefisso \"tshi\" identifica la lingua, analogamente a \"ki\")."}
{"id": "4550448", "revid": "80339", "url": "https://it.wikipedia.org/wiki?curid=4550448", "title": "Kiluba", "text": ""}
{"id": "4550449", "revid": "124160951", "url": "https://it.wikipedia.org/wiki?curid=4550449", "title": "Casuariiformes", "text": "I Casuariformi (Casuariiformes ) sono un ordine di uccelli che raccoglie due famiglie viventi, Casuaridi (Casuariidae) e Dromaidi (Dromaiidae, comprendente gli Em\u00f9).\nDescrizione.\nI casuariiformi sono fra i pi\u00f9 grandi uccelli del mondo. Il pi\u00f9 grande \u00e8 il casuario australiano (\"Casuarius casuarius\"), che misura 170\u00a0cm e pesa pi\u00f9 di 58\u00a0kg; solo gli struzzi sono pi\u00f9 pesanti.\nDistribuzione.\nAustralia e Nuova Guinea.\nSistematica.\nL'ordine comprende le seguenti famiglie:"}
{"id": "4550454", "revid": "599013", "url": "https://it.wikipedia.org/wiki?curid=4550454", "title": "Unconquered", "text": ""}
{"id": "4550459", "revid": "298055", "url": "https://it.wikipedia.org/wiki?curid=4550459", "title": "Famiglia Tattaglia", "text": ""}
{"id": "4550463", "revid": "21880", "url": "https://it.wikipedia.org/wiki?curid=4550463", "title": "Apterygiformes", "text": ""}
{"id": "4550464", "revid": "80339", "url": "https://it.wikipedia.org/wiki?curid=4550464", "title": "Lingua Luba-Katanga", "text": ""}
{"id": "4550465", "revid": "80339", "url": "https://it.wikipedia.org/wiki?curid=4550465", "title": "Luba-Katanga", "text": ""}
{"id": "4550474", "revid": "729019", "url": "https://it.wikipedia.org/wiki?curid=4550474", "title": "Crisi di \u00c7anakkale", "text": "La Crisi di \u00c7anakkale, chiamata anche Affare di \u00c7anakkale o Incidente di \u00c7anakkale, fu una minaccia di attacco da parte dei turchi sulle truppe britanniche e francesi ferme vicino a \u00c7anakkale a sorvegliare la zona neutrale nel settembre 1922.\nIl trattamento della crisi da parte del Gabinetto Britannico diede un grande contributo alla caduta del Primo Ministro Britannico David Lloyd George. Inoltre, questa fu la prima occasione in cui il governo del Canada fu indipendente, dal punto di vista diplomatico, dal Regno Unito.\nLa crisi fu anche un importante fattore per lo Statuto di Westminster, datato 1931, che determin\u00f2 che i Domini del Commonwealth Britannico avrebbero avuto indipendenza nella politica estera.\nGli avvenimenti.\nLe truppe turche avevano appena sconfitto le forze greche e riconquistato Smirne (9 settembre 1922) e stavano avanzando nella zona neutrale di Istanbul. Il Gabinetto del Regno Unito si riun\u00ec il 15 settembre e decise che le forze britanniche avrebbero dovuto mantenere le loro posizioni.\nIl giorno seguente, a causa dell'assenza del Segretario di Stato per gli Affari Esteri e del Commonwealth Lord Curzon, i ministri del Gabinetto rilasciarono un messaggio che minacciava la Turchia con una dichiarazione di guerra da parte della Britannia e dei Dominion, poich\u00e9 la Turchia aveva violato il Trattato di S\u00e8vres.\nIl 18 settembre, al suo ritorno a Londra, Curzon cap\u00ec che questo avrebbe fatto infuriare a favore della Turchia il Primo ministro francese, Raymond Poincar\u00e9, e part\u00ec per Parigi, nel tentativo di provare a diminuire la gravit\u00e0 della cosa. Poincar\u00e8, comunque, aveva gi\u00e0 ordinato la ritirata del dipartimento francese presente a \u00c7anakkale, ma aveva anche convinto i Turchi a rispettare la zona neutrale. Curzon arriv\u00f2 a Parigi il 20 settembre e, dopo vari incontri irosi con Poincar\u00e8, raggiunse il concordo a negoziare un armistizio coi Turchi.\nIl popolo britannico fu allarmato dall'episodio di \u00c7anakkale e dalla possibilit\u00e0 di essere coinvolti nuovamente in una guerra. Non aiut\u00f2 il fatto che il Primo Ministro, David Lloyd George, non si consult\u00f2 del tutto coi primi ministri del Commonwealth.\nAl contrario di otto anni prima, quando scoppi\u00f2 la prima guerra mondiale, il Canada in particolare non si consider\u00f2 automaticamente coinvolto nel conflitto; stavolta invece il Primo Ministro Mackenzie King insistette affinch\u00e9 il Parlamento del Canada dovesse decidere in corso d'opera quello che avrebbe dovuto fare il paese. Quando, tempo dopo, il problema fu dibattuto nella Camera dei comuni, la minaccia di \u00c7anakkale era passata. Ci\u00f2 nonostante, King disse cos\u00ec: il Parlamento del Canada avrebbe deciso il ruolo che il Canada avrebbe avuto negli affari esteri e avrebbe potuto allontanarsi dal governo Britannico.\nNeanche gli altri Primi ministri dei Domini diedero supporto, cos\u00ec come la Serbia, l'Italia e la Romania."}
{"id": "4550480", "revid": "729019", "url": "https://it.wikipedia.org/wiki?curid=4550480", "title": "Otoyol 51", "text": "La Otoyol 51 (in sigla O-51) \u00e8 un'autostrada turca. Essa parte da Adana, fino ad arrivare ad Erdemli, per un totale di 88\u00a0km."}
{"id": "4550482", "revid": "113257526", "url": "https://it.wikipedia.org/wiki?curid=4550482", "title": "Onibaba", "text": " \u00e8 un \"oni\" del folclore giapponese e uno \"y\u014dkai\" affamato di carne umana, che cela la sua vera identit\u00e0 sotto le sembianze di una donna anziana. Conosciuta anche con i nomi di \"Demone-strega\", \"Vecchia strega\", \"Donna della montagna\", \"Goblin di Adachigahara\" e \"Kurozuka\", l'Onibaba ha molte storie dietro il suo nome.\nCaratteristiche.\nL'Onibaba ha l'aspetto di una vecchia raggrinzita. Alcune delle sue caratteristiche principali sono l'aspetto trasandato e una bocca enormemente grande. \u00c8 solitamente raffigurata mentre impugna un coltello o mentre fila seduta. Generalmente nasconde la sua natura demoniaca per infondere un senso di sicurezza nelle sue vittime.\nLa donna dalla quale si gener\u00f2 l'Onibaba sembra vivesse in una caverna o in una piccola casa nei dintorni di e mor\u00ec l\u00ec vicino, in un posto chiamato . Esiste un piccolo museo ad Adachigahara che sembra conservi il calderone e il coltello utilizzato sulle sue vittime.\nRappresentazione.\nStoria.\nUna delle versioni della storia della creazione dell'Onibaba narra di una bambina proveniente da una ricca famiglia che, sebbene fosse in salute, all'et\u00e0 di 5 anni non aveva ancora pronunciato una parola. La famiglia preoccupata si rivolse ad un medico il quale disse loro che l'elemento fondamentale per la cura era il fegato di un bambino non ancora nato. Il compito della ricerca del fegato fu affidato alla tata della bambina la quale, dopo aver regalato alla figlia, coetanea della bambina, un omamori, part\u00ec alla ricerca del fegato. Dopo settimane e mesi di ricerca la tata, stanca, decise di ritirarsi ad Adachigahara ed aspettare l'arrivo di una donna incinta. Trascorsero molti anni prima che una donna in attesa passasse dalla, oramai vecchia, tata; a quel punto la donna appese la sua vittima e strapp\u00f2 il fegato del feto. Solo allora la vecchia vide che la donna possedeva lo stesso omamori che anni prima aveva regalato alla figlia. Resa folle dalla scoperta, la vecchia divent\u00f2 uno yokai che da allora attacca e si ciba dei passanti.\nIn un'altra versione della storia, la tata decide di partire non per dovere ma per l'amore che provava per la bambina; in questa storia la tata non ha figli e la cura \u00e8 il fegato di una donna incinta.\nIl N\u014d \"Kurozuka\".\nEsiste uno spettacolo N\u014d dal nome \"Kurozuka\" che racconta la storia di due sacerdoti che si fermano alla capanna dell'Onibaba ad Adachi. L'Onibaba, nella sua forma umana, li lascia entrare e gentilmente gli racconta della sua solitudine mentre lavora a maglia. Pi\u00f9 tardi si allontana per cercare della legna da ardere, non senza aver avvertito i due sacerdoti di non guardare nella camera interna della capanna. Curiosi, gli ospiti disobbediscono all'ordine e scoprono una stanza piena di ossa e resti di cadaveri. I sacerdoti si resero conto che la donna era il goblin di Adachi. Sul punto di fuggire, i due rincontrano la vecchia indignata e nella sua forma demoniaca. I sacerdoti riescono a fuggire solo grazie alle loro preghiere buddhiste.\nIl film \"Onibaba\".\nNel 1964, lo sceneggiatore Kaneto Shind\u014d realizz\u00f2 il film \"Onibaba\" basato su un'antica favola Buddhista intitolata \"Una maschera di carne spaventa una moglie\". La favola racconta di una donna che, gelosa della nuora, indossa una maschera da demone per spaventarla ed impedirle di incontrare il suo amore. Il piano della donna fallisce perch\u00e9 l'amore della nuora \u00e8 talmente forte da superare la paura del presunto demone. Come punizione, Buddha, lega in modo permanente la maschera alla donna.\nLa trasformazione dell'Onibaba.\nNei tempi moderni, in contraddizione all'aspetto del demone nelle leggende, esistono nuove interpretazioni dell'Onibaba. Un esempio \u00e8 Bappy-chan, la mascotte Onibaba dell'Adachigahara Furusatomura Village, una meta turistica giapponese che \u00e8 una copia fedele di un antico villaggio giapponese. Sebbene la mascotte presenti le tipiche corna e zanne il suo viso \u00e8 deformato in modo tale che le dia una aria tenera e allegra. Il villaggio vende merchandising di Bappy-chan e offre persino una Onibaba virtuale che \u00e8 possibile scaricare dal loro sito.\nUn altro esempio della trasformazione dell'Onibaba avviene nell'anime e manga \"Kurozuka\". In questa versione la storia assomiglia a quella della commedia N\u014d, con un'unica differenza: uno dei due uomini, un signore feudale, invece di scappare rimane perch\u00e9 innamorato del demone la quale lo trasforma in un vampiro grazie ai suoi poteri.\nUso comune della parola \u201cOnibaba\u201d.\nIn Giappone la parola Onibaba non si riferisce solamente al demone della tradizione. Sebbene la parola si traduca letteralmente come demone/strega/orco, pu\u00f2 anche riferirsi ad una strega o ad una vecchia avara e dispettosa, termagante, oppure virago."}
{"id": "4550485", "revid": "466539", "url": "https://it.wikipedia.org/wiki?curid=4550485", "title": "Oliver Wolcott", "text": "Biografia.\nNacque a Windsor nel Connecticut nel 1726, figlio di Roger Wolcott ex governatore britannico della colonia del Connecticut. Studi\u00f2 presso lo Yale College dove si laure\u00f2 in legge nel 1747, pi\u00f9 tardi studi\u00f2 anche medicina ma non esercit\u00f2 mai la professione medica. Inizi\u00f2 la carriera militare quando ricevette dal governatore di New York il grado di capitano, radun\u00f2 cos\u00ec una compagnia di volontari con la quale combatt\u00e9 contro i francesi lungo la frontiera nord-orientale (Guerra di Re Giorgio) sino alla Pace di Aquisgrana (1748) e nella successiva Guerra franco-indiana (Guerra dei sette anni). Al termine della guerra venne nominato sceriffo della contea di Litchfield e ricopr\u00ec tale carica sino al 1771. Fu membro del Consiglio di Stato dal 1774 al 1786 ed esercit\u00f2 l'incarico di giudice della contea per diversi anni.\nIl 21 gennaio 1775 si spos\u00f2 con Lorraine Collins, figlia di un ufficiale britannico e discendente di un'antica famiglia del New England, dalla quale ebbe cinque figli. Il suo primogenito mor\u00ec in giovane et\u00e0 mentre il suo secondo figlio Oliver Wolcott Jr. intraprese anch'egli la carriera politica, fu segretario al tesoro e governatore del Connecticut.\nMor\u00ec il 1\u00ba dicembre 1797 a Farmington, venne sepolto nel cimitero di Litchfield.\nCarriera politica.\nPartecip\u00f2 alla Guerra d'indipendenza americana col grado di generale di brigata, poi maggior generale, della milizia del Connecticut, comand\u00f2 le sue truppe in importanti campagne militari quali la difesa della citt\u00e0 di New York nel 1776 e la battaglia di Saratoga del 1777.\nNel 1775 il Congresso continentale lo nomin\u00f2 membro del neonato comitato degli affari indiani con la qualifica di commissario per il dipartimento settentrionale, in questa veste negozi\u00f2 la pace con le trib\u00f9 delle Sei Nazioni irochesi sancita dal trattato di Fort Stanwix.\nL'anno successivo divenne membro del secondo congresso continentale e il 4 luglio 1776, assieme a Roger Sherman, Samuel Huntington e William Williams firm\u00f2 la Dichiarazione di indipendenza in rappresentanza della colonia del Connecticut. Rest\u00f2 in carica sino al 1778 e poi nuovamente dal 1780 al 1783.\nNel 1786 divenne vicegovernatore del Connecticut e ricopr\u00ec l'incarico per dieci anni, alla scomparsa di Samuel Huntington assunse la carica di governatore che ricopr\u00ec sino alla sua morte avvenuta un anno pi\u00f9 tardi.\nRiconoscimenti.\nLa sua casa di Litchfield \u00e8 stata dichiarata National Historic Landmark nel 1971."}
{"id": "4550492", "revid": "767487", "url": "https://it.wikipedia.org/wiki?curid=4550492", "title": "La quercia dei giganti", "text": "La quercia dei giganti (\"Tap Roots\") \u00e8 un film del 1948 diretto da George Marshall.\n\u00c8 un film drammatico a sfondo western statunitense con Van Heflin, Susan Hayward e Boris Karloff. \u00c8 basato sul romanzo del 1942 \" Tap Roots\" di James Street. \u00c8 ambientato durante la guerra di secessione americana negli anni 1860 ed \u00e8 molto liberamente ispirato alla vera storia della vita di Newton Knight, proprietario di un podere che tent\u00f2 di staccare la contea di Jones dallo stato del Mississippi onde evitare l'impegno nel conflitto.\nProduzione.\nIl film, diretto da George Marshall su una sceneggiatura di Alan Le May e, per alcuni dialoghi addizionali, di Lionel Wiggam su un soggetto di James H. Street (autore del romanzo), fu prodotto da Walter Wanger per la Universal International Pictures tramite la Walter Wanger Productions e girato nel Great Smoky Mountains National Park a Gatlinburg, Tennessee, e nella zona delle Great Smoky Mountains, in Carolina del Nord, dal 3 giugno a met\u00e0 agosto 1947.\nDistribuzione.\nIl film fu distribuito con il titolo \"Tap Roots\" negli Stati Uniti dal 25 agosto 1948 (premi\u00e8re a Philadelphia il 14 luglio 1948) al cinema dalla Universal Pictures.\nAltre distribuzioni:\nCritica.\nSecondo il Morandini il film \u00e8 un \"dramma avventuroso di largo respiro\" con cui il regista \"ha quasi centrato il bersaglio\".\nPromozione.\nLa tagline \u00e8: \"When she lost her lover...her sister gained one!\"."}
{"id": "4550493", "revid": "46931", "url": "https://it.wikipedia.org/wiki?curid=4550493", "title": "Tap Roots", "text": ""}
{"id": "4550495", "revid": "287204", "url": "https://it.wikipedia.org/wiki?curid=4550495", "title": "NGC 6624", "text": "NGC 6624 \u00e8 un ammasso globulare visibile nella costellazione del Sagittario.\nOsservazione.\nSi individua nella parte occidentale della costellazione, in corrispondenza di una zona di cielo molto ricca di stelle di fondo; pu\u00f2 essere rintracciato con facilit\u00e0 grazie alla presenza della brillante stella Kaus Media, la centrale dell'arco del Sagittario, da cui occorre spostarsi di 50' in direzione sudest. Si nota anche con un binocolo 10x50 come una piccola macchia chiara simile a una stella nebbiosa; con un telescopio da 120mm e ingrandimenti attorno ai 100x \u00e8 possibile notare qualche debole stellina in particolare verso il bordo occidentale. Strumenti dai 200mm di apertura e ingrandimenti pi\u00f9 spinti permettono di risolvere diverse decine di deboli componenti, disposte in evidenti concatenazioni.\nA causa della sua declinazione piuttosto meridionale, quest'ammasso pu\u00f2 essere osservato principalmente da osservatori situati nell'emisfero australe della Terra, sebbene sia comunque osservabile discretamente anche fino alle latitudini temperate medie. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nNGC 6624 \u00e8 stato osservato per la prima volta da William Herschel nel 1784, che lo osserv\u00f2 attraverso il suo riflettore da 18,4 pollici; lo descrisse come un oggetto piuttosto grande di forma circolare e molto luminoso al centro; nel New General Catalogue si fornisce una descrizione simile, rimarcandone la sua risolvibilit\u00e0.\nCaratteristiche.\nNGC 6624 \u00e8 un ammasso globulare di densit\u00e0 media, stimata di valore 6 su una scala compresa fra 1 e 12; la sua distanza \u00e8 stimata sui 2570\u00a0parsec (7880 anni luce) dal Sole, nella cui posizione corrisponde una distanza dal centro della Via Lattea pari a 1200\u00a0parsec. Si tratta di un ammasso che presenta un'elevata metallicit\u00e0 ed \u00e8 posizionato in prossimit\u00e0 del disco galattico. Nelle sue regioni centrali sono presenti almeno una decina di stelle vagabonde blu, suggerendo fortemente che il centro dell'ammasso, piuttosto concentrato, abbia favorito gli incontri ravvicinati fra stelle e la conseguente formazione di questo genere di oggetti. Le componenti pi\u00f9 luminose dell'ammasso sono di magnitudine 16.\nStudi condotti tramite il Telescopio Spaziale Hubble hanno permesso di scoprire una particolare stella binaria a raggi X di piccola massa, catalogata come 4U\u00a01820\u201330, le cui componenti sono una stella di neutroni e una nana bianca, che orbitano una attorno all'altra in appena 11,4 minuti; la distanza fra le due stelle \u00e8 di appena 161.000\u00a0km, meno della met\u00e0 della distanza Terra-Luna. La stella di neutroni ha una massa di 1,58\u00b10,06\u00a0M\u2299 e un raggio di appena 9,1\u00b10,4\u00a0km."}
{"id": "4550504", "revid": "1833487", "url": "https://it.wikipedia.org/wiki?curid=4550504", "title": "Spiedino (rosticceria palermitana)", "text": "Lo spiedino palermitano (detto semplicemente spiedino o \"spitino\" in siciliano) \u00e8 un cibo tipico della gastronomia e della rosticceria palermitana. Pu\u00f2 essere annoverato, insieme ad altri, un classico cibo da strada della citt\u00e0 di Palermo. \nDescrizione.\nSpesso, per il suo nome, viene confuso con gli spiedini di carne, ma se ne discosta completamente trattandosi di un cibo fritto e di un piatto unico. Lo spiedino ha una forma rettangolare simile ad una mattonella e va mangiato rigorosamente con le mani.\nQuesto cibo ed \u00e8, spesso, un pezzo irrinunciabile nelle feste di compleanno insieme a pizzette, calzoni, ravazzate, arancini, ecc.\nLo spiedino, una volta fritto, ha una consistenza morbida all'interno e croccante all'esterno arricchito da una panatura dorata ed invitante.\nIngredienti.\nIl ripieno consiste in rag\u00f9 di carne, carote, piselli, e sedano mentre la pasta esterna consiste di pancarr\u00e9 tagliato a quadrati, amalgamato con la besciamella e passato nel pan grattato. Il tutto viene poi fritto con abbondante olio d'oliva. \nLa sua morbidezza e particolarit\u00e0 lo rendono una prelibatezza della cucina palermitana e siciliana."}
{"id": "4550517", "revid": "344503", "url": "https://it.wikipedia.org/wiki?curid=4550517", "title": "This Is the End", "text": ""}
{"id": "4550529", "revid": "298055", "url": "https://it.wikipedia.org/wiki?curid=4550529", "title": "Famiglia Barzini", "text": ""}
{"id": "4550543", "revid": "1006354", "url": "https://it.wikipedia.org/wiki?curid=4550543", "title": "Giulia Olivieri", "text": "Carriera.\nClub.\nCresciuta nelle file del Gragnano, con cui esordisce in Serie C a soli 16 anni, passa alla sezione femminile della con la quale gioca tre stagioni, vincendo anche un campionato di Serie C ed una coppa regionale.\nNella stagione 2007/08 passa alla , con la quale vince il campionato di Serie A2 e conquista la Serie A: l'esordio con la maglia giallorossa avviene il 16 settembre 2007 (un giorno prima del suo ventesimo compleanno), e segna dopo due minuti la sua prima rete in Serie A2 (e con la Roma) sul campo del . La stagione successiva, esordisce in Serie A il 4 ottobre 2008 contro il . Segna la sua prima rete in massima serie l'8 novembre 2008 sul campo del .\nDopo due stagioni alla Roma CF, torna al Gragnano per una stagione, con il quale conquista il 4\u00ba posto in Serie B e segnando 23 reti in 18 partite. Con il fallimento del Gragnano, passa assieme a gran parte della squadra al Real Lady Savoia, compagine di Torre Annunziata, ripartendo cos\u00ec dalla Serie C, dove segna 87 reti in 26 gare (record) vincendo campionato e il titolo di capocannoniere.\nL'anno successivo torna a disputare la Serie A2, stavolta con la maglia del Real Marsico Calcio Femminile. Trova la prima rete (e la prima doppietta) in maglia gialloblu il 30 ottobre 2011, contro l'. Il 20 ottobre 2013 segna una tripletta contro la che le consente di diventare la marcatrice marsicana pi\u00f9 prolifica di sempre\nStatistiche.\nPresenze e reti nei club.\n\"Aggiornato al 9 maggio 2015\"."}
{"id": "4550544", "revid": "481349", "url": "https://it.wikipedia.org/wiki?curid=4550544", "title": "Boggle", "text": ""}
{"id": "4550550", "revid": "287204", "url": "https://it.wikipedia.org/wiki?curid=4550550", "title": "Vasili Kojucharov", "text": "Biografia.\nNel 1961 Kojucharov incominci\u00f2 a studiare assieme a Aram Khachaturian al conservatorio di Mosca, per poi trasferirsi in Italia. Fu, inizialmente, collaboratore per Nino Rota, in seguito incominci\u00f2 a comporre colonne sonore per film italiani, soprattutto western all'italiana."}
{"id": "4550557", "revid": "767487", "url": "https://it.wikipedia.org/wiki?curid=4550557", "title": "Alan, il conte nero", "text": "Alan, il conte nero (\"The Strange Door\") \u00e8 un film del 1951 diretto da Joseph Pevney.\n\u00c8 un film horror a sfondo thriller statunitense con Charles Laughton, Boris Karloff e Sally Forrest. \u00c8 basato sul romanzo del 1900 \" The Sire de Maletroit's Door\" di Robert Louis Stevenson ed \u00e8 ambientato a Parigi nel XVII secolo.\nProduzione.\nIl film, diretto da Joseph Pevney su una sceneggiatura di Jerry Sackheim e un soggetto di Robert Louis Stevenson (autore del romanzo), fu prodotto da Ted Richmond per la Universal International Pictures e girato negli Universal Studios a Universal City, California, dal 15 maggio all'inizio di giugno 1951. Il titolo di lavorazione fu \" The Door\".\nDistribuzione.\nIl film fu distribuito con il titolo \"The Strange Door\" negli Stati Uniti dall'8 dicembre 1951 (premi\u00e8re a New York) al cinema dalla Universal Pictures.\nAltre distribuzioni:\nCritica.\nSecondo il Morandini il film \u00e8 caratterizzato da \"molte ombre\" e da una \"atmosfera d'incubo\" ma questo \"non \u00e8 il materiale adatto per un Pevney qualsiasi\". Secondo Leonard Maltin \"Charles Laughton gigioneggia in questo grezzo e banale adattamento di un racconto di Robert Louis Stevenson\".\nPromozione.\nLa tagline \u00e8: \"Robert Louis Stevenson's masterpiece of TERROR\"."}
{"id": "4550564", "revid": "46931", "url": "https://it.wikipedia.org/wiki?curid=4550564", "title": "The Strange Door", "text": ""}
{"id": "4550570", "revid": "2110845", "url": "https://it.wikipedia.org/wiki?curid=4550570", "title": "Michel Modo", "text": "Biografia.\nDivenne famoso principalmente per avere formato, alla fine degli anni cinquanta, insieme all'attore Guy Grosso il duo comico \"Grosso Modo\". Il duo \u00e8 apparso in molti film con Louis de Fun\u00e8s e ha anche interpretato i ruoli di Lafl\u00fbte e Quince in \"The Dream of a Summer Night\" di Jean-Christophe Averty. Nel film \"Una ragazza a Saint-Tropez\" (1964), a fianco di Michel Galabru, Jean Lefebvre e Christian Marin, Modo interpret\u00f2 il ruolo del gendarme Jules Berlicot, personaggio che riprese anche nei successivi film della saga su I gendarmi di Saint-Tropez. \nTra il 1993 e il 1997, Michel Modo \u00e8 stato uno dei personaggi ricorrenti della serie televisiva \"Highlander\", nella parte di Maurice Lolande, un soggetto simpatico che rappresentava la tipica persona francese.\nNel dicembre 2005 ebbe una parte importante nella serie televisiva \"Bella \u00e8 la vita\" al fianco di Colette Renard, interpretando un senzatetto filosofo travestito da Babbo Natale.\nDa segnalare anche il suo lavoro di doppiatore nella versione francese della serie \"I Simpson\", nella quale dava la voce a diversi personaggi."}
{"id": "4550574", "revid": "1022840", "url": "https://it.wikipedia.org/wiki?curid=4550574", "title": "Iris (gastronomia)", "text": "L'iris \u00e8 un cibo tipico della gastronomia siciliana, la cui origine \u00e8 Palermitana. Come produzione tipica siciliana, \u00e8 stata ufficialmente riconosciuta e inserita nella lista dei prodotti agroalimentari tradizionali italiani (P.A.T.) del Ministero delle politiche agricole alimentari e forestali (Mipaaf).\nStoria.\nL'origine del nome \u00e8 molto particolare. Il cavaliere del lavoro Antonio Lo Verso, pasticcere palermitano prepar\u00f2 questo dolce in occasione della prima (1901) dell'opera \"Iris\" di Pietro Mascagni. La sua creazione divenne talmente famosa che indusse Antonio Lo Verso a cambiare il nome del suo caff\u00e8 proprio in Iris. La pasticceria Iris di via Roma 148 da allora divenne un punto di riferimento per l'aristocrazia e la borghesia palermitana che l\u00ec si servivano per le proprie colazioni a base di caff\u00e8 e appunto iris.\nCaratteristiche.\nL'iris \u00e8 una preparazione fatta di pasta lievitata dolce fritta. Nonostante sia dolce, viene annoverato tra i classici cibi di strada della cucina palermitana, venendo gustato caldo e a tutte le ore da cittadini e turisti.\nL'iris \u00e8 un lieviato dolce di forma sferica (similmente al krapfen o al bombolone) che racchiude un ripieno: quello tradizionale prevede crema di ricotta dolce e cioccolato fuso (talvolta sostituito con pezzetti di cioccolato). Nel catanese \u00e8 diffusa la variante al pistacchio, cioccolato e crema bianca ovviamente anche quella alla ricotta. \nUna certa diffusione ha anche una variante dell'iris al forno."}
{"id": "4550578", "revid": "615334", "url": "https://it.wikipedia.org/wiki?curid=4550578", "title": "Nazionale Under-16-15 di calcio dell'Italia", "text": ""}
{"id": "4550596", "revid": "31789", "url": "https://it.wikipedia.org/wiki?curid=4550596", "title": "Anacleto Anastasio Anatrone", "text": ""}
{"id": "4550599", "revid": "767487", "url": "https://it.wikipedia.org/wiki?curid=4550599", "title": "Il mistero del castello nero", "text": "Il mistero del castello nero (\"The Black Castle\") \u00e8 un film del 1952 diretto da Nathan Juran.\n\u00c8 un film dell'orrore a sfondo giallo e thriller statunitense con Richard Greene, Rita Corday, John Hoyt, Boris Karloff e Stephen McNally.\nTrama.\nAustria, fine ottocento. Due uomini sono scomparsi nei pressi del castello del conte von Bruno. Sir Ronald Burton, sospettando che i due siano stati assassinati, si presenta sotto falso nome al castello e vede al collo della contessa Elga un amuleto che apparteneva a uno dei due. Tra Burton e la avvenente contessa, che von Bruno ha sposato in seconde nozze con un inganno, nasce una simpatia: Burton le rivela il suo vero nome e lo scopo della sua visita e, avendo ottenuto le prove della colpevolezza del conte, lascia il castello. Lungo la via del ritorno, viene per\u00f2 raggiunto dal dottor Meissen, che gli chiede di tornare indietro a liberare la contessa. Suo marito infatti, per punirla delle confidenze fatte all'ospite, l'ha rinchiusa in una cella. Intanto il conte ha scoperto la vera identit\u00e0 di sir Burton e lo getta nella stessa cella in cui \u00e8 rinchiusa Elga; Meissen, per salvarli, offre ai due un potente narcotico che produce una morte apparente ma il conte, scoperto l'inganno, lo uccide e ordina la sepoltura dei due narcotizzati. Presto tuttavia termina l'effetto del narcotico e i due si riprendono; sir Burton riesce ad uccidere il conte e a lasciare il castello portando Elga con s\u00e9.\nProduzione.\nIl film, diretto da Nathan Juran (al suo debutto alla regia) su una sceneggiatura di Jerry Sackheim, fu prodotto da William Alland per la Universal International Pictures e girato negli Universal Studios a Universal City, California, dal 12 marzo 1952 al 4 aprile 1952.\nDistribuzione.\nIl film fu distribuito con il titolo \"The Black Castle\" negli Stati Uniti dal 25 dicembre 1952 (premi\u00e8re a Los Angeles il 20 novembre 1952) al cinema dalla Universal Pictures.\nAltre distribuzioni:\nCritica.\nSecondo il Morandini il film \u00e8 \"una variazione in costumi settecenteschi, ai limiti del plagio, di \"La pericolosa partita\" (1932), ma, nonostante gli interpreti, \u00e8 un thriller di grana grossa, senza atmosfera\". Secondo Leonard Maltin il film \u00e8 un \"melodramma gotico poco ispirato\" con un Karloff sprecato\"."}
{"id": "4550600", "revid": "46931", "url": "https://it.wikipedia.org/wiki?curid=4550600", "title": "The Black Castle", "text": ""}
{"id": "4550601", "revid": "88740", "url": "https://it.wikipedia.org/wiki?curid=4550601", "title": "Battlefield 4", "text": "Battlefield 4 \u00e8 un videogioco di genere sparatutto in prima persona a tema bellico sviluppato da Digital Illusions Creative Entertainment e pubblicato da Electronic Arts. \u00c8 stato pubblicato il 31 ottobre 2013 per Microsoft Windows, Xbox 360 e PlayStation 3, il 22 novembre per Xbox One e il 29 dello stesso mese per PlayStation 4. \u00c8 il dodicesimo capitolo della serie \"Battlefield\" e il seguito diretto di \"Battlefield 3\", pubblicato nel 2011. \u00c8 il primo videogioco della serie \"Battlefield\" a utilizzare il nuovo motore grafico Frostbite 3.\nTrama.\nDifferentemente da quanto accadeva nella campagna per giocatore singolo di \"Battlefield 3\", in \"Battlefield 4\" la storia si svolge seguendo quello che effettivamente \u00e8 il vero ordine cronologico dei fatti narrati. Il protagonista \u00e8 il sergente Recker, un marine statunitense, e la storia si svolge nell'anno 2020, durante un conflitto immaginario tra gli Stati Uniti d'America, la Russia e la Cina.\nNel prologo, ambientato a Baku (capitale dell'Azerbaigian), la squadra Tombstone, unit\u00e0 composta dai marines Recker, Irish, Pac e Dunn, fugge dalla citt\u00e0 inseguita da alcune truppe appartenenti alle forze militari speciali russe. Durante l'inseguimento, i soldati rimangono bloccati all'interno di una macchina civile di cui si erano impadroniti poco prima per la fuga, dopo che essa cade in mare. Dunn, intrappolato tra i sedili e gravemente ferito, d\u00e0 a Recker la sua pistola e gli ordina di sparare al parabrezza, in modo tale da salvare il resto della squadra. A malincuore, Recker esegue l'ordine e Dunn affoga, ma la squadra riesce a salvarsi. Mentre nuotano in superficie, Recker ascolta via radio il loro comandante, il capitano Garrison, il quale riferisce che l'ammiraglio Chang, noto ufficiale militare cinese, sta progettando un colpo di stato militare e che, se fosse riuscito a portare a termine il suo piano, avrebbe ottenuto il supporto dell'esercito russo. Tombstone torna alla \"USS Valkyrie\", la portaerei in cui ha base il team, in cui Garrison li informa dell'assassinio del candidato alla presidenza cinese, Jin Ji\u00e9, e di come Chang sia riuscito a convincere il popolo cinese che fossero stati gli U.S.A. Garrison manda cos\u00ec Tombstone, comandata da Recker, in missione segreta a Shanghai per salvare tre V.I.P.: Kovic (in verit\u00e0 un agente segreto americano infiltrato) Hannah e suo marito. Questi tre riescono a raggiungere la \"Valkyrie\" con un elicottero militare nemico rubato, mentre i marines, rimasti inizialmente bloccati dal fuoco nemico, si apprestano a tornare con un'imbarcazione civile. A questo punto, l'esplosione di una bomba elettromagnetica nei pressi della citt\u00e0 distrugge tutti gli apparati elettronici, compresi quelli della \"USS Valkyrie\" e delle sue navi di scorta. La squadra Tombstone riesce comunque a raggiungere la nave, e grazie ad Irish, portando con s\u00e9 in salvo anche dei rifugiati civili cinesi.\nLa \"Valkyrie\" si dirige quindi verso un punto d'incontro prestabilito con la portaerei \"USS Titan\", sperando di ricevere informazioni sulla situazione e assistenza per i numerosi profughi cinesi. Essa, per\u00f2, viene trovata pesantemente danneggiata e apparentemente senza nessuno a bordo. Garrison ordina cos\u00ec a Tombstone, ora comandata da Kovic, di perlustrare la nave; i marines recuperano il diario di bordo, cio\u00e8 un hard disk con anche i dati che precedono l'attacco missilistico cinese, ma vengono attaccati da soldati di Chang presenti all'interno della nave. Intanto la \"Titan\" affonda, e Tombstone deve abbandonarla per tornare alla \"Valkyrie\" con un'imbarcazione. Arrivati alla nave la trovano sotto assedio dei cinesi ed ha inizio la battaglia che causer\u00e0 la morte di Kovic, mettendo Recker di nuovo al comando della squadra. Vengono messi in salvo da Hannah la quale, sebbene il parere di Irish sia contrario, entrer\u00e0 nella squadra.\nInizia cos\u00ec la missione volta ad indebolire una base aerea militare cinese a Singapore verso cui Tombstone, approdata sulla spiaggia ed aiutata dai carri armati americani, avanza. Mentre la squadra attraversa un ponte volto verso una base aerea militare, a causa di una fortissima tempesta Recker viene intrappolato da un'auto scagliata dai forti venti e l'aiuto dei suoi compagni per liberarlo \u00e8 inutile. Una grande nave da carico si schianta per\u00f2 contro il ponte, facendo precipitare Tombstone nel mare sottostante. Fortunatamente tutta la squadra sopravvive e si dirige verso il campo di aviazione attraverso una fogna. Raggiungono il sito e, come predisposto, lanciano un \"flare\" consentendo l'attacco alla base. Durante l'evacuazione della zona la squadra di marines si ritrova sotto il fuoco amico e Pac perde i sensi rimanendo l\u00ec. Hannah tradisce infatti il resto della squadra, catturando gli ultimi due superstiti di Tombstone accompagnata da truppe cinesi. Recker e Irish vengono interrogati e torturati dai cinesi e da Chang in persona circa la loro missione a Shanghai, e poi vengono rinchiusi in una prigione nel cuore delle montagne della Cina.\nRecker viene svegliato da \"Dima\", un prigioniero russo che soffre di avvelenamento da radiazioni (personaggio chiave di \"Battlefield 3\"). Essi, aiutandosi a vicenda, riescono ad evadere e liberare tutti gli altri prigionieri insieme ad Irish. Vengono, alla fine, fermati ad un assalto dell'esercito cinese. Recker e Irish, cos\u00ec, li tengono occupati mentre \"Dima\" cerca di aprire i cancelli della prigione. Una volta aperti i cancelli i tre escono, ma vengono fermati da tre uomini armati che li tengono in ostaggio; insieme a quei cinesi vi era anche Hannah, che per\u00f2 li uccide liberando i suoi amici ed iniziando a spiegare che le era stato affidato il compito di proteggere Jin Ji\u00e9. A questo punto il gruppo cerca di aprirsi la strada attraverso i monti Kunlun con una funivia che andava gi\u00f9 per la montagna; questa, per\u00f2, viene abbattuta da un elicottero nemico e \"Dima\" trover\u00e0 la morte.\nTombstone si ritrova cos\u00ec a piedi, senza munizioni n\u00e9 viveri, cercando di sopravvivere tra le montagne al freddo. Riescono fortunatamente a trovare una jeep e riescono pertanto a spostarsi in Tashgar, sotto l'assedio da entrambe le forze cinesi e russe. Riuscendo ad aprirsi strada, alla fine incontrano il maggiore Greenland, comandante delle rimanenti forze di terra statunitensi (United States Army) in Tashgar, la quale afferma che i missili terra-aria russi stanno complicando l'operazione. Tombstone demolisce cos\u00ec la diga per inondare la zona, distruggendo le forze russo-cinesi per tornare alla \"Valkyrie\". La squadra completa con successo il suo compito e viene inviata al Canale di Suez.\nUna volta arrivati vengono fatti paracadutare sulla \"USS Valkyrie\" che si trova sotto pesante assedio dei cinesi che, dimostrato che Jin Ji\u00e9 \u00e8 ancora vivo, decidono di fermare l'assalto. Nel frattempo scoprono che anche Pac \u00e8 vivo. Chang, con la sua nave da guerra, vuole affondare la \"Valkyrie\". Cos\u00ec Recker, Irish e Hanna decidono di fare affondare la nave di Chang. Aiutati da una barca, posizionano del C4 sulla nave. Il detonatore non funziona cos\u00ec Recker deve decidere se dare l'ultimo pacchetto di C4 ad Hannah o ad\" \"Irish per sacrificarsi esplodendo con la nave stessa. Se passa troppo tempo per la scelta, la nave di Chang sferrer\u00e0 un colpo fatale per la \"Valkyrie\" dalle conseguenze disastrose.\nModalit\u00e0 di gioco.\nLa storia della modalit\u00e0 campagna, pur non avendo gli scenari open-world apprezzati nel primo Bad Company, permette di muoversi ugualmente in aree molto ampie: \u00e8 possibile adottare il proprio modo di agire, action o stealth, usare i veicoli al di fuori delle missioni per spostarsi pi\u00f9 velocemente ed usare varie armi. Sar\u00e0 possibile anche portare un'arma primaria a scelta, una secondaria e una speciale, cambiabili da apposite casse sparse nell'area di gioco. Per le prime due categorie, possono essere dello stesso genere (es: un fucile come primaria e un altro fucile come secondaria) cos\u00ec come pu\u00f2 essere una qualsiasi pistola o mitragliatrice. Per la terza, invece, si tratta di esplosivi, di lanciarazzi o di lanciagranate. I filmati statici, tranne quelli pre-missione, sono stati tolti, lasciando ora la visuale sempre in prima persona.\nAltra novit\u00e0 di quest'anno \u00e8 l'\"Ingaggio\", una sorta di fuoco soppressione fatto dai compagni, in modo da aggirare, disturbare o uccidere il nemico mentre \u00e8 impegnato. La barra si ricarica dopo una ventina di secondi. Alcune volte pu\u00f2 capitare che ci sia anche il \"Super Ingaggio\"; in questo caso oltre ai compagni ci sar\u00e0 anche un determinato veicolo, come una barca o un elicottero.\nIl multiplayer \u00e8 stato rinnovato sotto molti aspetti: i veicoli, aumentati a 25, comprendono camion, quad e jeep per il trasporto di compagni, carri e mezzi blindati per la fanteria, barche e gommoni per scontri in mare (anch'essi rivisti: grazie alla potenza delle console next-gen \u00e8 stato implementato un sistema di onde dinamiche che possono essere usate come copertura), elicotteri, jet supersonici e aerei cargo per scontri in aria. I veicoli hanno una fisica molto migliorata rispetto a \"Battlefield 3\". Le armi, cos\u00ec come gli accessori, sono rimasti pressoch\u00e9 uguali, mentre sono stati migliorati di molto l'eco dei colpi, il suono della ricarica, il rinculo, la balistica e il suono dell'arma, aumentandone il realismo. La visualizzazione del gioco heads-up \u00e8 composto di due rettangoli compatti. Altri miglioramenti includono una camminata pi\u00f9 realistica, un tempo di ricarica maggiore per le armi e una distruzione migliorata sotto tutti gli aspetti, sia in larga scala, con ora veri e propri palazzi che cadono sotto i nostri colpi, che su piccola scala, grazie ad alberi, muri ed esplosioni pi\u00f9 grandi. Altra cosa fondamentale \u00e8 anche l'immergersi sott'acqua per non farsi vedere e sparare in essa. Altra cosa migliorata \u00e8 l'interazione nelle mappe, di cui \u00e8 stata aumentata l'esplorazione verticale e quindi sar\u00e0 possibile esplorare molti pi\u00f9 edifici, anche utilizzando un ascensore. \nSono state aggiunte due modalit\u00e0: \"Defuse\" e \"Obliteration\". La prima \u00e8 una versione ridotta di Conquista orientata sulla fanteria e basata sulla cattura di due aree nemiche; Obliteration invece consiste nel catturare e depositare una bomba in tre luoghi prestabiliti.\nLa distruttibilit\u00e0 delle mappe \u00e8 aumentata rispetto a \"Battlefield 3\" e a \"\". Si possono distruggere coperture, muri, ponti, case e in alcune mappe perfino enormi edifici. Novit\u00e0 assoluta \u00e8 Levolution, che nasce dall'idea di cambiare totalmente una mappa distruggendo una parte di essa, cambiando cos\u00ec non solo l'estetica della mappa, ma anche il gameplay stesso.\nIn \"Battlefield 4\" \u00e8 stata aggiunta la \"Modalit\u00e0 Spettatore\", mancante nei capitoli precedenti della serie, ma gi\u00e0 molto utilizzata in altri titoli FPS. Questa modalit\u00e0, permette al giocatore di seguire le azioni di un altro giocatore, senza poter prendere alcuna iniziativa; \u00e8 possibile seguire il personaggio sia in \"Modalit\u00e0 Prima Persona\" che in \"Modalit\u00e0 Terza Persona\".\nPersonaggi.\nDoppiaggio.\nPersonaggi Minori: Francesco Mei, Valerio Amoruso, Alessandro Testa, Andrea Failla, Diego Baldoin, Silvio Pandolfi, Luca Sandri.\nMappe.\nDa sempre, la serie di Battelfield \u00e8 incentrata sul multiplayer; le mappe in cui \u00e8 possibile giocare con Battlefield 4 sono 10, a queste si vanno ad aggiungere le 20 nuove mappe dei 5 DLC (China Rising, Second Assault, Naval Strike, Dragon's Teeth e Final Stand).\nLe 10 mappe del gioco base:\nFrostbite 3 e differenza fra console e PC.\nIl gioco adotta il Frostbite 3, il motore grafico da sempre proprietario della EA e che \u00e8 stato usato anche negli altri giochi della serie (sebbene nelle versioni precedenti). A differenza del Frostbite 2, questo, anche grazie allo sviluppo su next-gen, riesce a non sfigurare anche su console. Inoltre offre texture pi\u00f9 dettagliate, modelli dei personaggi molto pi\u00f9 definiti, dettagli ed effetti particellari migliorati ed espressivit\u00e0 pi\u00f9 reale. Oltre a questo anche la distruzione, da sempre fondamentale in \"Battlefield\", \u00e8 stata aumentata, con ora interi grattacieli, strutture e coperture che saltano e vengono distrutte. Le differenze in termini grafici fra le console next-gen e old-gen sono sostanziali:\nInoltre, sulla next e su PC ci sono effetti particellari in pi\u00f9, una maggior risoluzione, anti-aliasing, scalettature ridotte al minimo, texture pi\u00f9 definite e ombre migliori.\nBattlefield 4 Deluxe Edition.\n\"Battlefield 4\" \u00e8 stato venduto anche in \"Deluxe Edition\", che va ad aggiungersi alla \"Limited\" che conteneva il DLC China Rising. La \"Deluxe Edition\" viene venduta in una Steelbook e comprende:\nSeason Pass ed espansioni.\nL'abbonamento Premium include le 5 espansioni alle quali si pu\u00f2 accedere con un accesso anticipato di 2 settimane rispetto agli utenti che comprano i singoli DLC. Per gli utenti Premium saranno disponibili mimetiche, piastrine e assegnazioni esclusive, potranno avere precedenza nelle code di accesso ai server e settimanalmente riceveranno nuovi contenuti e assegnazioni esclusive. Con l'abbonamento sono inclusi 12 pacchetti battaglia (\"battlepacks\"). \nChina Rising.\n\"China Rising\" \u00e8 la prima espansione di \"Battlefield 4 \"disponibile solo per chi comprer\u00e0 o ha gi\u00e0 comprato il premium di Battlefield 4 e comprender\u00e0 4 nuove mappe, ambientate in territorio cinese (data di uscita: 3/12/2013 per gli utenti premium; mentre per tutti gli altri utenti il 17/12/2013, due settimane dopo). Il pacchetto sar\u00e0 disponibile gratuitamente per coloro che hanno preordinato il gioco o che compreranno la \"Limited Edition\". Sar\u00e0 disponibile dal 3 dicembre 2013. Prima del lancio del gioco aveva come titolo di lavorazione \"Drone Strike\". Il DLC aggiunge 5 nuove armi, 2 nuovi veicoli (uno aereo e uno terrestre), 4 nuove mappe e la modalit\u00e0 superiorit\u00e0 aerea nella quale sar\u00e0 possibile giocare soltanto con il caccia stealth (sulle mappe monti altai, via della seta e passo del drago) e soltanto con l'elicottero d'assalto sulla mappa Picchi Guilin. In queste mappe non \u00e8 presente Levolution.\nSecond Assault.\n\"Second Assault\" \u00e8 la seconda espansione di \"Battlefield 4\" e conterr\u00e0 i remake di 4 mappe di \"Battlefield 3\" ricreate e migliorate con il motore \"Frostbite 3\", per includere le nuove funzioni multigiocatore di \"Battlefield 4\". Sar\u00e0 inoltre aggiunta la modalit\u00e0 Cattura la bandiera e 5 nuove armi.\nNaval Strike.\n\"Naval Strike\" \u00e8 la terza espansione di Battlefield 4 e si concentra su scontri dinamici in mare aperto. Include 5 nuove armi e 2 accessori aggiuntivi per la classe assalto (Innesto 3GL, un lanciagranate che spara 3 proiettili a colpo) e per la classe geniere (Mina anti-elicottero, un proiettile antiaereo). Inoltre \u00e8 stata aggiunta la modalit\u00e0 assalto portaerei, essa consiste in un remake della modalit\u00e0 Titan di Battlefield 2142. Si tratta dell'unione della modalit\u00e0 conquista con quella corsa, il giocatore dovr\u00e0 infatti conquistare dei punti che, una volta catturati, lanceranno dei missili contro la portaerei nemica. Ogni missile infligger\u00e0 del danno alla portaerei nemica che, una volta arrivata al 50% della salute totale potr\u00e0 essere assaltata per via aerea o marittima. Ci sono 2 modi per vincere la partita: infliggendo danno alla portaerei attraverso i punti conquistati fino alla distruzione della stessa, oppure, armando le due M-COM nemiche situate all'interno della portaerei\nDragon's Teeth.\n\"Dragon's Teeth\" \u00e8 la quarta espansione di Battlefield 4. Si concentra sullo scontro urbano in 4 nuove mappe.Include 5 nuove armi e un nuovo gadget per il supporto, lo scudo balistico. \u00c8 stata aggiunta una nuova modalit\u00e0 chiamata \"Catena di Link\".Questa modalit\u00e0 consiste nel creare link catturando le bandiere, chi ha pi\u00f9 link vince la partita per la perdita dei ticket dell'avversario. Infine, \u00e8 stato aggiunto un nuovo veicolo, il RAWR, che \u00e8 comandabile a distanza munito di mitragliatrice M240b e lanciagranate GP30 HE.\nFinal Stand.\n\"Final Stand\" \u00e8 la quinta ed ultima espansione di Battlefield 4. Si concentra in scontri nei gelidi paesaggi della Russia settentrionale, dove lotteranno per la vittoria gli USA e, ovviamente, i russi. Nel Dlc non sono presenti nuove armi sbloccabili per le classi, ma sono stati aggiunti 2 nuovi gadget \"sperimentali\": l'esca DS-3 (dove la si piazza, crea un falso segnale sulle minimappe dei nemici) ed il \"Rivelatore Bersaglio\" (rileva automaticamente i nemici e svolge anche una funzione di TUG-S). Inoltre, sono stati aggiunte 2 nuove armi speciali , sempre sperimentali, cio\u00e8 il Rorsch MK-1 (fucile ad energia elettromagnetica) ed l'Accipiter XD-1 (mini drone volante dotato di minigun). come postazione fissa \u00e8 stato inventato lo Schipunov 42 (multi-lancia razzi). Infine, per gli amanti dell'alta tecnologia, \u00e8 stato aggiunto un nuovo carro armato a levitazione verticale, il HT-95 Levkov.\nMappe\nGadget\nBeta.\nLa versione \"beta\" esclusiva di \"Battlefield 4\" \u00e8 stata resa disponibile per PC, PS3 e Xbox 360 nei primi giorni di ottobre, per 3 giorni; mentre la open beta \u00e8 stata resa pubblica il 4 ottobre, aperta a tutti per PC, PS3 e Xbox 360. C'erano diversi modi per prendere parte alla beta esclusiva di \"Battlefield 4\": prenotare l'edizione \"Digital Deluxe\" di \"Battlefield 4\" su Origin, sottoscrivere un abbonamento a \"Battlefield 3 Premium\" o possedere l'edizione limitata o \"Digital Deluxe\" di \"\".\nColonna sonora.\nLa colonna sonora \u00e8 stata pubblicata come album, \"Battlefield 4 (Original Soundtrack)\", nel 2013."}
{"id": "4550607", "revid": "599013", "url": "https://it.wikipedia.org/wiki?curid=4550607", "title": "J\u00f6rg Teuchert", "text": "Vincitore del campionato mondiale Supersport nel 2000. Anche suo padre, Arnulf Teuchert, ha corso come pilota motociclistico professionista.\nCarriera.\nLa sua carriera nel motociclismo ha inizio nel 1986 nella coppa OMK di enduro, competizione nella quale si laurea campione nel 1987 e nel 1989, rispettivamente nelle classi 80 e 125. Passato in seguito alle corse su asfalto, giunge secondo nella Yamaha Cup del 1994 e nel 1995 comincia a gareggiare nel campionato tedesco Supersport, vincendo il titolo nel 1997 e riconfermandosi campione nazionale nel 1998.\nNello stesso periodo partecipa alle gare dell'europeo di categoria, piazzandosi 19\u00ba nel 1996 e 33\u00ba nel 1998. Inoltre nel 1997 esordisce nel mondiale Supersport, prendendo parte a cinque prove con una Yamaha YZF 600 R Thundercat e ottenendo 14 punti e il 23\u00ba posto in classifica. Nel 1998 con la stessa moto partecipa ad altre tre gare, terminandole tutte in zona punti e raggiungendo la 17\u00aa posizione finale con 19 punti. Nel 1999 \u00e8 al via del mondiale Supersport come pilota titolare con una R6 del team Yamaha Deutschland: in questa competizione sale per la prima volta sul podio alla corsa inaugurale della stagione a Kyalami, mentre alla terza gara ad Albacete ottiene la sua prima vittoria; dopo alcuni ritiri nella parte centrale del campionato, torna alla vittoria all'A1-Ring, concludendo la stagione al quarto posto con 108 punti.\nNel 2000, rimasto con la stessa squadra (che in questa stagione, data la collaborazione con Alpha Technik, prende il nome di quest'ultima), vince a Sugo e a Hockenheim e sale sul podio a Donington, a Misano e a Valencia, posizionamenti che lo portano in testa alla classifica dopo le prime sette gare con 116 punti; tuttavia nei tre eventi successivi non marca punti, scendendo cos\u00ec, alla vigilia dell'ultima gara, al terzo posto alle spalle di St\u00e9phane Chambon, a 133 punti, e di Paolo Casoli, a 122. A Brands Hatch Teuchert \u00e8 secondo all'arrivo, mentre Casoli si piazza quinto e Chambon si ritira per un problema tecnico; questi risultati consentono a Teuchert di sopravanzare entrambi e di vincere il titolo iridato con 136 punti, tre in pi\u00f9 rispetto ai suoi due avversari.\nNel 2001 continua a correre nello stesso team, che cambia denominazione in Wilbers Suspension Yamaha; totalizza due podi, a Sugo e Donington, e due vittorie, a Misano e Brands Hatch, grazie alle quali si porta in testa alla graduatoria a tre gare dal termine della stagione, ma nella fase conclusiva del campionato viene superato da Andrew Pitt e Casoli, piazzandosi quindi terzo nella classifica finale con 135 punti. Nel 2002, sempre iscritto con il team Yamaha Motor Germany, non eguaglia i riscontri delle stagioni precedenti, terminando in ottava piazza in classifica con 90 punti, senza alcun posizionamento sul podio e con due quarti posti come migliori risultati in gara. Disputa con Yamaha Motor Deutschland anche la stagione 2003, chiudendo in decima posizione con 60 punti e due quinti posti come migliori risultati.\nLasciato il mondiale Supersport, nel 2004 torna a correre in patria, nel campionato Superbike IDM, vincendo il titolo nel 2006 con una Yamaha YZF-R1 del team Inghart e nel 2009 con la stessa motocicletta del team Yamaha Motor Deutschland. Altri risultati di rilievo sono, per quanto riguarda l'IDM, il secondo posto finale nel 2008, con Yamaha Deutschland, e il terzo nel 2012, con una BMW S1000RR del team Wilbers Racing, oltre ad alcune vittorie in gara con la MV Agusta. Nelle competizioni valide per i titoli europei, ha al suo attivo una quarta piazza ottenuta nella prova unica di Albacete della classe Superstock 1000 nel 2008.\nAl termine della stagione 2012 decide di ritirarsi dall'attivit\u00e0 agonistica."}
{"id": "4550610", "revid": "888629", "url": "https://it.wikipedia.org/wiki?curid=4550610", "title": "Quinto Basso", "text": ""}
{"id": "4550611", "revid": "1566286", "url": "https://it.wikipedia.org/wiki?curid=4550611", "title": "Franca Polesello", "text": "Biografia.\nFranca Polesello inizi\u00f2 la sua carriera alla fine degli anni cinquanta nello spettacolo, dopo essere diventata Miss Lombardia. Lavor\u00f2 come modella televisiva e indossatrice, per poi apparire negli anni sessanta in film di genere peplum. In seguito fu scritturata per film commedia, film drammatici e spy-story.\nTra i ruoli che le hanno dato maggiore notoriet\u00e0 si pu\u00f2 citare il film \"Il sorpasso\".\nPrese parte ad alcune pellicole della coppia formata da Franco Franchi e Ciccio Ingrassia, tra i quali \"Veneri al sole\" e \"I 2 magnifici fresconi\".\nLa carriera di Franca Polesello dur\u00f2 poco pi\u00f9 di un decennio, con una trentina di partecipazioni cinematografiche complessive, dopodich\u00e9 l'attrice abbandon\u00f2 l'attivit\u00e0 artistica."}
{"id": "4550616", "revid": "1318658", "url": "https://it.wikipedia.org/wiki?curid=4550616", "title": "Nuovo soggettario", "text": "Il Nuovo soggettario \u00e8 il sistema realizzato dalla Biblioteca nazionale centrale di Firenze (BNCF) che in Italia ha il compito istituzionale di curare e sviluppare strumenti di indicizzazione per soggetto, in virt\u00f9 del suo ruolo di archivio nazionale del libro e di agenzia bibliografica produttrice della Bibliografia nazionale italiana (BNI).\n\u00c8 impiegabile in biblioteche, archivi, mediateche, centri di documentazione e altri istituti dell'eredit\u00e0 culturale per indicizzare risorse di varia natura (testi, immagini, suoni, siti web, ecc.) su supporti vari (analogici, digitali); \u00e8 costituito da un sistema a pi\u00f9 componenti, di cui le principali sono: un insieme di norme sintattiche e semantiche (pubblicate nella relativa Guida) finalizzate all'elaborazione di intestazioni di soggetto; il Thesaurus multidisciplinare in lingua italiana contenente la terminologia impiegabile nell'indicizzazione e, in fase di ricerca, dagli utenti di cataloghi online e altre basi di dati. Il thesaurus del Nuovo soggettario \u00e8 disponibile in formati aperti nell'ottica dei linked data.\nScopo.\nL'obiettivo del Nuovo soggettario \u00e8 quello di proporre un metodo di indicizzazione per soggetto coerente con le indicazioni degli standard internazionali in materia. Ha rinnovato il \"Soggettario per i cataloghi delle biblioteche italiane\", pubblicato dalla BNCF nel 1956 e utilizzato per lunghi anni dalla maggior parte delle biblioteche italiane.\nStoria.\nIl progetto per l'elaborazione del Nuovo soggettario \u00e8 stato avviato da Antonia Ida Fontana, direttrice della Biblioteca nazionale centrale di Firenze dal 1996 al 2010, ed \u00e8 stato sostenuto fin dall'inizio dal Ministero della Cultura (MiC) e dall'Istituto centrale per il catalogo unico delle biblioteche italiane e per le informazioni bibliografiche (ICCU).\n\u00c8 nato dalla convinzione che il Soggettario 1956 fosse ormai uno strumento invecchiato e se ne rendesse necessaria una profonda revisione, anche alla luce degli sviluppi che, in questo ambito, hanno prodotto teorie, standard internazionali, modelli concettuali e sistemi di indicizzazione di altri paesi.\nLe principali tappe attraverso le quali si \u00e8 sviluppato il progetto del Nuovo soggettario sono le seguenti:\nDifferenze con il precedente strumento.\nSoggettario.\nIl Soggettario del 1956 \u00e8 stato il frutto del lavoro ventennale che un gruppo di bibliotecari della Biblioteca nazionale centrale di Firenze (coordinato nella fase finale da Emanuele Casamassima) aveva elaborato a partire dalle intestazioni del catalogo a soggetto della Biblioteca e ispirandosi alla tradizione americana delle \"Library of Congress Subject Headings\", LCSH. Esso prevedeva un'indicizzazione di tipo pre-coordinato, basata su voci principali e suddivisioni; le intestazioni di soggetto potevano essere costituite sia da un solo termine presente nella lista, sia da una combinazione di pi\u00f9 termini (\u201cstringhe di soggetto\u201d). Si presentava in forma di vocabolario controllato, con termini in ordine alfabetico, collegati ad altri termini sulla base dei significati; non contemplava un apparato di norme sintattiche esplicite, le relazioni semantiche individuate non rispondevano ad uno standard uniforme e rigoroso (ai tempi inesistente).\nI fondamentali principi di esaustivit\u00e0, specificit\u00e0 e coestensione non sempre erano perseguibili nonostante lo strumento accogliesse, in linea di massima, i criteri di analisi e appartenenza categoriale elaborati da Shiyali Ramamrita Ranganathan.\nNel corso di cinquant'anni il Soggettario \u00e8 stato arricchito con la pubblicazione di \"Liste di aggiornamento\" fino al 1999, elenchi di nuovi termini introdotti dalla Bibliografia nazionale italiana.\nLo strumento per\u00f2 rivelava ormai la sua inadeguatezza sia nei settori disciplinari che si erano maggiormente evoluti, sia sul piano lessicale e strutturale, senza contare che il passaggio dai cataloghi cartacei a quelli elettronici ne aveva messo ancora pi\u00f9 in risalto i limiti.\nNuovo soggettario.\nIl Nuovo soggettario persegue principi di specificit\u00e0, esaustivit\u00e0 e coestensione. Prevede norme sintattiche e semantiche esplicite ed \u00e8 usabile sia in modalit\u00e0 pre-coordinata che post-coordinata. Ispirato ai principi dei sistemi analitico-sintetici, \u00e8 fondato su un approccio interdisciplinare all'indicizzazione, mantenendosi attento ai metodi delle classificazioni a faccette. Il linguaggio previsto \u00e8 costituito da un insieme dettagliato di norme e da un thesaurus multidisciplinare, come componenti fondamentali di una struttura che mantiene distinte la sfera della sintassi e quella terminologica. \u00c8 aderente agli standard ISO in materia di indicizzazione semantica (sia relativi all'analisi concettuale che ai Thesauri), alle linee guida dell'International Federation of Library Associations and Institutions (IFLA) e ad altri modelli che garantiscono requisiti funzionali nella ricerca bibliografica (ad esempio Functional Requirements for Bibliographic Records (FRBR), IFLA Library Reference Model (IFLA LRM)): grazie a queste caratteristiche pu\u00f2 colloquiare ed essere interoperabile con altri strumenti di indicizzazione. \nIl Nuovo soggettario si pone nella prospettiva di sviluppare sempre di pi\u00f9 la ricerca in rete, per consentire il collegamento tra il Thesaurus e altri tipi di vocabolari. Nell'ottica di un'apertura verso domini non librari e nella previsione di una sempre maggiore integrazione fra archivi diversi, il Thesaurus \u00e8 disponibile oltre che negli standard Zthes e MARC21 e anche in protocolli e formati adeguati allo scambio di dati nel web come SKOS/RDF (prima mappatura in SKOS v. 0.1 del giugno 2010). \nSu questo versante, la BNCF ha in corso collaborazioni e contatti a livello nazionale e internazionale per ottimizzare le modalit\u00e0 di pubblicazione in rete - come linked data - dei metadati prodotti. I metadati del Thesaurus sono disponibili secondo la Licenza Creative Commons Attribuzione 4.0 che prevede la libera utilizzazione a condizione che ne venga esplicitamente riconosciuta la paternit\u00e0.\nGli utenti del Thesaurus possono interagire con il gruppo di lavoro della BNCF, attraverso la compilazione di un form dedicato (a cui si accede tramite un link segnalato da un'icona a forma di bustina, visibile accanto a ogni termine), per inviare commenti e segnalazioni sul termine stesso, le sue relazioni semantiche, ecc. in relazione alla terminologia gi\u00e0 presente. Invece la proposta di nuovi termini \u00e8 riservata agli enti che hanno formalmente siglato convenzioni con la BNCF per lo sviluppo del Thesaurus.\nSviluppi.\nGli aggiornamenti e le revisioni del Thesaurus sono effettuate dal Settore ricerche e strumenti di indicizzazione semantica della BNCF (coordinamento generale) con la collaborazione di altri due settori della BNCF: Bibliografia nazionale italiana (BNI) e Servizi informatici.\nIl Nuovo soggettario, che si avvale di una ampia rete di collaborazioni con enti di vario tipo (biblioteche universitarie, di ente locale, ecclesiastiche ecc., poli SBN, importanti istituti di ricerca e culturali come l'Accademia della Crusca, il CNR, l'Istituto dell'Enciclopedia italiana Treccani, ecc.), \u00e8 sempre pi\u00f9 integrato con i dati strutturati di . Inoltre il Thesaurus sta progressivamente incrementando la sua funzionalit\u00e0 sul fronte del multilinguismo (grazie alle migliaia di equivalenti via via implementati) e ha l'obiettivo di migliorare i propri collegamenti con metadati di archivi e musei: un'iniziativa innovativa nel panorama degli strumenti di indicizzazione per soggetto realizzati dalle biblioteche nazionali. \nStatistiche.\nIl Thesaurus del Nuovo soggettario \u00e8 in costante accrescimento; dai termini pubblicati nel prototipo del gennaio 2007 ha raggiunto oltre 69 000 termini nel febbraio 2022. L'incremento dei termini e degli equivalenti in altre lingue \u00e8 rilevato con periodicit\u00e0 semestrale ed \u00e8 visibile nel sito della BNCF."}
{"id": "4550617", "revid": "125659393", "url": "https://it.wikipedia.org/wiki?curid=4550617", "title": "Phoebus de Chateaupers", "text": "Ph\u0153bus de Ch\u00e2teaupers, chiamato nelle versioni italiane anche Febo de Chateaupers, \u00e8 un personaggio immaginario ideato da Victor Hugo per il suo romanzo \"Notre-Dame de Paris\" del 1831. \u00c8 il capitano degli arcieri reali di Luigi XI e l'unica persona amata da Esmeralda.\nNel romanzo.\nIl cattolico Ph\u0153bus de Ch\u00e2teaupers fa la prima apparizione la notte seguente alla festa dei folli, quando Claude Frollo incarica Quasimodo, di rapire per suo conto Esmeralda; il capitano fa arrestare Quasimodo dalle sue guardie ed Esmeralda si innamora del suo salvatore, che ottiene da lei un appuntamento in una casa di tolleranza. Ph\u0153bus \u00e8 descritto di bell'aspetto ma egoista e meschino, difatti \u00e8 fidanzato con una ricca ragazza di nome Fleur-de-Lys, che deve sposare per matrimonio combinato ma di cui non sopporta la madre, e si finge innamorato di Esmeralda (di cui non ricorda neppure il nome) per ottenerla. \u00c8 solito frequentare taverne e bordelli con Jehan, fratello minore di Claude Frollo, che viene casualmente a sapere del suo appuntamento con Esmeralda. Anch'esso follemente innamorato della zingara, Frollo segue Ph\u0153bus sul posto e lo accoltella alle spalle nel tentativo di ucciderlo. Guarito, Ph\u0153bus crede alla versione ufficiale per cui sia stata Esmeralda a colpirlo in quanto zingara e strega, l'abbandona alla sua condanna a morte e torna a corteggiare la sua fidanzata ufficiale. Dopo che Esmeralda viene salvata da Quasimodo, Ph\u0153bus rifiuta comunque di raggiungerla nella cattedrale; assieme ai suoi soldati doma l'assalto a Notre Dame sterminando gli zingari, infine lascia Esmeralda nelle mani di Tristano d'Ermite, un'altra guardia, che la consegna al boia. Assieme al poeta Pierre Gringoire \u00e8 l'unico tra i personaggi principali a salvarsi, e si sposa con Fleur-de-Lys, il che secondo l'autore sar\u00e0 \"una fine tragica\".\nNel film Disney.\nNella versione animata, il carattere di Phoebus (nella versione italiana Febo) \u00e8 completamente diverso dall'originale. \u00c8 un onesto capitano che, ritornato a Parigi dalle guerre borgognone, lavora agli ordini di Frollo (nel film un giudice e non un arcidiacono). Subito, non \u00e8 contento delle idee e dei metodi del giudice: non vede il motivo per cui egli se la prenda con \"indovini e chiromanti\"; ferma due guardie che volevano incarcerare Esmeralda per aver rubato dei soldi (che invece lei aveva guadagnato onestamente); vuole fermare l'umiliazione pubblica cui Quasimodo \u00e8 sottoposto perch\u00e9 deforme; e ottiene il diritto di asilo per Esmeralda onde evitare che Frollo la arresti. Infine, si ribella a un ordine di Frollo di far morire un mugnaio che aveva dato ospitalit\u00e0 a zingari: ottiene per questo una condanna a morte da cui scampa. \u00c8 sinceramente innamorato di Esmeralda e diventa amico anche di Quasimodo, con cui unisce le forze per salvare Esmeralda da Frollo (quindi \u00e8 sovrapponibile a Gringoire nel libro, ma questa volta opera di concerto con il campanaro e non indipendentemente); riesce anche a salvare Quasimodo sul finale, quando il campanaro stava precipitando dalla cattedrale. Lui ed Esmeralda si fidanzano e nel film successivo sono sposati ed hanno un figlio, Zephir, grande amico di Quasimodo.\nNello spettacolo di Plamondon.\nNello spettacolo teatrale, Ph\u0153bus appare simile alla sua controparte del romanzo. Diviso tra l'amore di Fleur-de-Lys e quello di Esmeralda, inizialmente abbandona la fidanzata per la zingara, ma si ricrede dopo il suo tentato omicidio, di cui ritiene colpevole Esmeralda. Ph\u0153bus implora quindi Fleur-de-Lys di perdonarlo e la giovane accetta, a costo che lui faccia uccidere la sua rivale. Ph\u0153bus stesso, in assenza di Tristano (il quale non compare nello spettacolo), fa arrestare Esmeralda che viene uccisa, mentre lui si allontana con Fleur-de-Lys dopo aver reso prigionieri gli zingari e aver ucciso il loro re, Clopin.\n\u00c8 interpretato da Graziano Galatone e da Heron Borelli nella prima edizione, in seguito da Alberto Mangia Vinci, Oscar Nini, Giacomo Salvietti e da Luca Marconi.\nTra realt\u00e0 e finzione.\nIl vero capitano degli arcieri reali di Luigi XI nel 1482 era Jacques Ier de Crussol (1460-1525), visconte d'Uz\u00e8s."}
{"id": "4550624", "revid": "22356", "url": "https://it.wikipedia.org/wiki?curid=4550624", "title": "Stegolophodon", "text": "Lo stegolofodonte (gen. Stegolophodon) \u00e8 un mammifero erbivoro estinto, appartenente ai proboscidati. Visse tra il Miocene inferiore e il Pleistocene medio (circa 18 milioni di anni fa - 800.000 anni fa) e i suoi resti sono stati ritrovati in numerose zone dell'Asia.\nDescrizione.\nGeneralmente \"Stegolophodon\" era un proboscidato di grandi dimensioni; alcune specie potevano raggiungere un'altezza di 3 metri e una lunghezza di 5 metri. Altre specie, tuttavia, erano di dimensioni molto inferiori; una specie di inizio Miocene rinvenuta in Giappone era di taglia davvero ridotta (circa un terzo delle forme continentali). L'aspetto doveva richiamare quello degli odierni elefanti, soprattutto a causa del fatto che, al contrario di molti proboscidati estinti, \"Stegolophodon\" era praticamente sprovvisto delle zanne nella mandibola: il cranio, bench\u00e9 basso, era molto simile a quello degli elefanti a causa della presenza delle zanne superiori allungate. In alcune specie di questo genere le zanne inferiori erano estremamente ridotte, mentre in altre erano del tutto assenti. La mandibola conservava una forma allungata.\nClassificazione.\n\"Stegolophodon\" venne descritto per la prima volta nel 1888 da Pohlig, per includere alcune specie di proboscidati caratteristici del Miocene e Pliocene dell'Asia. In seguito, a questo genere vennero attribuiti numerosi fossili provenienti anche dall'Africa e dall'Europa, ma successivi studi hanno determinato che la maggior parte di questi resti non sarebbero da attribuire a \"Stegolophodon\", bens\u00ec ad altri proboscidati. \"Stegolophodon\" sarebbe quindi un proboscidato tipico dell'Asia, dove si svilupp\u00f2 a partire dalla fine del Miocene inferiore, circa 18 milioni di anni fa. \n\"Stegolophodon\" \u00e8 considerato un rappresentante basale degli stegodontidi, un gruppo di proboscidati di aspetto simile a quello degli elefanti, che si diffusero principalmente nel Pliocene e nel Pleistocene dell'Asia con il genere \"Stegodon\"."}
{"id": "4550634", "revid": "1305772", "url": "https://it.wikipedia.org/wiki?curid=4550634", "title": "Manovra", "text": ""}
{"id": "4550635", "revid": "606039", "url": "https://it.wikipedia.org/wiki?curid=4550635", "title": "Lathyrus oleraceus", "text": ""}
{"id": "4550637", "revid": "606039", "url": "https://it.wikipedia.org/wiki?curid=4550637", "title": "Pisum vulgare", "text": ""}
{"id": "4550645", "revid": "324090", "url": "https://it.wikipedia.org/wiki?curid=4550645", "title": "Special panels della corte del distretto di Dili", "text": "Gli special panels della corte del distretto di Dili, pi\u00f9 noti col nome di Tribunale speciale per Timor Est fu un tribunale speciale di composizione mista, istituito a Timor Est, con sede nella capitale Dili, con la risoluzione 2000/11 dell'Amministrazione di transizione delle Nazioni Unite a Timor Est (UNTAET) per processare i responsabili dei gravi crimini commessi tra il 1\u00ba gennaio e il 25 ottobre 1999, giorno in cui l'amministrazione del Paese venne assunta in via provvisoria da una \"task force\" delle Nazioni Unite, denominata UNTAET (\"United Nations Transitional Administration in East Timor\" cio\u00e8 Amministrazione Transitoria delle Nazioni Unite a Timor Est), dopo la cosiddetta crisi di Timor Est del 1999.\nLa corte, che fu operativa dal 2000 fino al 2006, aveva giurisdizione su genocidio, crimini di guerra, crimini contro l'umanit\u00e0, omicidio, crimini sessuali e tortura. Accanto ai \"Panels\" venne istituita una speciale Unit\u00e0 Investigativa, la \"Serious Crimes Unit\" (Unit\u00e0 per i Reati Gravi).\nStruttura.\nFino al 2003 ci fu, in genere, un solo collegio della Corte, ma nel 2003 ne furono istituiti altri due. Ciascuno di essi era composto da due giudici internazionali ed uno di Timor Est. I giudici internazionali provenivano da Brasile, Burundi, Capo Verde, Germania, Italia, Portogallo, Uganda e Stati Uniti d'America.\nProcessi.\nGli \"Special Panels\" incriminarono non meno di 400 persone. L'ostacolo principale nel provare le accuse emerse dal fatto che gran parte degli accusati erano militari indonesiani e l'Indonesia si rifiutava di consegnarli alla Forze delle Nazioni Unite stanziate a Timor Est.\nGli \"Special Panels\" condussero 55 processi, coinvolgenti 88 persone accusate. Quattro accusati vennero prosciolti e 84 condannati, 24 dei quali dichiaratisi colpevoli.\nQuando le Nazioni Unite cessarono di finanziare gli \"Special Panels\" e la \"Serious Crimes Unit\", vi erano ancora 514 casi pendenti, per i quali erano state condotte indagini, senza che si fosse ancora giunti alle incriminazioni formali e 50 casi per i quali le indagini non erano ancora iniziate. Tra tutti i casi, per i quali non si giunse al processo, vi erano 828 casi di presunti omicidi, 60 casi di presunte rapine e pi\u00f9 di 100 casi di torture e violenze fisiche gravi."}
{"id": "4550652", "revid": "256896", "url": "https://it.wikipedia.org/wiki?curid=4550652", "title": "Tribunale speciale per Timor Est", "text": ""}
{"id": "4550654", "revid": "599013", "url": "https://it.wikipedia.org/wiki?curid=4550654", "title": "Days of '49", "text": ""}
{"id": "4550655", "revid": "344503", "url": "https://it.wikipedia.org/wiki?curid=4550655", "title": "Lo straordinario viaggio di T.S. Spivet", "text": "Lo straordinario viaggio di T.S. Spivet (\"The Young and Prodigious T.S. Spivet\") \u00e8 un film del 2013 scritto e diretto da Jean-Pierre Jeunet.\nLa pellicola \u00e8 la trasposizione cinematografica del romanzo \"Le mappe dei miei sogni\" (\"The Selected Works of T.S. Spivet\") di Reif Larsen.\nTrama.\nT.S. Spivet \u00e8 un bambino prodigio di 10 anni, appassionato di scienza e inventore in erba, che vive nel Montana con la sua famiglia, composta dal padre cowboy, la madre entomologa, la sorella quattordicenne che sogna di diventare Miss America e il gemello dizigotico Layton. Quest'ultimo muore per colpa di una fucilata partita per sbaglio per un inceppamento dell'arma stessa che anche T.S. cerca di risolvere. Poco tempo dopo, T.S. riceve una telefonata inaspettata dallo Smithsonian Institution, che gli annuncia la vittoria di un premio per la sua invenzione di un dispositivo con cui si dovrebbe ottenere il moto perpetuo, e decide di andare a ritirare il premio a Washington mettendosi in viaggio all'insaputa di tutti: questo perch\u00e9 la sua famiglia, gi\u00e0 di natura un po' chiusa, \u00e8 caduta in uno stato di depressione e sembra quasi aver dimenticato T.S. nonostante egli abbia fatto tutto il possibile per cercare di salvare il fratello, andando subito a chiedere aiuto dopo la fucilata.\nProduzione.\nIl budget del film \u00e8 stato di circa 33 milioni di dollari.\nLe riprese del film sono iniziate il 18 giugno e si sono concluse il 15 ottobre 2012; si sono svolte prevalentemente in Canada, nelle citt\u00e0 di Lethbridge, Montr\u00e9al, Trois-Rivi\u00e8res, Calgary ed in altre citt\u00e0 minori, mentre alcune scene sono state girate a Washington.\nSi tratta del primo film filmato con telecamere Arri Alexa M.\nPromozione.\nIl primo trailer del film \u00e8 stato diffuso online il 18 maggio 2013.\nDistribuzione.\nLa pellicola \u00e8 stata distribuita nelle sale cinematografiche francesi a partire dal 10 ottobre 2013, mentre in Italia \u00e8 uscito a partire dal 28 maggio 2015.\nIl film \u00e8 stato proiettato durante la 9\u00aa edizione del Festival internazionale del film di Roma nella sezione \"Alice nella citt\u00e0\"."}
{"id": "4550686", "revid": "6923", "url": "https://it.wikipedia.org/wiki?curid=4550686", "title": "Jacob deGrom", "text": "Minor League.\nDeGrom fu scelto al 9\u00ba giro del draft amatoriale del 2010 come 272\u00aa scelta dai New York Mets. Nello stesso anno debutt\u00f2 nelle minor league coi Kingsport Mets della Appalachian League, finendo con una vittoria e una sconfitta e 5.19 di ERA in 6 partite, tutte come partente (26.0 inning). Nel 2011 salt\u00f2 l'intera stagione dopo essersi sottoposto alla Tommy John surgery per riparare un legamento nel gomito.\nNel 2012 deGrom gioc\u00f2 con due squadre finendo con 9 vittorie e 3 sconfitte e 2.43 di ERA e in 19 partite tutte da partente (111.1 inning). Nel 2013 gioc\u00f2 con tre squadre finendo con 7 vittorie e altrettante sconfitte e 4.51 di ERA in 26 partite tutte da partente (147.2 inning). Il 20 novembre venne inserito nel roster dei New York Mets per proteggerlo dal Rule 5 Draft.\nNel 2014 deGrom gioc\u00f2 al livello AAA con i Las Vegas 51s della Pacific Coast League, finendo con 4 vittorie e nessuna sconfitta e 2.58 di ERA in 7 partite, tutte da partente (38.1 inning).\nMajor League.\nNew York Mets.\nIl 13 maggio 2014, deGrom venne promosso in prima squadra. Debutt\u00f2 nella MLB il 15 maggio 2014, al Citi Field di New York contro i New York Yankees. L'8 agosto venne messo sulla lista degli infortunati dove rimase per 15 giorni a causa di una infiammazione ai tendiniti della cuffia dei rotatori nella spalla destra. A fine stagione fu premiato come rookie dell'anno della National League chiudendo con 9 vittorie e 6 sconfitte e 2.69 di ERA in 22 partite tutte da partente (140.1 inning).\nNella sua seconda stagione fu convocato per il suo primo All-Star Game. Concluse con 14 vittorie (settimo nella NL) e 8 sconfitte, 2.54 di ERA (quarto nella NL) in 30 partite, tutte da partente (191.0 inning). Coi Mets raggiunse le World Series 2015 dove la sua squadra fu sconfitta dai Kansas City Royals per quattro gare a una. deGrom inizi\u00f2 come partente gara 2 dove concesse 4 punti, risultando il lanciatore perdente.\nIl 17 luglio 2016 al Citizens Bank Park a Filadelfia contro i Philadelphia Phillies, deGrom disput\u00f2 la sua prima partita completa senza subire punti. Chiuse con 7 vittorie e 8 sconfitte e 3.04 di ERA in 24 partite tutte da partente (148.0 inning).\nIl 13 gennaio 2017 deGrom firm\u00f2 un rinnovo annuale del valore di 4,05 milioni di dollari. Chiuse con 15 vittorie (sesto nella NL) e 10 sconfitte, 3.53 di ERA (decimo nella NL) in 31 partite tutte da partente, di cui una completa (201.1 inning).\nNel 2018 deGrom fu convocato per il suo secondo All-Star Game e guid\u00f2 la MLB con una media PGL di 1.70, venendo premiato con il suo primo Cy Young Award.\nNel durante la stagione 2019 venne convocato per la terza volta per l'All-Star Game e successivamente a stagione conclusa venne premiato con il suo secondo Cy Young Award. Nel 2020 concluse la stagione come capoclassifica per numero di strikeout realizzati.\nNel 2021 disput\u00f2 solamente quindici partite, l'ultima di esse il 7 luglio, poich\u00e9 a causa di infortuni all'avanbraccio e al gomito, dovette saltare il resto della stagione."}
{"id": "4550687", "revid": "438678", "url": "https://it.wikipedia.org/wiki?curid=4550687", "title": "Sfince", "text": ""}
{"id": "4550688", "revid": "107831", "url": "https://it.wikipedia.org/wiki?curid=4550688", "title": "Lic\u00e1", "text": ""}
{"id": "4550691", "revid": "692467", "url": "https://it.wikipedia.org/wiki?curid=4550691", "title": "Euphranor", "text": ""}
{"id": "4550693", "revid": "692467", "url": "https://it.wikipedia.org/wiki?curid=4550693", "title": "Nikias", "text": ""}
{"id": "4550697", "revid": "1543377", "url": "https://it.wikipedia.org/wiki?curid=4550697", "title": "Atletica leggera ai XV Giochi dei piccoli stati d'Europa", "text": "Le gare di atletica leggera ai XV Giochi dei piccoli stati d'Europa si sono svolte dal 28 maggio al 1\u00ba giugno 2013."}
{"id": "4550699", "revid": "729019", "url": "https://it.wikipedia.org/wiki?curid=4550699", "title": "NGC 6645", "text": "NGC 6645 \u00e8 un ammasso aperto molto antico situato nella costellazione del Sagittario.\nOsservazione.\nSi individua nella parte settentrionale della costellazione, sovrapposto a un ricco campo stellare; si trova poco pi\u00f9 di due gradi a nord del ben pi\u00f9 noto e brillante ammasso M25, in una regione pi\u00f9 povera di stelle luminose a ridosso del confine con lo Scudo. Le sue componenti pi\u00f9 luminose sono di magnitudine 10 e 11, cos\u00ec attraverso un binocolo l'oggetto appare come una macchia molto debole e apparentemente priva di stelle; con un telescopio da 150mm l'ammasso \u00e8 gi\u00e0 completamente risolvibile, ma le sue stelle appaiono poco concentrate e si confondono facilmente con i campi stellari di fondo.\nA causa della sua declinazione meridionale, quest'ammasso pu\u00f2 essere osservato principalmente da osservatori situati nell'emisfero australe della Terra, sebbene sia comunque visibile con molta facilit\u00e0 anche fino alle latitudini temperate medie. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nNGC 6645 \u00e8 stato individuato per la prima volta da William Herschel nel 1786, che lo vide attraverso il suo riflettore da 18,4 pollici; lo descrisse come un ammasso di natura chiaramente stellare, piuttosto esteso e ricco, le cui componenti vanno dalla magnitudine 11 alla magnitudine 15; nel New General Catalogue \u00e8 fornita una descrizione simile.\nCaratteristiche.\nNGC 6645 \u00e8 un ammasso dall'aspetto disperso, anche se piuttosto ricco di stelle; la sua distanza \u00e8 stimata attorno ai 1245\u00a0parsec (4060 anni luce), corrispondente al bordo esterno del Braccio del Sagittario. Altre stime basate su metodi fotometrici hanno fornito una distanza pi\u00f9 ridotta, pari a 740\u00b1100\u00a0parsec (2412\u00b1326 anni luce). In generale si tratta di un oggetto poco studiato.\nStudi rivolti ad analizzare le stelle nel campo di NGC 6645 basandosi sul diagramma HR hanno permesso di stabilire un'appartenenza fisica all'ammasso per 72 di esse. La sua et\u00e0, determinata anch'essa tramite il diagramma, risulta essere particolarmente elevata per un ammasso aperto, aggirandosi sui 9,7 miliardi di anni; si tratta in effetti di uno degli ammassi aperti pi\u00f9 antichi che si conoscano."}
{"id": "4550703", "revid": "93556", "url": "https://it.wikipedia.org/wiki?curid=4550703", "title": "Stadio della pace e dell'amicizia", "text": "Lo Stadio della pace e dell'amicizia () \u00e8 un palazzo dello sport situato nel complesso sportivo di Faliro presso Il Pireo, Attica. Pu\u00f2 ospitare fino a 17000 spettatori, anche se la capienza per le partite di pallacanestro dell'Olympiakos \u00e8 ridotta a 11554.\n\u00c8 stato costruito nel 1985 ed \u00e8 una struttura polifunzionale, oltre al basket pu\u00f2 ospitare anche atletica, pallavolo, ginnastica, pattinaggio, motocross ed altri sport, oltre a vari eventi quali concerti, conferenze e mostre. Nel 1991 ha ricevuto il Premio d'oro al concorso internazionale organizzato dall'IAKS (Associazione internazionale per gli impianti sportivi e il tempo libero), per la funzionalit\u00e0 e la qualit\u00e0. Nel 2004 \u00e8 stato ricostruito per ospitare le partite di pallavolo dei Giochi olimpici di Atene."}
{"id": "4550704", "revid": "640277", "url": "https://it.wikipedia.org/wiki?curid=4550704", "title": "KOI-55", "text": ""}
{"id": "4550708", "revid": "339392", "url": "https://it.wikipedia.org/wiki?curid=4550708", "title": "Par\u00eca inglese", "text": ""}
{"id": "4550710", "revid": "544909", "url": "https://it.wikipedia.org/wiki?curid=4550710", "title": "Casus Belli", "text": ""}
{"id": "4550713", "revid": "1100311", "url": "https://it.wikipedia.org/wiki?curid=4550713", "title": "Josu\u00e9 Pesqueira", "text": ""}
{"id": "4550717", "revid": "481666", "url": "https://it.wikipedia.org/wiki?curid=4550717", "title": "Filmografia della Nestor Film Company", "text": "La Nestor Film Company, nei suoi dieci anni di attivit\u00e0 produsse, secondo la Filmografia IMDb, 915 film.\n1909 - 1910 - 1911 - 1912 -\n1913 - 1914 - 1915 - 1916 - 1917 - 1918 - 1919 -"}
{"id": "4550723", "revid": "1305772", "url": "https://it.wikipedia.org/wiki?curid=4550723", "title": "All My People", "text": "All My People \u00e8 un singolo prodotto da Alexandra Stan in collaborazione con i Manilla Maniacs, pubblicato il 1\u00ba maggio 2013 da Maan Studio, ed \u00e8 il terzo singolo ed ultimo inedito pubblicato dal reissues album \"Clich\u00e9 (Hush Hush)\"\nVideo Musicale.\nNel video clip appaiono due poliziotti che cercano di trovare e catturare Alexandra, nel mentre, lei si esibisce e danza in un letto circondato da luci e attrezzi cinematografici, in varie sequenze appaiono anche dei ballerini che ballano al ritmo di musica mentre la Stan canta.\nIl video clip finisce con i poliziotti che erano convinti di aver trovato Alexandra, ma invece trovano solo delle registrazioni con lei che ballava.\nClassifiche.\nIl brano ha raggiunto la posizione numero 6 sulla classifica iTunes italiana.\nCollegamenti esterni.\nhttps://m.facebook.com/alexandra.stan?refsrc=http%3A%2F%2Fit.m.wikipedia.org%2Fwiki%2FAll_My_People&amp;refid=9&amp;_rdr#!/AlexandraStanTheArtist"}
{"id": "4550732", "revid": "767487", "url": "https://it.wikipedia.org/wiki?curid=4550732", "title": "Alexi G\u00f3mez", "text": ""}
{"id": "4550733", "revid": "287204", "url": "https://it.wikipedia.org/wiki?curid=4550733", "title": "Mausoleo di Che Guevara", "text": "Il mausoleo di Che Guevara \u00e8 un monumento funebre dedicato ad Ernesto \"Che\" Guevara, situato nella citt\u00e0 di Santa Clara, a Cuba.\nOspita i resti del rivoluzionario comunista \"Che\" Guevara e di ventinove dei suoi compagni e combattenti, uccisi nel 1967 durante il tentativo di Guevara di stimolare una rivolta armata in Bolivia. L'area contiene una statua di bronzo del Che alta 6,7 metri.\nGuevara fu sepolto con gli onori militari il 17 ottobre 1997, dopo che i suoi resti furono scoperti in Bolivia. Presso il mausoleo, c'\u00e8 un museo dedicato alla vita di Guevara e una fiamma eterna in memoria del Che.\nSanta Clara \u00e8 stato scelto in ricordo della conquista della citt\u00e0 il 31 dicembre 1958, da parte delle truppe di Che Guevara durante la battaglia di Santa Clara. Il risultato di questa battaglia fu la fuga del dittatore cubano Fulgencio Batista\nTra l'ottobre 1997 e l'ottobre 2009 oltre 3 milioni di persone hanno visitato il sito commemorativo da oltre 100 paesi.\nNel 2008, pi\u00f9 di 247.700 cubani e stranieri hanno visitato il complesso scultoreo.\nRestituzione delle spoglie.\nIl 17 ottobre del 1997, i resti di Guevara, e quelli dei sei compagni che morirono con lui in Bolivia, arrivarono in un corteo di automobili da L'Avana, in piccole teche di legno a bordo di rimorchi trainati da jeep. Ad attenderli una folla di diverse centinaia di migliaia di persone, un coro di scolari, che cantavano \"Hasta Siempre\" di Carlos Puebla, e Fidel Castro che ha dichiarato quanto segue:\nIl suo discorso \u00e8 stato seguito da ventuno colpi di cannone.\nOltre a quelli di Che Guevara, hanno trovato sepoltura nel mausoleo i resti di altri sei guerriglieri hanno perso la vita nel 1966-1967 durante l'Insurrezione boliviana:\nMonumento.\nI lavori per il complesso iniziarono nel 1982; il monumento \u00e8 stato inaugurato al termine il 28 dicembre 1988 alla presenza di Ra\u00fal Castro. Il progetto \u00e8 stato ideato dagli architetti Jorge Cao Campos, Blanca Hern\u00e1ndez e Jos\u00e9 Ram\u00f3n Linares; insieme allo scultore Jos\u00e9 Delarra (il suo primo creatore).\nI 500.000 abitanti di Santa Clara hanno contribuito con pi\u00f9 di 400.000 ore di lavoro volontario per la costruzione del complesso scultoreo, lavorando all'unisono con abili artigiani del Eliseo D\u00edaz Machado Fonderia in Guanabacoa .\nMolti aspetti della vita del Che sono rappresentati in tutto il complesso. Per esempio, il suo periodo in Guatemala e alle Nazioni Unite \u00e8 scolpito, come la lettera d'addio del Che a Fidel. La parete decorativa adiacente raffigura il Che nella Sierra Maestra con Fidel, accanto a Camilo Cienfuegos. Un'altra sezione mostra il Che come ministro dell'Industria, un'altra mentre fa volontariato e alfabetizza dei bambini .\nIl complesso strutturale poggia su una collina che domina la citt\u00e0 di Santa Clara, e contiene una grande piazza piastrellata. Alla fine della piazza vi sono due grandi cartelloni con le citazioni di Fidel Castro, che dichiara \"Che, \u00e8 stata una stella a metterti qui e hai fatto di questo un popolo\", e \"Vogliamo che tutti siano come il Che\".\nScolpita nella pietra sotto la statua c'\u00e8 la frase \"Una cosa che ho imparato in Guatemala di Arbenz era che se fossi mai stato un medico rivoluzionario, o semplicemente un rivoluzionario, prima ci sarebbe dovuta essere una rivoluzione \".\nSimbolismo.\nUn certo numero di elementi del memoriale contiene un significato simbolico. Per esempio, il monumento \u00e8 orientato a 190 gradi con la figura del Che che guarda direttamente verso Sud America e il suo sogno di vederla unita. Alla base del monumento \u00e8 scolpito il motto di Guevara \"Hasta la Victoria Siempre\".\nSepolture.\nTra il 1997 e il 2000 gli sforzi da parte degli antropologi forensi, che operano nel sud-est Bolivia, hanno fatto s\u00ec che si recuperassero i 23 corpi di altri guerriglieri morti durante l'Insurrezione boliviana (1966-1967). Tutti furono successivamente trasferiti a Cuba e sepolti nel Mausoleo di Che Guevara. La prima di queste sepolture ha avuto luogo il 29 dicembre 1998, nel 40 \u00b0 anniversario della vittoria di Guevara nella battaglia di Santa Clara, e consisteva di 10 gruppi guerriglieri:\nUna seconda serie di sepolture \u00e8 stata effettuata l'8 ottobre 1999, i resti di altri 7 guerriglieri sono stati collocati nel mausoleo:\nAltre 6 sepolture hanno avuto luogo un anno dopo, l'8 ottobre 2000 portando il numero totale di guerriglieri sepolti presso il sito a 30:"}
{"id": "4550734", "revid": "110157", "url": "https://it.wikipedia.org/wiki?curid=4550734", "title": "\u00dclker Sports Arena", "text": "La \u00dclker Sports Arena \u00e8 un palazzo dello sport polivalente situato nel distretto di Ata\u015fehir ad Istanbul. \u00c8 di propriet\u00e0 del Fenerbah\u00e7e ed \u00e8 stato inaugurato il 25 gennaio 2012 con la partita di eurolega tra il Fenerbah\u00e7e e l'Olimpia Milano.\nL'arena, con una capacit\u00e0 di 13.800 spettatori, ospita oltre ad eventi sportivi nazionali ed internazionali come il basket, la pallavolo, il wrestling e il sollevamento pesi, anche concerti e congressi. \u00c8 dotato di bar e ristoranti fast-food. L'arena si estende su una superficie di circa 55.000 m2 ed \u00e8 una delle principali della citt\u00e0. Viene utilizzata dalle squadre maschili e femminili di pallacanestro e pallavolo."}
{"id": "4550735", "revid": "767487", "url": "https://it.wikipedia.org/wiki?curid=4550735", "title": "Giungla (Paola &amp; Chiara)", "text": "Giungla \u00e8 l'ottavo e ultimo album di inediti del duo pop italiano Paola &amp; Chiara, pubblicato l'11 giugno 2013\nIl disco \u00e8 stato pubblicato sia in edizione fisica che in versione digitale l'11 giugno 2013, e in anteprima Spotify gi\u00e0 il 4 giugno, quasi in contemporanea col singolo \"Divertiamoci (perch\u00e9 c'\u00e8 feeling)\", che lo precede di un giorno.\nAll'interno dell\u2019album \u00e8 contenuta anche la canzone \"Stai dove sei\", un inedito presentato nella sesta puntata della sesta edizione del variet\u00e0 televisivo I migliori anni condotto da Carlo Conti.\nClassifiche.\nL'album debutta al 13\u00ba posto della classifica degli album pi\u00f9 venduti in Italia secondo FIMI, registrando tre settimane di permanenza. \nDebutta inoltre al 3\u00ba posto nella classifica degli album indipendenti (PMI/GfK)."}
{"id": "4550745", "revid": "481666", "url": "https://it.wikipedia.org/wiki?curid=4550745", "title": "The Girl from the East", "text": ""}
{"id": "4550753", "revid": "1543377", "url": "https://it.wikipedia.org/wiki?curid=4550753", "title": "Trasporto ferroviario in Giappone", "text": "Il trasporto ferroviario del Giappone \u00e8 uno dei principali tipi di trasporto pubblico utilizzati in Giappone, specialmente per il transito di massa e ad alta velocit\u00e0, nelle diverse aree metropolitane giapponesi.\nPanoramica.\nLa maggior parte del traffico ferroviario giapponese \u00e8 operato dal gruppo Japan Railways (JR), diviso in sei compagnie fra loro indipendenti, che offrono trasporto ferroviario sulle isole di Hokkaid\u014d, Honsh\u016b, Shikoku e Ky\u016bsh\u016b; la settima azienda si occupa invece esclusivamente del traffico merci. Altre numerose societ\u00e0 ferroviarie private completano la rete ferroviaria del paese, e operando principalmente fra i centri delle grandi metropoli e le loro periferie, contano grandi numeri di passeggeri e, di conseguenza, un notevole peso economico. In particolare, queste compagnie private offrono diversi benefici alle aree attraversate, come sviluppo urbanistico, commerciale e molto altro Per quanto riguarda il traffico regionale, oltre alle ferrovie gestite dalla JR, sono presenti numerose compagnie semiprivate, gestite in parte dalle prefetture del Giappone che attraversano.\nIl Giappone dispone di una rete di 27.268 km di binari. Il gruppo JR ne controllava 20.135 nel 1996, mentre i rimanenti 7133 km erano in gestione ai gruppi privati. Nell'anno 2006 sono stati trasportati dalle varie societ\u00e0 circa 22,24 miliardi di passeggeri (395,9 miliardi di passeggeri-chilometro). A confronto, la Germania possiede oltre 40.000 km di strade ferrate, ma trasporta solo 2,2 miliardi di passeggeri all'anno.\nLe citt\u00e0 di Fukuoka, Kobe, Kyoto, Nagoya, Osaka, Sapporo, Sendai, Tokyo e Yokohama dispongono inoltre di reti metropolitane, tuttavia, a differenza dell'Europa, in Giappone la maggior parte del traffico passeggeri si riversa sui treni pendolari periferici che connettono fra di loro le diverse aree metropolitane. Molte citt\u00e0 poi possiedono anche tram e monorotaie.\nIl Giappone \u00e8 inoltre il pioniere del \"treno proiettile\", chiamato \"shinkansen\", un treno ad alta velocit\u00e0 che collega ai 300\u00a0km/h le principali citt\u00e0. Tuttavia le linee regionali convenzionali, chiamate \"zairaisen\" e separate totalmente da quelle ad alta velocit\u00e0, rimangono relativamente lente, con velocit\u00e0 massime di 160\u00a0km/h, ma, nella maggior parte dei casi, sotto i 130\u00a0km/h.\nPer quanto riguarda il traffico merci, il Giappone nel 2006 ha trasportato 51,9 milioni di tonnellate di prodotti (23,2 miliardi di tonnellate-chilometro), con un'esigua percentuale dello 0,84% nel 2005 su tutta la logistica nazionale.\nStoria.\nFin dalla loro nascita, nella seconda parte del diciannovesimo secolo, le ferrovie hanno rivestito in Giappone un ruolo fondamentale nel trasporto dei passeggeri e delle merci. A causa della mancanza di materie prime e la dipendenza dalle importazioni, i vari governi hanno premuto molto al fine di sviluppare il trasporto su rotaia. I terreni rurali nei pressi delle grandi citt\u00e0, grazie ai costi relativamente bassi, vennero acquisiti dalle compagnie ferroviarie private, e divennero quindi importanti corridoi metropolitani dipartentisi dai centri delle grandi citt\u00e0. Nonostante questa pianificazione, l'enorme crescita dei nuclei abitativi del dopoguerra port\u00f2 anche ad avere una certa rivalit\u00e0 con il trasporto su gomma, che dagli anni sessanta del ventesimo secolo inizi\u00f2 a diffondersi. La percentuale di passeggeri che si muovevano in treno pass\u00f2 dal 66,7 % del 1965 al 42% del 1978, fino a scendere al 29,8 % del 1990, eppure questa percentuale alla fine dello scorso secolo rappresentava la pi\u00f9 alta fra quelle dei paesi OCSE. Se tuttavia contiamo le grandi aree metropolitane giapponesi, come Tokyo (che comprende Chiba, Saitama, Tokyo, e la prefettura di Kanagawa), Osaka (incluse Kyoto, Osaka, e la prefettura di Hy\u014dgo), e Nagoya, la quota di trasporto passeggeri su ferrovia raggiunge il 43,5 &amp; nel 2001, mentre le automobili private sfiorano solo il 20 % della quota totale; oltre al treno, i giapponesi si spostano molto a piedi, in bicicletta e in bus.\nClassificazioni del trasporto ferroviario in Giappone.\nTipi di operatori.\nJR.\nIl gruppo Japan Railways, pi\u00f9 semplicemente noto come gruppo JR, \u00e8 costituito dai successori delle ferrovie statali, le Ferrovie Nazionali Giapponesi, privatizzate nel 1987. Il gruppo JR costituisce il cuore della rete ferroviaria giapponese, e opera praticamente tutte le linee intercity del paese e un gran numero di linee suburbane.\nLe sei compagnie per il trasporto passeggeri del gruppo JR sono separate in base alla loro regione di competenza, ma molte di esse offrono servizi interregionali su territori normalmente gestiti da societ\u00e0 diverse. Le sei compagnie sono: JR Hokkaido, JR East, JR Central, JR West, JR Shikoku e Jr Kyushu.\nPer quanto riguarda i servizi merci, questi sono esercitati dalla Japan Freight Railway Company, o JR Freight, che opera tutte le linee merci precedentemente gestite dalla JNR.\nMaggiori ferrovie private.\nIn Giappone sono presenti diverse compagnie ferroviarie private, spesso in competizione fra di loro su una direttrice comune. Nell'immediato dopoguerra il Giappone incoraggi\u00f2 le societ\u00e0 private a sviluppare e potenziare la loro rete, in modo da ricostruire rapidamente il trasporto di massa del paese. Queste societ\u00e0 vennero incentivate nella concorrenza reciproca, nonch\u00e9 con quella delle allora ferrovie nazionali, e il controllo centrale si limitava solamente nel calmierare i prezzi dei biglietti. In cambio dello sviluppo della rete, le societ\u00e0 ricevevano direttamente dallo Stato diversi terreni e incentivi per sviluppare il loro profitto, come la realizzazione di aree residenziali e commerciali lungo le linee ferroviarie. Questo ebbe quindi forte peso nello sviluppo urbanistico del Giappone nel dopoguerra, e ciascuna di queste ferrovie, si pu\u00f2 dire, che abbia quindi anche una propria area di controllo, con una serie di servizi e attivit\u00e0 commerciali pensate per i suoi pendolari. Per questo motivo, attraverso la diversificazione del loro business, i gruppi ferroviari privati giapponesi dispongono di fatturati positivi, in netto contrasto con il trasporto locale all'estero dove, quasi sempre, sono necessari sussidi esterni per il mantenimento del servizio.\nLe seguenti 16 societ\u00e0 sono classificate ufficialmente come \"maggiori ferrovie private\" e gestiscono 2.870,1 km di binari. Nel periodo di un anno a partire dall'aprile 2009, il traffico generato da queste ferrovie \u00e8 stato di 9,46 miliardi di passeggeri (118 miliardi di passeggeri/km).\nAltre societ\u00e0 ferroviarie.\nOltre alle suddette, in Giappone esistono altri tipi di societ\u00e0 ferroviarie\nFerrovie e tram.\nIn senso legale, sono presenti due tipi (con diverse sottocategorie) di ferrovie in Giappone: e . Ciascun sistema di trasporto pubblico su rotaia del paese viene classificato in base a regolamenti governativi. In principio, i tram percorrono molti tratti direttamente sulla strada, mentre le ferrovie no, tuttavia spesso queste definizioni sono molto arbitrarie. Si pensi, ad esempio, alla metropolitana di Osaka che viene classificata come tranvia, mentre le metropolitane in altre citt\u00e0 giapponesi sono definite come \"ferrovie\".\nLe ferrovie e le tranvie sono rispettivamente regolamentate dalla e dalla .\nCategorie di ferrovie.\nSecondo la legge sulle ferrovie, le operazioni ferroviarie (nel senso legale) vengono suddivise in tre categorie: categoria 1, categoria 2 e categoria 3.\nVengono definite in base alla legge nel modo seguente:\nLa maggior parte delle societ\u00e0 giapponesi sono di categoria 1. Alcuni esempi di categoria 2 sono la KR Freight e la linea JR T\u014dzai gestita dalla West Japan Railway Company (JR West). Per quanto riguarda le categorie 3, si possono elencare la K\u014dbe Rapid Transit Railway e la ferrovia Aoimori gestita dalla prefettura di Aomori.\nCaratteristiche comuni delle ferrovie giapponesi.\nScartamenti ed elettrificazioni.\nAl 2005 la rete ferroviaria giapponese si presenta cos\u00ec composta:\nLa rete nazionale fu inizialmente realizzata, e poi espansa, con lo scartamento ridotto di 1067 mm, utilizzato fra l'altro anche in Australia, Repubblica Sudafricana e altre nazioni a sud del mondo. Le ferrovie con uno scartamento pi\u00f9 ampio sono utilizzate da alcune compagnie private del Kansai e dalle linee ad alta velocit\u00e0 Shinkansen.\nPer quanto riguarda il sistema di elettrificazione utilizzato dal gruppo JR, le linee convenzionali normalmente sono elettrificate a 1500 V in corrente continua o a 20\u00a0kV in corrente alternata, e di 25\u00a0kV in corrente continua per l'alta velocit\u00e0. Alcune linee private sono inoltre elettrificate a 600 V CC o 700 V CC, e la frequenza per le elettrificazioni \u00e8 di 50 Hz nel Giappone orientale e di 60 Hz in quello occidentale.\nBiglietti, tariffe e sovrapprezzi.\nIl trasporto ferroviario passeggeri in Giappone richiede il pagamento di un biglietto. In principio, la tariffa \u00e8 predefinita, e previa il suo pagamento viene rilasciato un biglietto per accedere ai treni. Nei grandi centri urbani tutte le stazioni dispongono di tornelli elettronici che effettuano la validazione del biglietto, mentre prima della loro introduzione, o nelle zone rurali tuttora sprovviste, i biglietti vengono controllati manualmente dal personale di stazione. Al termine del viaggio, all'uscita della stazione il biglietto viene nuovamente ritirato, ed \u00e8 quindi necessario averlo con s\u00e9 per tutta la durata del viaggio.\nIn giapponese, il biglietto necessario per il viaggio viene chiamato , e il prezzo \u00e8 quello della che varia in base alla distanza. Il biglietto a tariffa vale per un numero illimitati di cambi, e le lunghe percorrenze (normalmente oltre i 101 km) permettono un numero illimitato di lungo il percorso del treno per la durata della validit\u00e0 del biglietto. Inoltre, il viaggio su alcuni tipi particolari di treno o su alcune carrozze richiedono un .\nAd eccezione di ferrovie molto brevi, con tariffazione piatta, i prezzi dei viaggi variano in base alla distanza o al numero di zone attraversate. In Giappone non esistono biglietti basati sul tempo di viaggio, come ad esempio in Europa. Tutte le societ\u00e0 ferroviarie prevedono utilizzabili fra i 6 e i 12 anni, che generalmente hanno un prezzo della met\u00e0 rispetto ai biglietti per adulti. Negli ultimi anni si sono inoltre andati diffondendo i biglietti elettronici, come la Suica o la PiTaPa, che facilita i passeggeri nel pagamento, in quanto il prezzo del viaggio viene direttamente detratto dal credito residuo della carta in base al tragitto percorso, facilmente identificabile grazie ai tornelli di accesso delle stazioni; questo rende non necessaria la consultazione delle tabelle dei prezzi per i percorsi ferroviari e l'acquisto del biglietto cartaceo.\nSono presenti diversi tipi di sovrapprezzi. Ad esempio, quelli del gruppo JR includono:\nUna caratteristica tipica dei sovrapprezzi dei treni giapponesi \u00e8 quella che rendono obbligatorio l'acquisto di un biglietto \"separato\". In questo modo, se si viaggia su un treno shinkansen, per esempio, anzich\u00e9 acquistare un biglietto per shinkansen, \u00e8 necessario acquistare due biglietti: un biglietto tariffa (\u4e57\u8eca\u5238) per la distanza percorsa, e uno speciale . Dato che i treni espressi o espressi limitati non sono separati, come gli shinkansen, da tornelli, dalla rete regionale convenzionale, l'ispezione dei biglietti speciali viene fatta dal capotreno, e i biglietti stessi possono essere acquistati a bordo da quest'ultimo. In breve, il biglietto tariffa permette di accedere ai marciapiedi e a uscire da essi al termine del viaggio, mentre il biglietto espresso permette di salire su un treno a lunga percorrenza di tipo espresso, e verr\u00e0 controllato a bordo dal personale addetto.\nTipi e nomi dei treni.\nLe linee suburbane e intercity normalmente hanno diversi , con diversi schemi di fermata in base alle esigenze dei passeggeri.\nUn treno che ferma in tutte le stazioni viene chiamato , e richiede solamente il biglietto a tariffa per poter essere preso. I treno pi\u00f9 veloci del locale sono i , gli , gli , ecc. e possono richiedere un sovrapprezzo, in base alle politiche della compagnia che offre il servizio. Gli espressi limitati sono pi\u00f9 veloci degli espressi. Alcune compagnie che possiedono diversi tipi di treni nei loro orari (specialmente le linee suburbane per i pendolari) possono avere prefissi o suffissi, come \"semi-\", \"-rapido\", \"-sezionale\" o \"-pendolari\". Ad esempio, la linea T\u014dbu Isesaki dispone di treni locali, semi-espressi sezionali, semi-espressi, espressi sezionali, espressi, rapidi, rapidi sezionali ed espressi limitati.\nGli operatori solitamente danno un nome ai treni a lunga percorrenza, per rendere il servizio pi\u00f9 riconoscibile all'utenza (Kintetsu rappresenta un'eccezione in questa pratica). Il processo della prenotazione dei biglietti utilizza quindi il nome del treno anzich\u00e9 il numero. I numeri dei treni in Giappone non sono visualizzati nelle tabelle delle stazioni, in quanto vengono utilizzati solamente in ambito tecnico.\nLinee ferroviarie.\nTutte le linee ferroviarie e tranviarie giapponesi hanno dei nomi dati dai loro operatori. In principio (con le dovute eccezioni), una sezione di ferrovia possiede solo un nome. Questi nomi sono indicati sui biglietti, e indicano il percorso di questo. I passeggeri spesso si riferiscono alle stazioni attraverso la linea che passa per esse (per esempio \"linea T\u014dyoko\") o il nome dell'operatore (come \"Hanshin\").\nIl nome della linea pu\u00f2 derivare dal nome della destinazione o di una citt\u00e0 lungo il percorso (per esempio, la \"linea Takasaki\" si riferisce alla citt\u00e0 di Takasaki); il nome di una regione (come la \"linea principale T\u014dhoku\", passante lungo la regione del T\u014dhoku); l'abbreviazione di province o citt\u00e0 collegate (vedasi la \"linea Gon\u014d\", che collega la citt\u00e0 di Goshogawara e Noshiro; oppure la direzione di una linea (come la linea T\u014dzai, che significa \"est-ovest\").\nDato che i servizi ferroviari delle diverse ferrovie possono essere modificati in base a varie esigenze, ma i nomi delle ferrovie storiche non cambiano, la parola \"linea\" viene utilizzata indifferentemente per indicare gli uni e gli altri. Ad esempio, la linea Keihin-T\u014dhoku o la linea Sh\u014dnan-Shinjuku sono dei servizi ferroviari che utilizzano diverse infrastrutture lungo il loro percorso. Queste stesse infrastrutture, pur essendo di fatto delle ferrovie, vengono rese con la parola \"linea\" (\"line\" negli annunci in inglese delle ferrovie in Giappone).\nMetropolitane e altri metodi di trasporto di massa.\nOltre all'estesa rete ferroviaria, il Giappone possiede un gran numero di reti metropolitane. La pi\u00f9 estesa \u00e8 la metropolitana di Tokyo, la cui rete nel 2013 conta 310 km di binari e 290 stazioni. La rete \u00e8 gestita da due operatori: la Tokyo Metro gestisce nove linee (fra cui la linea Ginza, la pi\u00f9 antica, realizzata nel 1925), e la Toei che si occupa di quattro linee. Le aree suburbane di Tokyo sono servite da sette compagnie ferroviarie private che spesso offrono servizi diretti che proseguono nel centro di Tokyo sui binari delle linee metropolitane.\nOltre a Tokyo, in Giappone si trovano metropolitane nelle citt\u00e0 di Fukuoka, Kobe, Kyoto, Nagoya, Osaka, Sapporo, Sendai e Yokohama.\nMentre le metropolitane vengono spesso gestite dal governo della citt\u00e0 e quindi limitano la loro estensione al territorio comunale, ci sono molti casi di transito diretto di treni suburbani sui binari delle metropolitane e viceversa. Uno dei motivi che ha portato a questo \u00e8 stato lo sviluppo del dopoguerra, che ha reso insufficienti le stazioni terminali delle diverse compagnie private per reggere i grandi flussi di passeggeri.\nIn Giappone sono presenti diversi sistemi di sistemi ettometrici o people mover (spesso sotto forma di veicoli automatici con pneumatici che si spostano su viadotti). Alcuni esempi di questi sistemi sono a Hiroshima, Kobe, Osaka, Saitama e Tokyo.\nLinee tranviarie.\nDiverse citt\u00e0 possiedono anche sistemi tranviari, come Sapporo, Hiroshima, Matsuyama, Nagasaki, Tokyo (solo una linea) e Toyohashi. Tutte queste citt\u00e0 possiedono inoltre diverse linee ferroviarie pubbliche e private, e sono presenti anche altri sistemi tranviari non menzionati in questa lista.\nI treni giapponesi nella cultura di massa.\nPuntualit\u00e0.\nLe ferrovie giapponesi sono fra le pi\u00f9 puntuali al mondo. La media di ritardo del T\u014dkaid\u014d Shinkansen nell'anno fiscale 2014 \u00e8 stata di soli 0,6 minuti. Se un treno ritarda anche per soli 5 minuti, il capotreno effettua un annuncio a bordo per scusarsi per il ritardo, e la compagnia ferroviaria in certi casi rilascia un \"certificato di ritardo\", come se nessuno si aspettasse un evento eccezionale quale il ritardo di un treno, per assumersi la responsabilit\u00e0 del disagio e scaricare, quindi, la responsabilit\u00e0 del passeggero qualora arrivasse in ritardo al lavoro o nel luogo di studio. I passeggeri giapponesi fanno estremamente affidamento sulla rete ferroviaria, e danno per scontato che i treni siano perfettamente puntuali. Nei rari casi in cui avvengono ritardi superiori a un'ora, \u00e8 possibile addirittura leggere i relativi articoli sui giornali, o nei servizi televisivi. Tuttavia, alcuni lamentano del fatto che il personale ferroviario sia eccessivamente sotto pressione da parte del pubblico per il mantenimento di questa puntualit\u00e0. Questi standard qualitativi molto stretti e severi sono considerati concorrenti alle cause di seri incidenti ferroviari, come il disastro ferroviario di Amagasaki del 2005.\nTreni e crimine.\nUno dei crimini legati ai treni giapponesi maggiormente noto \u00e8 il \"chikan\", ossia la molestia caratterizzata da contatto fisico che generalmente viene compiuta dagli uomini nei confronti delle donne, spesso in carrozze affollate, o sfruttando la riluttanza degli altri passeggeri di reagire. Per impedire questo comportamento, negli ultimi tempi in Giappone sono sempre pi\u00f9 diffuse carrozze per sole donne, in modo particolare nelle fasce orarie di pendolarismo della mattina e della sera, e nelle popolose aree urbane.\nLa lingua giapponese possiede diverse espressioni per indicare i \"portoghesi\", ossia quelle persone che prendono il treno senza biglietto. Una di esse \u00e8 \"Satsuma-no-kami.\" Si riferisce a Taira Satsuma-no-kami Tadanori, un membro del clan Taira menzionato nello Heike Monogatari. Il suo nome, Tadanori, \u00e8 pronunciato nello stesso modo di \"salire gratis\".\nUn'altra espressione utilizzata \u00e8 \"kiseru j\u014dsha.\" Si riferisce al nome di una pipa con un lungo manico di bamb\u00f9 e il bocchino in metallo, detta appunto \"kiseru\". Grazie all'associazione metallo e moneta, il \"kiseru j\u014dsha\" \u00e8 la pratica di utilizzare un biglietto per superare i tornelli, e un diverso biglietto per uscire a destinazione; ciascuno dei due biglietti copre solo una distanza minima, lasciando quindi un lungo percorso scoperto dal pagamento (corrispondenti al bocchino e al termine della pipa), anzich\u00e9 un unico biglietto per l'intero tragitto percorso.\nUn altro crimine degno di nota riguardante le ferrovie in Giappone sono stati l'assassinio del primo ministro Hara Takashi nella stazione di Tokyo nel 1921, l'incidente di Mitaka del 1949 e l'attentato alla metropolitana di Tokyo con il gas sarin del 1995.\nSuicidi.\nI treni in Giappone sono usati anche come metodo per commettere suicidio. La loro relativa popolarit\u00e0 \u00e8 dovuta alla facilit\u00e0 di esecuzione e al fatto che questo causa meno problemi alla propria famiglia, sebbene spesso queste ricevano pesanti multe dalle compagnie ferroviarie per compensare alle perdite provocate dal disagio arrecato ai passeggeri dal suicida.\nNel caso di un suicidio, i ritardi sulle linee possono andare da poco meno di un'ora a diverse ore se le conseguenze riguardano diverse linee. La famiglia del deceduto pu\u00f2 ricevere un'ammenda dell'ordine del milione di yen dalla compagnia ferroviaria. Recentemente le compagnie ferroviarie hanno iniziato a portare avanti diversi rimedi per impedire il dilagare dei suicidi. Ad esempio nelle stazioni vengono installati LED di colore blu che dovrebbero calmare le intenzioni di un eventuale suicida. In diverse stazioni stanno in questi anni venendo installate diverse porte di banchina che proteggono i binari impedendo cadute accidentali e, appunto, suicidi, e aprendosi solo in concomitanza con l'arrivo dei treni.\nEkiben.\nUn aspetto importante e romantico delle ferrovie in Giappone \u00e8 l\"'ekiben\", ossia il cestino per il pranzo bent\u014d personalizzato dalle compagnie ferroviarie. Il primo bento nacque nel 1885 alla stazione di Utsunomiya e divenne immediatamente un grande successo. Molte stazioni (eki) in tutto il paese iniziarono subito a creare bento locali, utilizzando ingredienti e specialit\u00e0 del posto, come prodotti freschi di mare, carne e vegetali. Con le immancabili porzioni di riso, gli ekiben diventano di fatto un pasto completo. In passato erano offerti in cestini di legno, mentre oggi vengono utilizzati dei vassoi di plastica decorati, con bacchette di legno. Il Comitato centrale dell'associazione delle stazioni ferroviarie giapponesi (\u793e\u56e3\u6cd5\u4eba\u65e5\u672c\u9244\u9053\u69cb\u5185\u55b6\u696d\u4e2d\u592e\u4f1a) \u00e8 un'organizzazione che promuove la diffusione degli ekiben.\nMedia.\nAttorno alla ferrovia e ai treni ruotano un numero elevatissimo di prodotti, sia televisivi che sotto forma di libri. Ad esempio si possono trovare vaste sezioni riguardanti i diari di viaggio su determinate linee ferroviarie, romanzi gialli su delitti commessi in treni notturni, o enciclopedie riguardanti treni o stazioni particolari."}
{"id": "4550754", "revid": "125714286", "url": "https://it.wikipedia.org/wiki?curid=4550754", "title": "Monte Giove (Elba)", "text": "Il Monte Giove \u00e8 una montagna dell'isola d'Elba. \nAmbiente.\nLa montagna \u00e8 alta 855 m e si trova nel settore occidentale dell'isola d'Elba, all'interno del massiccio del Monte Capanne e nel territorio comunale di Marciana.\nSulle pendici orientali, lungo il corso dell\"'Uviale di Capepe\", si trovano due rare stazioni botaniche di \"Alnus cordata\" e \"Salix atrocinerea\".\nStoria.\nLa vetta bicorne del Monte Giovo (forma attestata nel XIX secolo) o Monte Giove - toponimo derivante dal latino \"iugum\" (\u00abgiogo montano\u00bb) - fu sede di un insediamento riferibile ad una fase avanzata dell'Et\u00e0 del Bronzo.\nFu il primo abitato preistorico elbano oggetto di una campagna di scavo; nel 1959 infatti, su segnalazione di Enrico Lombardi, rettore del vicino santuario della Madonna del Monte, l'archeologo Giorgio Monaco intraprese uno scavo di m 10 x 2 nella sella tra le due cime (quota 840 m) che port\u00f2 alla luce migliaia di frammenti ceramici ad impasto grossolano con ingobbio esterno riferibili a ciotole carenate e vasi troncoconici; nella stessa occasione furono rinvenuti una macina, un macinello e un'ascia-martello. Monaco, tuttavia, vi ravvis\u00f2 erroneamente una \u00ab\"stipe votiva\"\u00bb anzich\u00e9 un sito insediativo.\nA mezza costa del Monte Giove, presso un contrafforte roccioso (682 m) chiamato \"Monte Catino\" o \"Coppa al Nappo\", sono state rinvenute (1982 e 1988) due sepolture rupestri databili tra la met\u00e0 del VII e gli inizi del VI secolo a.C.; i corredi funerari erano composti da \"aryballoi\" globulari e patere etrusco-corinzi, \"kylikes\" ioniche d'imitazione etrusca, \"kantharoi\" di bucchero, un'armilla d'argento, fibule e ditali di bronzo (Museo archeologico di Marciana)."}
{"id": "4550755", "revid": "599013", "url": "https://it.wikipedia.org/wiki?curid=4550755", "title": "Guido Bosio", "text": ""}
{"id": "4550769", "revid": "12458", "url": "https://it.wikipedia.org/wiki?curid=4550769", "title": "Nazionale di pallacanestro femminile del Kenya", "text": "La nazionale di pallacanestro femminile del Kenya \u00e8 la rappresentativa cestistica femminile del Kenya ed \u00e8 posta sotto l'egida della Federazione cestistica del Kenya."}
{"id": "4550770", "revid": "1272592", "url": "https://it.wikipedia.org/wiki?curid=4550770", "title": "Associazione Calcio Femminile Despar Trani 80 1986-1987", "text": "Questa voce raccoglie le informazioni riguardanti l'Associazione Calcio Femminile Despar Trani 80 nelle competizioni ufficiali della stagione 1986-1987.\nStagione.\nLa Despar conferma la sponsorizzazione, ma la Hansen torna in Danimarca per sposarsi con Niels Nielsen, collaboratore di De Marinis con il merito di aver costruito un vivaio giovanile; lascia anche il tecnico innovatore e si ritorna all'antico con Barbato.\nNonostante queste defezioni, la Despar Trani 80 \u00e8 sempre la squadra da battere, con l'obiettivo di ottenere il record delle vittorie di scudetti; il campionato \u00e8 un avvicendarsi di capovolgimenti al vertice della classifica tra Trani e Lazio: \u00e8 quest'ultima, pi\u00f9 assetata di vittoria, a spuntarla per un solo punto.\nStatistiche.\nMaglie e presenze in campionato.\nAndata\nRitorno\nFonti e bibliografia.\nLa storia della societ\u00e0 \u00e8 stata cortesemente fornita dall'ex segretario del club biancoazzurro Nino (Cristoforo) Losito di Trani. I dati stagionali e le presenze da lui raccolti sono stati tratti dal quotidiano La Gazzetta del Mezzogiorno, giornale conservato dalle seguenti Biblioteche:"}
{"id": "4550771", "revid": "767487", "url": "https://it.wikipedia.org/wiki?curid=4550771", "title": "Red Rodney", "text": "Come trombettista ha suonato con Serge Chaloff, Buddy Rich, Jimmy Dorsey, Georgie Auld, Benny Goodman, Charlie Parker, Dizzy Gillespie e Jimmy Hastings.\nBiografia.\nVerso la met\u00e0 del 1946 Rodney incise giovanissimo anche il suo primo disco assieme al sassofonista Serge Chaloff, al tenorsassofonista Earl Swope, al pianista George Wallington, al bassista Curley Russell, e al batterista Tiny Kahn, per la Savoy.\nNel 1949 accett\u00f2 l'invito di Charlie Parker di suonare nel suo quintetto, in cui vi era anche Dizzy Gillespie.\nNel 1958 ha lasciato il jazz a causa della diminuzione delle opportunit\u00e0, la mancanza di accettazione nel bebop di un trombettista bianco, oltre a problemi con la polizia sulla sua tossicodipendenza. Ha continuato a lavorare in altri campi musicali.\nRed Rodney, che era diventato infatti un consumatore di droghe, prese a frequentare a Las Vegas e a Los Angeles, con il figlio Mark Rodney, chitarrista acustico (ed entrambi eroinomani), il celebre ex campione del mondo di pugilato Sonny Liston, sospettato di essere un pusher. Rodney ha ricordato di essere stato presentato all'ex campione del mondo da Sammy Davis Jr. In particolare, nel 1969 Liston sarebbe diventato guardaspalle del figlio Mark, con il quale avrebbe condiviso la tossicodipendenza. Nel 1970 accadde un evento molto strano: Mark Rodney scomparve e fu dato per morto, in seguito al ritrovamento nel deserto di un cadavere in una Caddillac bruciata, salvo poi riapparire vivo e vegeto nel 1971. Red Rodney nel 1975 \u00e8 stato anche arrestato per questioni di droga.\nNegli ultimi anni si era dedicato alle \"ballads\". \u00c8 morto di cancro a 66 anni.\nIl figlio pi\u00f9 giovane, Jeff Rodney, \u00e8 anch'egli musicista.\nDiscografia.\nCome solista.\nCon Dizzy Gillespie\nCon i Bob Thiele Collective"}
{"id": "4550775", "revid": "438678", "url": "https://it.wikipedia.org/wiki?curid=4550775", "title": "Edirnespor Gen\u00e7lik Kul\u00fcb\u00fc", "text": "L'Edirnespor Gen\u00e7lik Kul\u00fcb\u00fc \u00e8 una societ\u00e0 con sede a Edirne, in Turchia. Fondato nel 1966, il club nel 2013-2014 milita nella B\u00f6lgesel Amat\u00f6r Lig. Il club gioca le gare casalinghe al 25 Kas\u0131m Stadyumu, che ha una capacit\u00e0 di 4000 posti a sedere."}
{"id": "4550781", "revid": "767487", "url": "https://it.wikipedia.org/wiki?curid=4550781", "title": "At Cedar Ridge", "text": "At Cedar Ridge \u00e8 un cortometraggio muto del 1911 diretto da Milton J. Fahrney e interpretato da Albert Brighton.\nProduzione.\nIl film fu prodotto dalla Nestor Film Company, una compagnia fondata dai fratelli William e David Horsley.\nCast.\nAlbert Brighton: L'attore mor\u00ec qualche mese dopo, annegato nelle acque di Staten Island mentre stava girando un film (non identificato) della Henry Belmar Motion Picture Manufacturing Company.\nDistribuzione.\nDistribuito dalla Motion Picture Distributors and Sales Company, usc\u00ec nelle sale cinematografiche USA il 4 gennaio 1911."}
{"id": "4550782", "revid": "80598", "url": "https://it.wikipedia.org/wiki?curid=4550782", "title": "La pelle nera", "text": ""}
{"id": "4550790", "revid": "1573940", "url": "https://it.wikipedia.org/wiki?curid=4550790", "title": "Sitochroa palealis", "text": "Sitochroa palealis () \u00e8 una lepidottero appartenente alla famiglia Crambidae, diffuso in Europa, Asia e Nordafrica.\nDescrizione.\nAdulto.\nL'apertura alare varia dai 26\u00a0mm ai 34\u00a0mm.\nBiologia.\nLa si pu\u00f2 osservare volare da giugno a luglio a seconda delle zone climatiche.\nLe sue larve si nutrono di \"Daucus carota\", \"Peucedanum oreoselinum\" e di specie appartenenti ai generi \"Heracleum\", \"Foeniculum\" e \"Silaum\"."}
{"id": "4550798", "revid": "116555648", "url": "https://it.wikipedia.org/wiki?curid=4550798", "title": "Eyeon Fusion", "text": "Fusion (in passato Digital Fusion) \u00e8 un programma per il video/film compositing creato dalla Eyeon Software Inc. Esso viene tipicamente utilizzato per creare effetti speciali per film e spot pubblicitari. La sua interfaccia principale impiega una struttura a nodi chiamata \"Flow Line\" nella quale vengono costituiti processi complessi collegando le sorgenti (Loader, background generator, Text, etc.) con le destinazioni (Saver) ed interponendo tra essi degli operatori, ciascuno delegato ad una funzione specifica. Questo tipo di interfaccia consente una notevole flessibilit\u00e0, permettendo la modifica degli stadi iniziali conservando la visione della composizione complessiva.\nFusion \u00e8 disponibile per le versioni a 32 e 64 bit di Microsoft Windows, MacOS and Linux (tramite una versione customizzata di Wine).\nStoria.\nFusion fu sviluppato in origine nel 1987 come software in-house per New York Production &amp; Design (NYPD), uno studio di post produzione ed effetti speciali di Sydney, Australia. La Eyeon Software Inc. fu costituita specificamente per commercializzare Fusion, e tutte le attivit\u00e0 relative al software furono spostate a Toronto, Ontario, Canada.\nDi recente Eyeon \u00e8 stato acquisita dall'azienda australiana BlackMagicDesign, che in breve ha ridato vita al programma, permettendo il rilascio della versione Osx, integrazione con altri programmi tramite plugin dedicata (ad esempio per Avid, per semplificare il collegamento Avid - DF), sono stati rinnovati completamente i diversi reparti, eliminate decine di migliaia di bug, aggiungendo funzionalit\u00e0 3D stereoscopiche, sia di gestione che di conversione.\nUtilizzi.\nFusion \u00e8 stato utilizzato in numerose produzioni cinematografiche e televisive, tra cui:"}
{"id": "4550801", "revid": "599013", "url": "https://it.wikipedia.org/wiki?curid=4550801", "title": "A Desperate Remedy", "text": ""}
{"id": "4550810", "revid": "1543377", "url": "https://it.wikipedia.org/wiki?curid=4550810", "title": "Partito Comunista d'India (maoista)", "text": "Il Partito Comunista d'India (maoista) \u00e8 un partito politico clandestino indiano che ha l'obiettivo di rovesciare il governo attraverso una guerra popolare. I membri del PCI (maoista) sono spesso definiti anche \"naxaliti\" con riferimento all'insurrezione di Naxalbari del 1967.\n\u00c8 stato fondato il 21 settembre 2004 dalla fusione dei due principali gruppi naxaliti, \"Guerra Popolare\" e il \"Centro Comunista Maoista (CCM)\". La fusione venne annunciata il 14 ottobre dello stesso anno. Durante il processo fondativo venne creato un comitato centrale provvisorio che aveva il leader del Gruppo di Guerra Popolare, Muppala Lakshman Rao (detto Ganapathi), come segretario generale. La riunificazione \u00e8 la conclusione di un processo quarantennale durante il quale il movimento comunista radicale si \u00e8 fortemente radicato nella zona che va dal Bihar al Chhattisgarh.\nIl partito ha rapporti di fratellanza con i gruppi che si ispirano al maoismo in Nepal, nelle Filippine, in Bhutan e in Turchia.\nNel 2006 il primo ministro Manmohan Singh ha definito i naxaliti \"la pi\u00f9 grande sfida alla sicurezza interna mai affrontata dal nostro paese\"."}
{"id": "4550812", "revid": "767487", "url": "https://it.wikipedia.org/wiki?curid=4550812", "title": "Claudia Peracchia", "text": "Guardia-ala di 175\u00a0cm, ha giocato in Serie A1 con Bari, Ferrara e Priolo Gargallo."}
{"id": "4550822", "revid": "287204", "url": "https://it.wikipedia.org/wiki?curid=4550822", "title": "Coppe europee di pallacanestro per club", "text": "Le Coppe europee di pallacanestro per club sono delle competizioni a cui partecipano le migliori squadre di ogni nazione. La loro organizzazione \u00e8 divisa tra Euroleague Basketball, che cura l'Eurolega e la Eurocup, e la FIBA Europe che promuove la Basketball Champions League e la FIBA Europe Cup.\nEurolega.\nL'Eurolega \u00e8 la competizione europea a cui partecipano i pi\u00f9 grandi club d'Europa. Consiste in un girone all'italiana composto da diciotto squadre. Le prime otto passano ai quarti di finale che si giocano al meglio delle cinque partite. Le vincenti accedono alla final four che designa il vincitore. Undici delle partecipanti possiedono una licenza che ne garantisce la partecipazione ogni anno, seppur al verificarsi di determinate condizioni essa possa essere revocata. Gli altri cinque posti sono assegnati in base ai risultati della stagione precedente. Ad esempio, partecipano di diritto i campioni di Germania e della Lega Adriatica, le squadre del campionato spagnolo e della VTB meglio piazzate e i campioni della Eurocup.\nViene organizzata da Euroleague Basketball, una societ\u00e0 di cui i club licenziatari sono tra i maggiori azionisti.\nRequisiti.\nNel 2012 l'Eurolega ha diramato i requisiti da soddisfare per ottenere la licenza A:\nEurocup.\nL'Eurocup \u00e8 la seconda competizione gestita da Euroleague Basketball, partecipano ventiquattro squadre, vi sono due gironi preliminari e una fase finale con playoff che si giocano al meglio delle tre partite. Accedono alla competizione i club delle leghe principali in base al piazzamento ottenuto nel campionato nazionale, pi\u00f9 alcuni invitati dall'organizzazione. Da quando \u00e8 stata istituita la Basketball Champions League i club si dividono tra le due competizioni in base alle proprie preferenze.\nBasketball Champions League.\nLa Basketball Champions League \u00e8 una competizione istituita nel 2016 dalla FIBA Europe ed \u00e8 in competizione con l'Eurocup per il ruolo di seconda competizione europea.\nVi partecipano 32 squadre divise in quattro gironi da otto squadre.\nLe prime quattro di ogni girone accedono alla fase ad eliminazione diretta che si divide in ottavi di finale e quarti di finale che si giocano con partite di andata e ritorno, le squadre rimaste si contendono il trofeo in una Final Four. \nLe squadre che si classificano quinte e seste nei gironi iniziali partecipano ai playoff di FIBA Europe Cup. \nSi accede alla competizione in base al risultato ottenuto nel campionato nazionale e l'organizzazione si riserva la possibilit\u00e0 di distribuire quattro inviti. Le squadre si dividono tra questa competizione e l'Eurocup in base alle proprie preferenze.\nViene organizzata da Basketball champions league SA una societ\u00e0 composta dalla FIBA e dieci leghe nazionali.\nFIBA Europe Cup.\nLa FIBA Europe Cup \u00e8 una competizione gestita direttamente dalla FIBA Europe. Partecipano 32 squadre divise in otto gironi da quattro, le sedici che superano il turno sono raggruppate in altri quattro gironi e le otto migliori avanzano ai playoff in cui si aggiungono anche le compagini che provengono dalla champions league, la fase finale si gioca con partite di andata e ritorno.\nStoria.\nLa prima competizione su iniziativa della FIBA Europe fu la coppa dei campioni che prese il via nel 1958 riunendo i campioni nazionali, a questa si aggiunsero poi la coppa delle coppe nel 1966 a cui partecipavano le vincenti delle coppe nazionali e la coppa Kora\u0107 nel 1972 riservata alle squadre meglio piazzate. Nel 1991 ci fu una riorganizzazione delle competizioni che consent\u00ec l'accesso al torneo principale anche alle migliori piazzate, questo port\u00f2 alla revisione della coppe delle coppe che cambi\u00f2 nome in coppa d'Europa mentre la coppa dei campioni prese il nome di european league cambiato poi in eurolega nel 1996. Nel 2000 avvenne una rivoluzione con alcuni tra i maggiori club che insieme alla ULEB organizzarono in proprio l'eurolega approfittando della mancata registrazione del marchio da parte della FIBA. Nella stagione 2000-2001 i club si divisero tra la nuova eurolega e la suproleague creata dalla FIBA, per poi confluire tutti nella eurolega nella stagione successiva. Nel 2002 la ULEB crea la ULEB Cup che di fatto diventa la seconda competizione europea soppiantando la coppa d'europa che aveva preso il nome di coppa Saporta e la coppa Korac. In questo periodo viene introdotto il sistema delle licenze che garantiscono la presenza nella competizione pi\u00f9 importante ai club maggiori senza che debbano necessariamente qualificarsi attraverso il campionato nazionale. La Fiba, cessati i tornei storici, passa ad organizzare manifestazioni di secondo piano. Nel 2015 tenta il rilancio con la nascita della FIBA Europe Cup che nelle intenzioni doveva prendere il posto dell'Eurocup, e poi nel 2016 lancia la Basketball Champions League tentando di coinvolgere i club di Eurolega, che per\u00f2 declinano l'offerta e riformano la competizione dando un peso maggiore alle squadre in possesso della licenza. Ad oggi undici grandi club si assicurano la presenza in eurolega grazie alle licenze pluriennali mentre le squadre rimaste fuori si dividono tra Eurocup e Basketball champions league, la FIBA Europe Cup resta una competizione minore.\nCronologia coppe FIBA.\nPrimo livello\nSecondo livello\nTerzo livello"}
{"id": "4550828", "revid": "298055", "url": "https://it.wikipedia.org/wiki?curid=4550828", "title": "Trentadenari", "text": ""}
{"id": "4550836", "revid": "298229", "url": "https://it.wikipedia.org/wiki?curid=4550836", "title": "Matutu\u00edne", "text": ""}
{"id": "4550837", "revid": "1494169", "url": "https://it.wikipedia.org/wiki?curid=4550837", "title": "Nagayama", "text": ""}
{"id": "4550838", "revid": "298229", "url": "https://it.wikipedia.org/wiki?curid=4550838", "title": "Matutuine", "text": ""}
{"id": "4550839", "revid": "287204", "url": "https://it.wikipedia.org/wiki?curid=4550839", "title": "Distretto di Matutuine", "text": ""}
{"id": "4550842", "revid": "838137", "url": "https://it.wikipedia.org/wiki?curid=4550842", "title": "Yarimar Rosa", "text": "Gioca nel ruolo di schiacciatrice.\nCarriera.\nClub.\nLa carriera professionistica di Yarimar Rosa inizia a livello giovanile nell'. Si trasferisce poi per motivi di studio negli Stati Uniti d'America dove partecipa alla NCAA Division I con la squadra della sua universit\u00e0, la , dal 2006 al 2009.\nNella stagione 2010 inizia la carriera professionistica nella Liga de Voleibol Superior Femenino con le , infortunandosi nel finale di stagione e dovendo restare inattiva nel campionato successivo a causa dei lunghi tempi di recupero. Nella stagione 2012 torna a giocare ingaggiata dalle , con le quali raggiunge le semifinali scudetto; nonostante il mancato accesso alla finale, al termine della stagione viene premiata come miglior giocatrice rientrante nel campionato ed MVP della Regular season. In autunno viene poi ingaggiata dalle per il solo campionato mondiale per club, classificandosi al quarto posto.\nNella stagione 2013 \u00e8 nuovamente alle , con le quali, in veste di capitano della squadra, vince per la prima volta lo scudetto. Nella stagione 2013-14 gioca per la prima volta all'estero, vestendo la maglia del , squadra della Serie A2 italiana. Dopo l'esperienza in Italia, torna a giocare in patria per il campionato 2015, questa volta per\u00f2 con le , venendo premiata come MVP dell'All-Star Game e della regular season.\nNel campionato 2015-16 approda nella serie cadetta turca, vestendo la maglia del , che aiuta a centrare la promozione in Voleybol 1. Ligi. Nella stagione 2017 fa ritorno alla franchigia di Juncos. In seguito, a causa di un infortunio, \u00e8 costretta a saltare la Liga de Voleibol Superior Femenino 2019.\nNazionale.\nDebutta appena quindicenne in nazionale, prendendo parte al campionato nordamericano 2003. Nel 2009 si classifica al terzo posto alla Coppa panamericana e in seguito vince la medaglia di bronzo al campionato nordamericano 2013, bissata nel 2015, e quella d'argento ai XXII Giochi centramericani e caraibici e alla Coppa panamericana 2016 e un altro bronzo alla NORCECA Champions Cup 2015.\nPartecipa ai Giochi della XXXI Olimpiade di Rio de Janeiro, dove indossa per l'ultima volta la maglia della nazionale portoricana."}
{"id": "4550850", "revid": "59135472", "url": "https://it.wikipedia.org/wiki?curid=4550850", "title": "Ibandronato", "text": ""}
{"id": "4550855", "revid": "287204", "url": "https://it.wikipedia.org/wiki?curid=4550855", "title": "Jet Lag (album)", "text": ""}
{"id": "4550864", "revid": "1305772", "url": "https://it.wikipedia.org/wiki?curid=4550864", "title": "The French Review", "text": "The French Review \u00e8 un periodico statunitense di lingua e letteratura francese, fondato nel 1927 dall'AATF (American Association of Teachers of French), che si occupa anche di cinema, linguistica, pedagogia e altri aspetti della cultura francofona. Il suo sottotitolo, \"Devoted to the Interests of Teachers of French\", ne spiega in qualche modo la finalit\u00e0. \u00c8 stata negli anni diretta da James Mason (1927-29), H\u00e9l\u00e8ne Harvitt (1930-54), Julian Harris (1955-61), Leon Roudiez (1962-64), John Kneller (1965-67), Jacques Hardr\u00e9 (1968-73), Stirling Haig (1974-85), Ronald Tobin (1986-98), Christopher Pinet (1998-2010) ed Edouard Ousselin (dal 2010)."}
{"id": "4550865", "revid": "425388", "url": "https://it.wikipedia.org/wiki?curid=4550865", "title": "French Review", "text": ""}
{"id": "4550889", "revid": "28592", "url": "https://it.wikipedia.org/wiki?curid=4550889", "title": "Nikolaj Ge", "text": ""}
{"id": "4550892", "revid": "123678742", "url": "https://it.wikipedia.org/wiki?curid=4550892", "title": "Le Nouveau Magazine Litt\u00e9raire", "text": "Le Nouveau Magazine Litt\u00e9raire \u00e8 una rivista di critica letteraria e recensioni librarie, il cui sottotitolo \u00e8 \"le journal des livres et des \u00e9crivains\", fondata nel 1966 da Jean-Jacques Brochier, poi diretta da Jean-Louis Hue, e da Joseph Mac\u00e9-Scaron. Il suo redattore capo \u00e8 Laurent Nunez. Dal 2012 ha lanciato una collana, chiamata \"Nouveaux regards\".\nPresenta in ogni numero un \"Dossier\" su uno scrittore, un filosofo o di un movimento letterario, spesso ospita interviste, critiche, dibattiti, e un calendario degli eventi letterari (festival, letture, conferenze, presentazioni di libri ecc.), pi\u00f9 raramente qualche pagina di inediti.\nVerso la fine del 2017, l'imprenditore Xavier Niel, congiuntamente ad altri tre azionisti, acquisisce il 40% della azioni della rivista, la quale viene ridenominata \"Le Nouveau Magazine Litt\u00e9raire\" e la cui prima uscita \u00e8 avvenuta il 1\u00ba dicembre 2017."}
{"id": "4550893", "revid": "767487", "url": "https://it.wikipedia.org/wiki?curid=4550893", "title": "Sabaka - Il demone del fuoco", "text": "Sabaka - Il demone del fuoco (\"Sabaka\") \u00e8 un film del 1955 diretto da Frank Ferrin.\n\u00c8 un film d'avventura statunitense con Nino Marcel, Boris Karloff e Lou Krugman.\nProduzione.\nIl film fu diretto, sceneggiato e prodotto da Frank Ferrin tramite la Ferrin e girato in cinque mesi a Mysore, in India. Il titolo di lavorazione fu \" Gunga Ram\".\nDistribuzione.\nIl film fu distribuito con il titolo \"Sabaka\" negli Stati Uniti dal 2 febbraio 1955 al cinema dalla United Artists. \u00c8 stato distribuito anche con il titolo \"The Hindu\".\nAltre distribuzioni:\nPromozione.\nLa tagline \u00e8: \"India's mightiest dramatic pageant!\"."}
{"id": "4550894", "revid": "46931", "url": "https://it.wikipedia.org/wiki?curid=4550894", "title": "Sabaka il demone del fuoco", "text": ""}
{"id": "4550895", "revid": "46931", "url": "https://it.wikipedia.org/wiki?curid=4550895", "title": "Sabaka", "text": ""}
{"id": "4550896", "revid": "486946", "url": "https://it.wikipedia.org/wiki?curid=4550896", "title": "Magazine Litt\u00e9raire", "text": ""}
{"id": "4550899", "revid": "599013", "url": "https://it.wikipedia.org/wiki?curid=4550899", "title": "Basin", "text": ""}
{"id": "4550901", "revid": "1305772", "url": "https://it.wikipedia.org/wiki?curid=4550901", "title": "Rusty (videogioco)", "text": " \u00e8 un videogioco a piattaforme sviluppato da C-Lab e pubblicato su NEC PC-9801 nel 1993.\nTrama.\nUn piccolo villaggio europeo \u00e8 oppresso dalla vampiressa Bloody Mary, la quale fa rapire al suo scagnozzo Brian Gateau diverse ragazze, utilizzando il loro sangue per risvegliare il suo malvagio padrone, il conte Monte Carlo, morto 300 anni prima. Rusty Sprinkle, una cacciatrice di vampiri, si far\u00e0 avanti per salvare le sue compaesane e liberare il suo villaggio, riuscendo infine a sconfiggere i due vampiri.\nModalit\u00e0 di gioco.\nIl gameplay ha forti similitudini con la serie \"Castlevania\", in particolare con \"Super Castlevania IV\" e \"Castlevania: Rondo of Blood\": Rusty infatti usa una frusta come arma primaria e pu\u00f2 attaccare in quattro direzioni (orizzontale e verticale), oltre che usarla per aggrapparsi ad alcune sporgenze per superare delle trappole. Sono inoltre presenti diverse armi secondarie.\nIl gioco \u00e8 diviso in dieci livelli, che percorrono l'intera avventura di Rusty: il primo livello infatti \u00e8 il suo stesso villaggio; i livelli successivi vedono la ragazza attraversare una foresta, un cimitero, una cattedrale, una profonda grotta, un antico tempio ed infine il castello del conte Monte Carlo, il quale (come quello di Dracula in \"Castlevania\") \u00e8 diviso in giardino, torre dell'orologio e l'interno vero e proprio."}
{"id": "4550904", "revid": "122732925", "url": "https://it.wikipedia.org/wiki?curid=4550904", "title": "Episodi di Burn Notice - Duro a morire (settima stagione)", "text": "La settima e ultima stagione della serie televisiva Burn Notice - Duro a morire \u00e8 stata trasmessa in prima visione assoluta negli Stati Uniti dal canale via cavo USA Network dal 6 giugno al 12 settembre 2013.\nIn Svizzera la stagione \u00e8 stata trasmessa in prima visione in lingua italiana da RSI LA1 dal 15 maggio al 2 giugno 2014; in Italia la stagione \u00e8 stata trasmessa in prima visione satellitare da Fox, canale a pagamento della piattaforma Sky, dall'8 agosto al 26 settembre 2014.\nL'accordo.\nTrama.\nMichael \u00e8 in Repubblica Dominicana da nove mesi sotto copertura. Finge di essere una ex-spia che ha tradito la cia dopo aver fatto un patto con l'agente Andrew Strong per salvare gli altri dalla prigione.\nIl suo bersaglio \u00e8 Burke, un uomo con cui aveva lavorato anni prima e che una volta scoperto che Michael si trova l\u00ec lo contatta per offrirgli un lavoro, obbligandolo per\u00f2 a fare una vita pi\u00f9 dignitosa - visto che Michael continuava a bere per consolidare la sua copertura.\nIntanto, a Miami, Sam riceve la visita di un uomo francese che si finge un agente per avere informazioni su Michael. Jesse ha ricevuto una visita simile da parte dello stesso uomo, che per\u00f2 fingeva un impiego differente. Fiona, intanto, ha un nuovo ragazzo, Carlos Cruz, e un'altra vita che non coinvolge pi\u00f9 Michael. \nMadeline \u00e8 alle prese con l'udienza per la custodia di Charlie, il figlio di Nate. Mentre Fiona la protegge, Sam e Jesse cercano l'uomo che li ha ingannati.\nMichael e Pablo, il secondo di Burke, devono far saltare una stanza in un edificio governativo. Riuscendoci, Mike acquista la sua fiducia. \nMentre Sam e Jesse incappano in una bomba trappola, Madeline va all'udienza e non ha idea che l'uomo che ha davanti sia proprio quello che ha minacciato Sam e Jesse; cos\u00ec, senza volerlo, gli rivela particolari sull'attuale incarico di Michael.\nLa copertura di Michael salta perch\u00e9 l'uomo era stato mandato da Pablo; Mike riesce a scappare e, vista la morte di Pablo, salva la sua copertura con Burke. L'agente Strong, tuttavia, decide che devono tornare a Miami per trovare il contatto di Pablo e salvare la missione.\nUna scelta difficile.\nTrama.\nMichael contatta Madeline per farle sapere che sta bene e la supplica di non chiedere pi\u00f9 sue notizie a nessuno. La CIA sta seguendo le mosse di Sam, Jesse e Fiona, i quali hanno scoperto molte cose sull'uomo che ha indagato su Michael. Si chiama Dexter Gamble (Nick E. Tarabay). Controllando le telecamere puntate su Fiona, Michael inizia a ricordare una serie di eventi del loro passato, partendo dal loro primo incontro a Dublino. Poi intercetta una chiamata di Fiona con un suo contatto, il quale le d\u00e0 un indizio su Gamble. \nLa gang, per\u00f2, cade in una trappola: Sam, Fiona, Jesse e Carlos sono assediati da due killer e Michael salva loro la vita con un colpo da lontano, evitando di farsi vedere. \nSam chiede aiuto al suo amico hacker Dixon per aiutarli col computer di Gamble e scoprire dove si trova ora.\nFiona, intanto, sembra molto infastidita di dover avere ancora a che fare coi problemi di Michael. \nIl gruppo fa visita all'indirizzo trovato da Dixon; mentre Fiona e gli altri si appostano per attendere il suo rientro, la CIA controlla la situazione in segreto. Michael ha tempo per ricordare il suo primo ballo con Fiona. Purtroppo, Gamble si fa vivo e rapisce Fiona; mentre sono sulle sue tracce, Michael ricorda altri momenti con Fiona a Dublino. \nGamble ha rapito Fiona perch\u00e9 vuole parlare con Michael Westen, ma lei non sa onestamente come contattarlo.\nGamble allora chiama Sam, il quale mente sul fatto di poter telefonare a Michael con un telefono satellitare di emergenza.\nGamble organizza un incontro con Sam, ma prima che i suoi amici possano finire in una trappola mortale, Mike decide di uscire allo scoperto per salvarli e Strong si trova costretto ad accettare il folle piano del suo agente.\nMike si presenta a sorpresa da Gamble e gli telefona, convincendolo a farsi passare Fiona. \nLe d\u00e0 un messaggio in codice e fa in modo che si getti a terra, cos\u00ec gli agenti della CIA sparano dall'esterno dell'edificio in cui si trovano lui e Fiona, uccidendo Gamble. \nSam e Jesse assicurano a Michael un appoggio se gli dovesse servire, ma Fiona lo saluta come per dirgli addio.\nSotto tiro.\nTrama.\nBurke (Adrian Pasdar) vuole rubare un camion con cui riporteranno l'attrezzatura fatta esplodere da Michael e Pablo; per farlo, contatta un uomo che vorrebbe essere pagato troppo e Burke lo uccide. Mike suggerisce di chiamare due amici di Miami (Sam e Jesse).\nMadeline, intanto, viene avvicinata da Al Sapienza (Paul Hipp), l'allibratore di Nate, il quale le chiede di pagare il debito del figlio di 80 mila dollari. Fiona decide di aiutarla.\nSam e Jesse arrivano in Repubblica Dominicana per aiutare Mike a rubare il camion e accettano dei compromessi morali quando scoprono che, se non fermeranno Burke, torneranno in galera. Fiona, invece, organizza un piano per scoprire dove Sapienza tiene tutti i suoi soldi: dargliene solo una parte e mettere un localizzatore nascosto in un gioiello di Madeline.\nIl furto del camion va bene, ma Sam \u00e8 costretto a uccidere una guardia. Lui e Jesse insistono per restare fino alla fine della missione per essere certi che vada a buon fine dopo questo sacrificio.\nFiona segue il localizzatore e, con l'aiuto di Madeline, ruba la cassaforte nascosta dietro a un muro per prendere tutti i soldi di Sapienza.\nMichael \u00e8 presente allo scambio della merce fra Burke e il suo cliente malavitoso, Rafael Serano, ma Burke uccide le guardie di Serano perch\u00e9 non vuole soldi, vuole informazioni per i suoi capi. Un elicottero di Burke arriva all'improvviso e nota i cecchini della CIA appostati su vari edifici. Michael trova il solito escamotage per salvarsi la vita e mantenere la copertura. Lui, Burke e Serano vanno via in elicottero. \nMadeline incontra l'allibratore e si vendica, minacciandolo di rovinarlo visto che ora ha la lista dei suoi clienti.\nBurke, invece, si fida sempre pi\u00f9 di Michael e promette che avr\u00e0 risposte sui suoi capi al momento giusto.\nEstremo sacrificio.\nTrama.\nMichael \u00e8 in missione per Burke (Adrian Pasdar) che, per farsi dare informazioni da Serano, minaccia di uccidere la figlia. L'uomo confessa dove si trova la prigioniera che Burke sta cercando, ma Burke lo invita a uccidersi per far s\u00ec che i russi da lui traditi non compiano ritorsioni sulla figlia.\nMike chiama ancora Jesse e Sam per un'operazione a Cuba: devono prelevare la donna imprigionata, Sonya, dalla base segreta dei russi.\nIl piano di Mike \u00e8 fare s\u00ec che i russi portino fuori la donna dopo aver fatto loro credere che la CIA voglia fare un'incursione. \nPer convincerli, Jesse propone di passare l'informazione tramite un passacarte di Miami, che per\u00f2 dovr\u00e0 essere rapito da Fiona affinch\u00e9 sembri che sia un traditore fuggito dalla citt\u00e0.\nDopo una chiamata struggente di Michael, Fiona decide di aiutarlo e insieme a Madeline rapisce l'agente russo, Ivan, al consolato di Miami.\nMichael entra nell'edificio di Cuba usando la sua fama con i russi. Il capo del commando, Duboff, non crede alla storia dell'assalto da parte della CIA. Deve quindi subentrare Fiona, che a Miami fa in modo che la borsa di Ivan sia ritrovata con dei documenti falsi che indicano l'edificio a Cuba.\nDopo aver fatto scoprire ai russi una finta base CIA abbandonata, Duboff continua a non credere che tra i suoi uomini ci sia un traditore d'accordo con Ivan a Miami. Cos\u00ec Sam e Jesse ne \"creano\" uno: rapiscono uno degli uomini di Duboff, facendo sembrare che sia scappato. Intanto, Fiona crea dei finti pagamenti a nome suo da parte di Ivan.\nI russi finalmente ascoltano Michael e decidono di lasciare l'edificio, ma prima ricevono la notizia che un sottomarino russo \u00e8 a Cuba e pu\u00f2 mandare un commando a difenderli. Ora Michael \u00e8 in trappola con Sonya.\nBurke decide di andare a salvarli fingendosi la fonte di Michael alla CIA e portando un portatile pieno di esplosivo nell'edificio. Dopo aver detto a Mike che deve difendere Sonya a ogni costo perch\u00e9 \u00e8 la chiave di tutto, Burke si fa esplodere per aprire una breccia nel muro e consentire a Mike e Sonya di fuggire con Jesse e Sam. \nFiona e Madeline fanno in modo che Ivan possa scappare con la sua fidanzata per rifarsi una vita, visto che loro due l'hanno messo nei guai.\nApprofittando di un momento di distrazione di Jesse, Sonya riesce a liberarsi e a scappare.\nLa fuga.\nTrama.\nMichael, Jesse e Sam inseguono Sonya (Alona Tal) nel bosco; quando Mike la trova le dice che Burke \u00e8 morto e le chiede di fidarsi di lui.\nVisto che il loro mezzo per scappare \u00e8 controllato dalla polizia, Sonya propone di chiamare un suo contatto per lasciare Cuba. Sam e Jesse non si fidano perch\u00e9 Sonya \u00e8 una spia russa molto pericolosa.\nA Miami, Carlos propone a Fiona di partire per una vacanza, ma lei viene contattata dall'agente Strong, il quale le chiede di non ansarsene perch\u00e9 Mike potrebbe avere bisogno di lei.\nMentre Michael e Sonya vanno dal suo contatto a studiare il piano per scappare, un agente russo, Oksana Zhirkov (Marina Benedict), si presenta in cerca di Sonya. L'uomo prova a proteggere Sonya e Michael, ma viene ucciso e i due riescono a scappare per un soffio. \nJesse e Sam decidono di avvicinare Oksana fingendosi agenti americani in cerca di Michael. La donna non vuole collaborare con loro perch\u00e9 non si fida, e chiede prove della loro lealt\u00e0.\nStrong, intanto, fa in modo che Fiona sia arrestata.\nJesse manda gli agenti di Oksana nel luogo in cui si trovano davvero Mike e Sonya e cos\u00ec iniziano a lavorare con lei, facendo in modo che l'aeroporto da cui scapperanno abbia dei punti deboli nella sorveglianza.\nStrong rivela a Fiona che se la missione va male torneranno tutti in carcere: Michael non gliel'aveva detto. Allora Fiona decide di rimanere per collaborare.\nMike e Sonya fanno delle riparazioni a un aereo in manutenzione per partire da Cuba, ma Oksana lo scopre e manda la polizia a cercarli. Jesse finge un attacco di Michael vicino alla base di Oksana per creare un diversivo e dargli il tempo di scappare.\nUsando la loro furbizia, Sam e Jesse riescono a scappare dalla base di Oksana e a farle credere che Michael e Sonya siano proprio l\u00ec fuori. Dopo aver raggiunto i due all'aeroporto, tutti e quattro volano via da Cuba. \nFiona spiega a Carlos che \u00e8 costretta a stare a Miami e ad aiutare Michael e lui, sebbene contrariato, accetta di rimanere al suo fianco. \nSonya scopre che \u00e8 stato un gruppo di hacker con base a Miami a consegnarla ai russi e ora vuole eliminarli.\nIl collettivo.\nTrama.\nMichael si vede con l'agente Strong per parlare della sua missione, poi pranza con Sonya in un ristorante e finge di essere un medico per curare uno degli hacker che ha subito un malore. Sonya, intanto, gli ruba dalle tasche un software salvato su una chiavetta. Per entrare nella rete de \"Il collettivo\" (il gruppo di hacker), Sonya decide di mandare Michael a fingersi in cerca di un lavoro. Sam e Jesse chiamano Barry per supporto tecnico.\nMichael e Fiona si fingono dunque criminali informatici e riescono a ottenere un appuntamento con il capo de \"Il Collettivo\" dopo aver dimostrato a Cody Ward, il reclutatore, che sono capaci di hackerare qualunque cosa. Intanto preparano un piano per ottenere i dati dall'interno. \nSam e Jesse aiutano Barry a cercare la sua fidanzata scomparsa nel periodo di quattro mesi in cui lui \u00e8 stato in prigione per colpa di Michael.\nMike e Fiona si calano dal tetto dell'edificio in cui lavorano per trovare un cavo da usare per violare la sicurezza; Fiona rischia di cadere quando la sua fune si sgancia, ma Michael la salva riportandola sul tetto con le sue sole forze. \nMentre Fiona distrae Cody, affascinato dalla donna, Michael cerca di rubare le informazioni per Sonya, ma viene scoperto ed \u00e8 obbligato a dimostrare di saper davvero hackerare dei sistemi. \nSam e Jesse devono escogitare un piano alternativo per trarre Michael e Fiona in salvo senza destare sospetti. I due si fingono poliziotti e obbligano Cody a collaborare con le autorit\u00e0; Michael e Fiona vengono lasciati andare quando il capo del gruppo scopre Cody a manipolare il loro sistema dall'interno. \nBarry scopre che la sua ragazza sta bene ma si \u00e8 messa con un altro uomo.\nDopo una conversazione tesa, Fiona saluta Mike ancora una volta facendogli capire che tra loro due \u00e8 finita.\nTornato al loft, Michael si trova a passare la notte con Sonya un po' per convincerla a farlo entrare nell'organizzazione, un po' per cercare consolazione...\nProva di lealt\u00e0.\nTrama.\nIn preda ai sensi di colpa, Michael confessa a Fiona di aver dormito con Sonya e si manifesta turbato all'idea di aver superato dei limiti. Poi Sonya (Alona Tal) lo obbliga a scrivere una relazione dettagliata sulla sua vita prima di portarlo a incontrare il capo dell'organizzazione. L'uomo non si presenta, ma fa un interrogatorio sulla vita di Michael alternandolo con delle forme di tortura psicologica. Intanto, per trovare Michael (che sembra scomparso) Sam e Fiona seguono Sonya.\nIl capo di Sonya droga Michael, che inizia ad avere delle allucinazioni nelle quali Fiona \u00e8 vicino a lui. \nL'uomo che lo interroga vuole sapere come ha fatto Michael a diventare un agente cos\u00ec esperto sul campo e Mike, in preda alle droghe, inizia a dialogare nella sua mente con Larry Sizemore (Tim Matheson), il quale gli fa capire che \u00e8 stato lui a plasmarlo e farlo diventare cos\u00ec forte. Mike confessa che aveva paura di diventare un mostro come Larry e anche che la cosa gli potesse piacere. Poi racconta come la loro ultima missione insieme lo abbia rovinato: aveva fatto esplodere una fabbrica in cui c'era un agente locale che li aveva traditi, ma anche dei civili. Ci\u00f2 spiega il motivo per cui Michael svolge le sue missioni sempre senza uccidere, se non \u00e8 strettamente necessario.\nIntanto, Sam e Fiona continuano a seguire Sonya con un localizzatore a infrarossi e scoprono che sta bruciando tutte le cose di Michael.\nMike, nel frattempo, ha altre allucinazioni che riguardano suo padre; quando si risveglia nella sua cella dopo l'ennesimo periodo di tortura, Sonya lo soccorre e decide di farlo scappare perch\u00e9 probabilmente Michael ha confessato qualcosa di troppo e ora lo vogliono uccidere. \nMike, per\u00f2, non si arrende e, dopo aver capito che non potrebbe aver detto nulla di compromettente, decide di tornare dal capo di Sonya, che apprezza la sua ritrovata consapevolezza di s\u00e9 e, finalmente, si presenta come James.\nSam, Fiona e Jesse capiscono che James \u00e8 molto potente quando scoprono che ha fatto distruggere la villa dove ha interrogato Michael per coprire le sue tracce. \nMike smaltisce l'effetto delle droghe a casa di Madeline e, nonostante sia felice di non essersi tradito, \u00e8 anche preoccupato per ci\u00f2 che ha visto e capito di se stesso.\nA caccia di mostri.\nTrama.\nMichael ha un incontro programmato con James, il quale cambia luogo dell'appuntamento all'ultimo secondo, rovinando i piani di Strong di assistere al meeting. Dopo avergli spiegato gli ideali dell'organizzazione, che si occupa di annientare i criminali senza proporre loro accordi, il primo incarico che James d\u00e0 a Michael \u00e8 andare a sequestrare un narcotrafficante cubano perdonato dagli inglesi e che ora vivr\u00e0 con tutti i comfort.\nStrong, intanto, segue una pista alternativa tramite i conti bancari rubati da Michael e manda Fiona e Jesse a scoprire perch\u00e9 James paga le cure di un uomo in un ospedale. Prima di partire, per\u00f2, Madeline mette in guardia Fiona che sta rischiando di perdere Carlos perch\u00e9 continua ad aiutare Mike. \nSam e Mike si incontrano a Cuba per catturare il narcotrafficante, Cabral, prima che venga estradato dagli agenti dell'MI-6. Sam propone a Cabral un finto accordo pi\u00f9 conveniente, ma Cabral non vuole accettare e preferisce rispettare il suo patto con l'MI6.\nCos\u00ec i due preparano un piano alternativo e piazzano una bomba sulla barca di Cabral prima che lui parta, in modo da fargli perdere la fiducia negli inglesi.\nJesse e Fiona vanno in Mississippi per interrogare il detenuto, che per\u00f2 nel frattempo si \u00e8 liberato dell'agente che lo sorvegliava. Strong fa bloccare l'ospedale fingendo un'epidemia per trovarlo prima che scappi. Dopo un'azione confusa, l'uomo riesce a nascondersi nell'obitorio e a prendere Jesse come prigioniero.\nMike e Sam, intanto, incontrano Cabral e riescono a rapirlo.\nIl criminale interroga Jesse perch\u00e9 vuole sapere dove si trova James Kendrick; racconta a Jesse di essere stato messo in un ospedale psichiatrico proprio da James e di volersi vendicare. Strong promette di aiutarlo a riavere la sua vita in cambio della sua collaborazione.\nMichael e Sam incontrano una pattuglia di guardie di Cabral e devono scappare in tutta fretta. Quando riescono a consegnare il criminale a James, lui si congratula ma non vuole coinvolgere Michael ulteriormente.\nPeter Mallard, l'uomo catturato da Jesse, chiede di parlare con Michael. Spiega che lui e James erano due Delta force e, durante una missione, James uccise tutti i suoi soldati... \nPillola amara.\nTrama.\nMichael e gli altri vengono \"convocati\" di forza da James che spiega loro la prossima missione: salvare il dottor Omar Hamed da un assassinio che potrebbe scatenare una guerra di interessi. Il capo dell'operazione sar\u00e0 Ben Snyder (David Meunier), un operativo di James.\nMadeline \u00e8 spaventata per il modo in cui le persone con cui lavora Mike conoscano i suoi movimenti e teme per la vita di Charlie.\nDurante la conferenza di Hamed, un cameriere viene obbligato dai terroristi ad avvelenare il cibo fornito ad Hamed. Dopo che l'uomo viene ucciso dai mandanti, Jesse e Fiona seguono il suo cellulare e scoprono che stava contattando un locale di spogliarelli diretto da un ingegnere chimico libanese, Khalid Maziq. Ipotizzando che possa essere stato lui a preparare il veleno, Jesse e Fiona si presentano al locale con una finta proposta, per poi rapirlo e cercare di ottenere l'antidoto e salvare Hamed.\nQuando Maziq non vuole aiutarli, Jesse e Fiona lo sequestrano. Con una mossa azzardata, Snyder gli inietta il veleno per costringerlo a dire dove \u00e8 l'antidoto per salvare anche se stesso. \nMadeline, intanto, riceve una visita di James che le confessa di farla seguire solo perch\u00e9 vuole proteggerla.\nGiunti al magazzino dove si trova l'antidoto, con grande sorpresa di Jesse e Fiona, Snyder decide di uccidere Mazik invece che curarlo. Allertate dagli spari, le guardie di Mazik ingaggiano una sparatoria che rallenta Jesse e Fiona. \nMichael e Sam raggiungono il magazzino con Hamed, ormai in fin di vita. Jesse riesce a uscire dall'edificio con l'antidoto, ma Fiona rimane indietro con Snyder per coprire la fuga dell'amico.\nQuando scoppia un incendio, Snyder si spaventa e decide di salvarsi a scapito di Fiona, che rimane bloccata dalle fiamme. Michael, per\u00f2, corre a salvarla da morte certa.\nJames elogia la squadra di Michael, ma decide di uccidere Snyder perch\u00e9 lo ritiene un codardo che non ha rispettato i loro ideali.\nScambio di favori.\nTrama.\nFiona mette in guardia Michael perch\u00e9 sta legandosi troppo a James, poi lui parte per le isole Canary dove Sonia (Alona Tal) lo informa che l'agente Roger Steele sta indagando su di lui e sull'associazione di James. La sua missione \u00e8 contattarlo per poter poi capire la situazione e ucciderlo. La casa di Steele \u00e8 troppo sorvegliata, quindi Sonia decide che devono ucciderlo fuori dalla sua residenza.\nNel frattempo, Fiona va con Carlos nel suo vecchio quartiere, dove scopre che Nando, finito in galera anni prima per una sua soffiata, ora lo vuole morto. La poliziotta che l'aveva aiutato a incastrarlo suggerisce di fare arrestare Nando (ora uscito di galera) per l'omicidio per il quale non era ancora stato condannato. Ora Carlos deve trovare il testimone che ha protetto per dieci anni, Lloyd Ritchey.\nStrong autorizza Michael a \"fare tutto ci\u00f2 che \u00e8 necessario\", ma la missione di Mike e Sonia fallisce comunque.\nSam e Jesse prelevano Lloyd e lo portano da Madeline; con un po' di difficolt\u00e0, Carlos e gli altri lo convincono a collaborare con la polizia.\nSonia vuole cambiare la missione chiedendo un attacco aereo che ucciderebbe tutte le persone nella villa, ma Mike propone di uccidere Steele con un fucile di precisione. Dopo averlo ingannato per farlo uscire allo scoperto, Mike uccide Steele come ha promesso.\nCarlos si incontra con la detective ma scopre che sta collaborando con Nando, che si presenta all'incontro e la uccide quando scopre che Lloyd non \u00e8 l\u00ec.\nNando sequestra Carlos, poi chiama Fiona proponendo uno scambio con Lloyd.\nFiona a malincuore chiede aiuto a Michael e Sonya per poter far liberare Carlos prima che Nando lo uccida. Con l'aiuto dell'organizzazione, Mike riesce a far eliminare Nando e a salvare Carlos.\nCarlos, per\u00f2, decide di andarsene perch\u00e9 ha capito che Michael lavora con persone pericolose che non hanno scrupoli a eliminare gli ostacoli per raggiungere i loro scopi. \nFiona prova a convincerlo a restare, ma Carlos parte.\nPunto di rottura.\nTrama.\nMichael e Sonya (Alona Tal) preparano documenti falsi per andare in America Latina e lui riesce a mettere un tracciante nel telefono di Sonya mentre lei dorme. Strong, intanto, prepara un piano per catturare James.\nMichael va a trovare Fiona, ancora scossa per la partenza di Carlos, e le chiede di proteggere Madeline e Charlie mentre sar\u00e0 via.\nL'imboscata della CIA a James va male, e l'uomo riesce a scappare con Mike e Sonya. Per farsi rintracciare da Sam, Jesse e Strong, Michael usa il cellulare della persona a cui ruba l'auto per fuggire. \nDurante la fuga, le due macchine di James e Michael si dividono; Mike va al porto per cercare una barca e risalire la costa, mentre la squadra di Strong interviene e uccide gli uomini di James.\nMichael scopre che a capo della squadra della CIA \u00e8 stato messo il suo vecchio nemico Simon Escher (Garret Dillahunt). Lavora per la CIA da due anni per risolvere missioni in cui c'\u00e8 da sporcarsi le mani. L'elicottero con cui Jesse, Sam e Strong stanno seguendo James viene attaccato, e l'uomo scappa con Sonya. Michael chiede via radio a James di raggiungerlo per aiutarlo.\nAnche Sam e Jesse scoprono che Simon \u00e8 a capo della squadra di Strong, e non ne sono entusiasti.\nFiona, intanto, protegge Madeline dagli uomini di James che la sorvegliano a vista.\nMichael viene esasperato da Simon e, quando lo psicopatico uccide l'ultimo sopravvissuto degli uomini di James, dopo un combattimento Michael lo accoltella.\nQuando James e Sonya raggiungono la rimessa per le barche, Michael decide di tradire Strong e permettere loro di salvarsi, perch\u00e9 \u00e8 deluso dalla CIA. \nArrivati alla casa sicura dell'organizzazione, James vuole torturare Sonya perch\u00e9 \u00e8 convinto che sia lei la traditrice. Michael allora confessa la verit\u00e0 per salvarla e ammette di aver sempre lavorato per la CIA. James gli chiede perch\u00e9 li ha salvati e Michael rivela tutta la sua delusione nei confronti dell'agenzia per cui ha dato tutto.\nLa scelta.\nTrama.\nSonya chiede a Michael se anche la loro relazione \u00e8 stata una bugia e lui ammette che ha finto ma una parte di lui tiene veramente a lei.\nJames crede all'onest\u00e0 di Michael e gli d\u00e0 la possibilit\u00e0 di rimanere con lui, per\u00f2 dovr\u00e0 mentire alla CIA.\nNel frattempo, il direttore della CIA vorrebbe chiudere l'operazione per l'insuccesso di Strong, ma Michael riesce a convincerlo a dargli altre 48 ore.\nSapendo che dovr\u00e0 muoversi da solo, Mike esclude Fiona e gli altri dalla missione. Fiona per\u00f2 lo segue grazie a un segnalatore. \nJesse e Sam vedono Michael insieme a James e capiscono che sta per tradire la CIA. Fiona allora decide di nascondere Charlie e Maddie per proteggerli e poi pensare a Michael.\nJames decide di consegnarsi alla CIA, convinto che Mike e Sonya continueranno il suo lavoro e saranno ancora pi\u00f9 forti; in questo modo, la CIA non sapr\u00e0 mai del suo tradimento e anche gli amici di Michael saranno salvi.\nJesse e Sam preparano una trappola per attirare Mike e portarlo via da Sonya che, nel frattempo, stanno organizzando il luogo per la consegna di James sul tetto di un edificio abbandonato.\nSam finge di voler l'aiuto di Michael per trovare Fiona (che avrebbe deciso di scappare dal paese se lui non si presenta). Durante il viaggio in auto, tuttavia, Mike capisce che Sam gli sta metendo. \nI due litigano e Michael confessa che da ora in poi sar\u00e0 a capo dell'organizzazione. I due si trovano addirittura a combattere perch\u00e9 Sam non vuole lasciare scappare Mike, che alla fine ha la meglio sull'amico. \nSonya \u00e8 preoccupata che Fiona possa mandare a monte il piano di consegna di James, ma Michael \u00e8 pronto a fare ci\u00f2 che serve per fermarla.\nJesse, Fiona e Sam decidono di fare un ultimo tentativo per salvare Michael da se stesso: mentre Jesse e Sam distraggono le guardie e Sonya, Fiona arriva sul luogo dell'incontro.\nLa donna supplica Michael di andarsene con lei, e quando Sonya li raggiunge si manifesta pronta a uccidere Fiona se non se ne occuper\u00e0 Michael. \nMike, tuttavia, \u00e8 confuso e incapace di prendere una decisione simile...\nMissione compiuta.\nTrama.\nDopo solo un momento di esitazione, Michael decide di sparare a Sonya per salvare Fiona.\nJames assiste all'omicidio dall'elicottero e scappa prima dello scambio con la CIA. \nMichael e gli altri diventano dei fuggiaschi e lui ancora non si capacita di aver tradito tutti loro. Intanto, la CIA mette una taglia sulla testa di tutti loro.\nDurante un tentativo di furto in un negozio, Mike salva Sam e Jesse da due commessi che vogliono consegnarli alla CIA.\nDecide poi di chiamare Strong, irritato con lui perch\u00e9 non ha consegnato James. \nMike va a trovare Madeline mentre gli altri cercano il genio informatico di James, il quale ha progettato il suo edificio per le comunicazioni. \nDopo aver trovato l'uomo, Jesse promette a Michael di stare fuori dall'azione per catturarlo e di proteggere Maddie e Charlie. \nIl programmatore dice a Mike dove si trova l'edificio di James, luogo in cui trover\u00e0 anche hard disk con backup di tutti i suoi contatti.\nMike, Fiona e Sam organizzano un piano per entrare nell'edificio, anche se gli altri notano che Mike sembra essere troppo sprezzante del pericolo, sicuramente perch\u00e9 si sente in colpa per aver tradito la fiducia di tutti. \nJesse parla con Maddie e le fa capire che loro ora sono la sua famiglia, per questo rester\u00e0 fino alla fine.\nJames fa tracciare i cellulari usa e getta rubati da Michael nel negozio e lo avverte di voler uccidere anche Maddie e Charlie. L'unico modo di salvare tutti \u00e8 che Michael si consegni a James.\nMichael chiama Maddie, la quale ha gi\u00e0 deciso di sacrificarsi facendo esplodere la casa in cui \u00e8 nascosta, cos\u00ec da permettere a Jesse di salvare Charlie. Michael \u00e8 sconvolto dalla notizia e dice addio alla madre, capendo che il suo sacrificio non dovr\u00e0 essere vano.\nDopo l'esplosione che causa la morte di Madeline, Jesse riesce a salvare se stesso e Charlie.\nMichael e Fiona uccidono quanti uomini di James riescono, ferendo anche il capo e permettendo a Sam di scappare con gli hard disk di James.\nIl criminale decide di chiudere la storia facendo saltare in aria l'edificio e Michael e Fiona restano all'interno. \nStrong concede la libert\u00e0 a Jesse e Sam, che hanno aiutato a smantellare la rete di James, e promette di mettere il nome di Michael fra gli agenti caduti della CIA.\nIn realt\u00e0, Michael e Fiona si sono salvati dall'esplosione e, mentre in America si celebrano i loro finti funerali, scopriamo che Sam e Jesse ben consapevoli che i due siano ancora vivi, e sono pronti a lavorare ancora insieme per aiutare i pi\u00f9 deboli. \nMike e Fiona si sono trasferiti con Charlie, presumibilmente in Irlanda, e vivono finalmente insieme e sereni."}
{"id": "4550905", "revid": "287204", "url": "https://it.wikipedia.org/wiki?curid=4550905", "title": "Hammond Calumet Buccaneers", "text": "Gli Hammond Calumet Buccaneers furono una squadra professionistica di pallacanestro con sede a Hammond, nell'Indiana. Fondata nel 1948, gioc\u00f2 in National Basketball League (NBL) nella sola stagione 1948-1949. L'impianto di gioco della partite casalinghe era l'Hammond Civic Center\nLa squadra si classific\u00f2 al terzo posto in Eastern Division, e fu eliminata al primo turno dei play-off dai Syracuse Nationals."}
{"id": "4550914", "revid": "3831", "url": "https://it.wikipedia.org/wiki?curid=4550914", "title": "Pilota-Cosmonauta della Federazione Russa", "text": ""}
{"id": "4550919", "revid": "599013", "url": "https://it.wikipedia.org/wiki?curid=4550919", "title": "Valerie Davies", "text": "Biografia.\nLaureata con lode in zoologia alla Otago University di Dunedin (Nuova Zelanda) con una tesi sui ragni Ctenizidae, consegu\u00ec il dottorato di ricerca al Somerville College di Oxford. Nel 1948 si spos\u00f2 con George Davies, di professione dentista (morto nel 2010). Nel 1963 il trasferimento a Brisbane, (Australia), in quanto il marito venne assunto alla cattedra di odontoiatria sociale dell'Universit\u00e0 del Queensland.\nIn questi anni la Todd lavor\u00f2 alla Otago University e a Brisbane, e nel 1972 venne nominata curatore della sezione aracnidi del Museo di Brisbane. Ha preso parte a varie spedizioni in zone disabitate del nord del Queensland\nCampo di studi.\nSi \u00e8 occupata prevalentemente dell'aracnofauna del Queensland (Australia); ha avuto al suo attivo la scoperta di 17 specie e 100 generi di ragni delle famiglie Malkaridae, Amphinectidae, Amaurobiidae, Gradungulidae, Pisauridae, Stiphidiidae.\nStudi e ricerche principali.\nDi seguito alcune pubblicazioni:"}
{"id": "4550923", "revid": "1573940", "url": "https://it.wikipedia.org/wiki?curid=4550923", "title": "Rhinodermatidae", "text": "Rhinodermatidae \u00e8 una famiglia di anfibi dell'ordine degli Anuri, presenti nelle foreste temperate del sud del Cile. \nTassonomia.\nLa famiglia comprende tre specie raggruppate in due generi:\nCollegamenti esterni.\n "}
{"id": "4550925", "revid": "1543377", "url": "https://it.wikipedia.org/wiki?curid=4550925", "title": "Tuffi ai Giochi della V Olimpiade - Piattaforma alta maschile", "text": "La competizione della piattaforma alta maschile di tuffi ai Giochi della V Olimpiade si tenne dal 6 all'11 luglio 1912 a Djurg\u00e5rdsbrunnsviken, Stoccolma.\nRisultati.\nLa competizione della piattaforma alta maschile consisteva in cinque tuffi, un tuffo con rincorsa e uno da fermo dalla piattaforma da 5 metri e un tuffo da fermo e due con rincorsa dai 10 metri.\nQualificazioni.\nSi disputarono 4 serie. I vincitori di ogni serie e i restanti quattro migliori punteggi avanzarono alla finale."}
{"id": "4550928", "revid": "729019", "url": "https://it.wikipedia.org/wiki?curid=4550928", "title": "Linea P", "text": "La Linea P, anche nota come Premetro o Linea E2, \u00e8 una linea metrotranviaria della citt\u00e0 di Buenos Aires, in Buenos Aires. \u00c8 caratterizzato dal colore ambra e si estende per 7,4\u00a0km. Ha tre capolinea, avendo due diramazioni: Intendente Saguier, Estaci\u00f3n Gral. Savio e Estaci\u00f3n Centro C\u00edvico.\nLa linea venne inaugurata il 27 agosto 1986. \u00c8 parte integrante del sistema metropolitano di Buenos Aires e dal 1994 il servizio viene effettuato da Metrov\u00edas insieme con le linee metro.\nStoria.\nL'attuale linea del Premetro o Linea E2 \u00e8 in realt\u00e0 solo una parte del progetto iniziale, che risale alla met\u00e0 degli anni '80, che comprendeva la costruzione di due rami: la \"E1\", che partendo da Plaza de los Virreyes avrebbe dovuto aggirare Avenida Dellepiane, per raggiungere Barrio Comandante Luis Piedrabuena, che si trova vicino alla Avenida General Paz; e la \"E2\", che \u00e8 l'unico ramo costruito, anche se non nella sua totalit\u00e0. Infatti il progetto iniziale prevedeva che la linea arrivasse fino a Puente La Noria, dove si sarebbe dovuto costruire un terminal di autobus, ma il progetto non venne realizzato.\nIl 9 ottobre del 2003, secondo la legge 1138, il legislatore decise di cambiare il nome a molte delle fermate del Premetro, preferendo nomi legati alle strade in cui erano collocate le fermate, piuttosto che nomi che ricordassero nomi di istituzioni o personaggi pubblici.\nAlla linea costruita nel 1986 vennero aggiunte due nuove fermate:\nMateriale rotabile.\nIl premetro cominci\u00f2 il servizio con una flotta di otto treni che vennero prodotti con parti elettromeccaniche dei treni della Linea A della metropolitana. Questi treni, che erano stati soprannominati \"lucertole\", effettuarono il servizio soltanto per due anni, e vennero sostituiti nel 1989 da nuovi modelli.\nI modelli vennero man mano smantellati nella loro totalit\u00e0. Ma nel 2004 l\"'Asociaci\u00f3n Amigos del Tranv\u00eda\" riscatt\u00f2 uno di questi modelli per restaurarlo e integrarlo nella collezione del museo \"Tranv\u00eda Hist\u00f3rico\" situato nel quartiere Caballito.\nStazioni.\nNell'elenco che segue, a fianco ad ogni stazione, sono indicati i servizi presenti e gli eventuali interscambi ferroviari:"}
{"id": "4550929", "revid": "169529", "url": "https://it.wikipedia.org/wiki?curid=4550929", "title": "Cucus\u00f2s", "text": "Cucus\u00f3s (greco: \u039a\u03bf\u03c5\u03ba\u03bf\u03c5\u03c3\u03cc\u03c2) era un'antica citt\u00e0 del Thema Lykandos, nell'attuale Turchia centro-meridionale, corrispondente all'odierna cittadina di G\u00f6ksun.\nStoria.\nLa citt\u00e0 viene citata per la prima volta, in forma esauriente, nel 535 d.C., dal geografo bizantino Ierocle, quale stazione di sosta (\"Cocuso\"), lungo la strada verso la provincia romana dell'Armenia II. Tuttavia, gi\u00e0 nel 351 d.C. le fonti ecclesiastiche parlano di un certo Paolo, vescovo della citt\u00e0, in polemica con gli eretici ariani della localit\u00e0. Ci\u00f2 significa che, gi\u00e0 a quell'epoca, la citt\u00e0 doveva essere stata eretta sede vescovile. Nel 404 d.C., vi venne esiliato San Giovanni Crisostomo. \nNel 536 d.C., la localit\u00e0 venne inclusa dall'imperatore Giustiniano nella provincia dell'Armenia III. In questo periodo, venne saldamente fortificata e divenne sede permanente di una guarnigione militare. Mantenne questa sua funzione, in particolare, quando venne a trovarsi quale fortezza di frontiera nelle numerose guerre arabo-bizantine. Nel 1068 ospit\u00f2 l'imperatore Romano IV Diogene mentre si stava dirigendo a combattere contro i Turchi Selgiuchidi a Manzikert. A seguito dell'invasione turca, numerosi Armeni, in fuga dai Selgiuchidi, vi trovarono rifugio, modificandone cos\u00ec la composizione etnica. Occupata dagli stessi Selgiuchidi, nel 1097 venne conquistata dalle truppe crociate all'epoca della Prima Crociata (\"Coxon, Coxa, Cosaor, Kosor\"). Dopo questo episodio, la localit\u00e0 non venne pi\u00f9 menzionata nelle fonti storiche. In epoca ottomana, era un piccolo centro di montagna a carattere agricolo e sede di mercato per i pastori dei dintorni, abitato da Armeni, Turchi e Curdi."}
{"id": "4550936", "revid": "31886", "url": "https://it.wikipedia.org/wiki?curid=4550936", "title": "Valerie Todd Davies", "text": ""}
{"id": "4550937", "revid": "773636", "url": "https://it.wikipedia.org/wiki?curid=4550937", "title": "Castello di Sant'Angelo", "text": ""}
{"id": "4550939", "revid": "647919", "url": "https://it.wikipedia.org/wiki?curid=4550939", "title": "Castel Sant'Angelo (Taranto)", "text": ""}
{"id": "4550943", "revid": "28592", "url": "https://it.wikipedia.org/wiki?curid=4550943", "title": "Orso I", "text": ""}
{"id": "4550947", "revid": "1123126", "url": "https://it.wikipedia.org/wiki?curid=4550947", "title": "Vescovo di Benevento", "text": ""}
{"id": "4550951", "revid": "584834", "url": "https://it.wikipedia.org/wiki?curid=4550951", "title": "Strada nazionale 4 Adriatica superiore", "text": ""}
{"id": "4550952", "revid": "110157", "url": "https://it.wikipedia.org/wiki?curid=4550952", "title": "Pervyj divizion 2010", "text": "La Pervyj divizion 2010 fu la diciannovesima edizione della seconda serie del campionato russo di calcio, l'ultima prima del cambio di nome in PFN Ligi. La stagione inizi\u00f2 il 27 marzo e si concluse il 6 novembre 2010. Vide la vittoria finale del , che venne promosso in Prem'er-Liga assieme al . Capocannoniere del torneo fu l'attaccante georgiano del Volga Ni\u017enij Novgorod Otar Martsvaladze con 21 reti realizzate.\nStagione.\nNovit\u00e0.\nDalla Pervyj divizion 2009 vennero promossi in Prem'er-Liga l' e il , mentre vennero retrocessi in Vtoroj divizion il , il , il , il e l'. Dalla Prem'er-Liga vennero retrocessi il e il , mentre dalla Vtoroj divizion vennero promossi la , l', il , il e l', vincitori dei cinque gironi.\nPrima dell'inizio della stagione il rinunci\u00f2 all'iscrizione per problemi finanziari, ripartendo dalla Vtoroj divizion. Inoltre, l' venne ammesso in Prem'er-Liga a completamento organico, a seguito dell'esclusione del . Per completare l'organico tutti i club classificatisi al secondo e al terzo posto nei cinque gironi di Vtoroj divizion vennero invitati a presentare domanda di iscrizione: solo due squadre avevano soddisfatto tutti i requisiti e vennero ammesse in Pervyj divizion: la e l'FK Volgograd, rispettivamente, seconda classificata nel girone centro e terzo classificato nel girone sud.\nIl Saljut-\u0116nergija torn\u00f2 alla denominazione , mentre l'FK Volgograd si fuse col assumendo la denominazione Rotor.\nFormula.\nLe 20 squadre partecipanti si sono affrontate in un girone all'italiana con partite di andata e ritorno per un totale di 38 giornate: venivano assegnati tre punti per la vittoria, uno per il pareggio e zero per la sconfitta. Le prime due classificate venivano promosse direttamente in Prem'er-Liga, mentre le ultime cinque classificate venivano retrocesse direttamente in Vtoroj divizion.\nClassifica finale.\nLegenda:\nNote:"}
{"id": "4550954", "revid": "547034", "url": "https://it.wikipedia.org/wiki?curid=4550954", "title": "The Voice of Italy - The Live Shows", "text": "The Voice of Italy - The Live Shows \u00e8 la seconda compilation legata alla prima edizione di \"The Voice of Italy\"; \u00e8 stata pubblicata il 30 maggio 2013 per la Universal Music."}
{"id": "4550957", "revid": "768068", "url": "https://it.wikipedia.org/wiki?curid=4550957", "title": "Hagios Thomasos", "text": "Hagios Thomasos Armen\u00f3n (greco: \u1f0c\u03b3\u03b9\u03bf\u03c2 \u0398\u03bf\u03bc\u03ac\u03c3\u03bf\u03c2 \u1f08\u03c1\u03bc\u03b5\u03bd\u1ff6\u03bd, lett. \"San Tommaso degli Armeni\") era un'antica citt\u00e0 del thema Carsiano, nell'attuale Turchia centro-meridionale, corrispondente all'odierna citt\u00e0 di Tomarza.\nStoria.\nLa citt\u00e0 viene citata per la prima volta nell'XI secolo, quando gli altopiani del Thema Carsiano, a nord della Cappadocia, vennero ripopolati da popolazioni Armene in fuga dai Turchi Selgiuchidi. Nel 1900, in epoca Ottomana, era sede vescovile armena . "}
{"id": "4550970", "revid": "93556", "url": "https://it.wikipedia.org/wiki?curid=4550970", "title": "Nikolaj Danilovi\u010d Pochitonov", "text": "Ufficiale dell'esercito, fu un militante dell'organizzazione rivoluzionaria Narodnaja Volja.\nBiografia.\nDi famiglia nobile, Pochitonov nacque a Mirgorod, nella provincia di Poltava, figlio di un generale dell'esercito. Studi\u00f2 nel Collegio militare di Kiev, e poi nella Scuola di artiglieria di San Pietroburgo, dove si diplom\u00f2 nel 1876 e fu assegnato alla V Brigata di artiglieria. Partecip\u00f2 dal 1877 al 1878 alla guerra russo-turca e matur\u00f2 le prime idee politiche di opposizione al regime zarista: come dichiar\u00f2 qualche anno dopo, gli sembrava assurdo combattere per la libert\u00e0 della Bulgaria - questo era uno dei pretesti avanzati dalla diplomazia russa - quando \u00abla Russia si trovava sotto l'oppressione del dispotismo\u00bb.\nNel 1879 entr\u00f2 nell'Accademia di artiglieria di Pietroburgo, da cui usc\u00ec laureato nel maggio del 1882. Gi\u00e0 nell'autunno del 1880 era entrato a far parte di Narodnaja Volja, formando con altri ufficiali un nucleo rivoluzionario composto di soli militari, tra i quali Degaev, Suchanov, \u0160tromberg e Roga\u010d\u00ebv, supervisionato da \u017deljabov e da Kolodkevi\u010d.\nCome scrive Vera Figner, Pochitonov, alto e di bell'apetto, possedeva una solida cultura e \u00abs'imponeva con l'eleganza e la sobria eloquenza dei suoi discorsi. Parlava con calma e serenit\u00e0, senza mai allontanarsi dalla realt\u00e0\u00bb. Comprendeva che l'idea di un'insurrezione armata era improponibile nella situazione di debolezza dell'organizzazione, e puntava all'allargamento delle forze rivoluzionarie presenti nell'esercito mediante una costante propaganda. Egli stesso si considerava per\u00f2 poco adatto al compito, anche per l'obiettiva difficolt\u00e0 di esporsi in prima persona. Sarebbe stato necessario lasciare l'esercito e entrare in clandestinit\u00e0, ma le sue condizioni di salute - avevano cominciato a manifestarsi in lui dei disturbi nervosi - non glielo permettevano, cos\u00ec che il suo apporto al movimento rivoluzionario fu piuttosto modesto.\nAlla fine del dicembre 1881 fu fermato dalla polizia, ma rilasciato per mancanza di prove a suo carico. Finita l'Accademia, fu prima assegnato in un reggimento stanziato nel Caucaso, poi a Kobeljaki, nella provincia di Poltava. Qui fu arrestato l'11 aprile 1883 su delazione di Degaev, che pure era stato suo compagno di Accademia e aveva sempre ostentato nei suoi confronti una sincera amicizia, ma che da qualche tempo era diventato un collaboratore dell'Ochrana.\nFu trasferito a Pietroburgo e il processo, detto, dal numero degli imputati, processo dei 14, inizi\u00f2 il 6 ottobre 1884. Con Pochitonov furono giudicati Vera Figner, Larisa \u010cemodanova, Ljudmila Volken\u0161tejn, Aleksandr \u0160tromberg, Afanasij Spandoni, Dmitrij Surovcev, Ivan Juvacev, Michail A\u0161enbrenner, Aleksandr Tichonovi\u010d, Nikolaj Roga\u010d\u00ebv, Vasilij Ivanov, Apollon Nemolovskij e Vladimir \u010cujko. Pochitonov apparve molto cambiato, pallido e dimagrito, e ammise di aver fatto parte di Narodnaja Volja. La sua condizione di militare era un'aggravante ed egli fu condannato a morte il 10 ottobre insieme agli ufficiali \u0160tromberg, A\u0161enbrenner, Tichonovi\u010d, Roga\u010d\u00ebv e Juvacev, oltre che a Vera Figner e a Ljudmila Volken\u0161tejn. Furono tuttavia giustiziati soltanto \u0160tromberg e Roga\u010d\u00ebv, mentre a Pochitonov e agli altri la pena fu commutata nel carcere a vita.\nDopo dieci anni di reclusione nella fortezza di \u0160lissel'burg, cominci\u00f2 a dare segni di pazzia. Formulava piani assurdi per arricchirsi enormemente in poco tempo, era ora irritabile e ora lamentoso, a volte passava davanti alle celle dei compagni chiedendo l'elemosina, un giorno fu sventato un suo tentativo di suicidio e alla fine cominci\u00f2 ad avere allucinazioni. Riconosciuto infermo di mente nell'autunno del 1895, il 17 febbraio 1896 lasci\u00f2 la fortezza per essere internato nell'Ospedale militare di San Pietroburgo, dove mor\u00ec quell'anno stesso."}
{"id": "4550971", "revid": "1573940", "url": "https://it.wikipedia.org/wiki?curid=4550971", "title": "Scaphiopodidae", "text": "Scaphiopodidae () \u00e8 una famiglia di anfibi dell'ordine degli Anuri, vive in climi temperati nel sud del Canada e degli Stati Uniti e in alcune zone del Messico\nTassonomia.\nLa famiglia comprende 7 specie raggruppate in 2 generi:\nCollegamenti esterni.\n "}
{"id": "4550984", "revid": "793215", "url": "https://it.wikipedia.org/wiki?curid=4550984", "title": "Mousge", "text": "Mousge (greco: \u039c\u03bf\u03c5\u03c3\u03b3\u1fc4) era un'antica citt\u00e0 della Galazia, nell'attuale Turchia centro-settentrionale, corrispondente all'odierno villaggio di Gecek (18\u00a0km. da Sivrihisar).\nStoria.\nLa citt\u00e0 viene citata per la prima volta nel VI secolo D.C., negli atti della vita di San Teodoro di Sikion. All'epoca, la citt\u00e0 era famosa, perch\u00e9 in primavera vi si teneva una festa dedicata alla Beata Vergine e per la chiesa costruita sulle rovine di un tempio pagano dedicato alla dea Afrodite. Negli anni 80, sotto il tekke locale, sono stai rinvenuti i resti della summenzionata chiesa ."}
{"id": "4551004", "revid": "247222", "url": "https://it.wikipedia.org/wiki?curid=4551004", "title": "The Well-Tempered Synthesizer", "text": "The Well-Tempered Synthesizer \u00e8 un album in studio della compositrice statunitense Wendy Carlos (allora Walter Carlos), pubblicato nel 1969.\nCos\u00ec come il precedente \"Switched-On Bach\", anche \"The Well-Tempered Synthesizer\" contiene noti brani di musica classica suonati interamente con il sintetizzatore moog, incluso l'intero Concerto brandeburghese n. 4 di Bach.\nTracce.\nTutti i brani sono stati arrangiati da Walter Carlos."}
{"id": "4551014", "revid": "599013", "url": "https://it.wikipedia.org/wiki?curid=4551014", "title": "Massimo Farioli", "text": "Carriera.\nCresciuto nelle giovanili dell'Amadio Modena, ha poi giocato tanti anni tra Legadue e Serie B, calcando tra l'altro i parquet di Sutor Montegranaro, Reyer Venezia, Triboldi Soresina, Casale Monferrato, Fulgor Forl\u00ec, Leonessa Brescia.\nDal 2015 \u00e8 il Responsabile del Settore Giovanile della Pallacanestro Sassuolo."}
{"id": "4551023", "revid": "110157", "url": "https://it.wikipedia.org/wiki?curid=4551023", "title": "Pervyj divizion 1998", "text": "La Pervyj divizion 1998 fu la settima edizione della seconda serie del campionato russo di calcio, la prima con questa denominazione. Vide la vittoria finale del , che venne promosso in Vys\u0161aja Divizion assieme alla Lokomotiv Ni\u017enij Novgorod.\nStagione.\nNovit\u00e0.\nPer il primo anno il campionato abbandon\u00f2 il nome di \"Pervaja liga\" di eredit\u00e0 sovietica.\nDalla Pervaja liga 1997 venne promosso in Vys\u0161aja Divizion l', mentre vennero retrocessi in Vtoraja liga lo , l', l', la e il . Dalla Vys\u0161aja Liga vennero retrocessi il , la e il , mentre dalla Vtoraja liga vennero promossi l', il e il .\nPrima dell'inizio del campionato il Sokol-P\u017dD Saratov torn\u00f2 alla denominazione di , mentre il CSK VVS Kristall Smolensk torn\u00f2 alla denominazione di .\nFormula.\nLe 22 squadre partecipanti si sono affrontate in un girone all'italiana con partite di andata e ritorno per un totale di 42 giornate: venivano assegnati tre punti per la vittoria, uno per il pareggio e zero per la sconfitta. Le prime due classificate venivano promosse direttamente in Vys\u0161aja Divizion, mentre le ultime cinque classificate venivano retrocesse direttamente in Vtoroj divizion. La diciassettesima classificata venne ammessa in uno spareggio promozione/retrocessione contro la vincitrice del girone ovest di Vtoroj divizion.\nClassifica finale.\nLegenda:\nNote:"}
{"id": "4551025", "revid": "287204", "url": "https://it.wikipedia.org/wiki?curid=4551025", "title": "Manrico", "text": "Origine e diffusione.\n\u00c8 composto dai due termini germanici \"man\" (\"uomo\") e \"ric\" (\"potere\", \"potente\"), e pu\u00f2 quindi essere interpretato come \"uomo potente\".\nCome il pi\u00f9 comune Enrico e gli altri nomi germanici analoghi, si \u00e8 diffuso in Italia con la presenza delle popolazioni longobarde a partire dal V-VI secolo.\nOnomastico.\nIl nome Manrico non \u00e8 portato da alcun santo patrono, quindi \u00e8 adespota; l'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "4551029", "revid": "21880", "url": "https://it.wikipedia.org/wiki?curid=4551029", "title": "Coragyps", "text": ""}
{"id": "4551063", "revid": "736476", "url": "https://it.wikipedia.org/wiki?curid=4551063", "title": "You (Ten Sharp)", "text": "You \u00e8 una canzone pop incisa nel 1991 dai Ten Sharp e facente parte dell'album \"Under the Water-Line\"; autori del brano sono Niels Hermes (autore della melodia) e Ton Groen (autore del testo). Si tratta del primo singolo inciso dal gruppo da quando \u00e8 diventato un duo, oltre che del singolo di maggiore successo del gruppo olandese.\nIl disco, prodotto da Niels Hermes e Michiel Hoogenboezem e uscito su etichetta Columbia Records, vendette 18 milioni di copie in vari Paesi e raggiunse il primo posto della classifica in Francia, Norvegia e Svezia.\nIl brano partecip\u00f2 al Festivalbar 1992.\nNel 2014 il brano \u00e8 stato pubblicato in una nuova versione dai The Equalizer con la collaborazione degli stessi Ten Sharp che hanno registrato nuovamente le voci della canzone.\nTesto.\nIl testo si presenta come una dichiarazione d'amore con parole del tipo \"Sei sempre nella mia mente\", \"Sei colei per cui io vivo\" e \"Sei il mio fuoco/la mia stella\" da parte di una persona che si definisce \"sempre di corsa\", ma che ora si pu\u00f2 fermare, perch\u00e9 ha trovato quello che cercava.\nCopertina del disco.\nNella copertina del disco compaiono le figure stilizzate di due pesci.\nVideo musicale.\nIl video musicale alterna le immagini in bianco e nero di una coppia innamorata\na quelle del gruppo. Inizialmente si vede questa coppia nel proprio letto, con la donna che si sta sistemando il trucco, e poi si ritrova assieme a degli amici in vari situazioni (in un'auto decappottata, in spiaggia, ecc.).\nCover.\nCover del brano sono state incise da:"}
{"id": "4551065", "revid": "729019", "url": "https://it.wikipedia.org/wiki?curid=4551065", "title": "Battaglia di Thymbra", "text": "La battaglia di Thymbra fu la battaglia decisiva nella guerra tra i Lidi, condotti da Creso, e l'impero persiano di Ciro il Grande, il quale, dopo l'inconcludente battaglia di Pteria del 547 a.C., aveva inseguito l'esercito di Creso fino in Lidia.\nSpiegamenti.\nCiro il Grande schier\u00f2 le sue truppe in una formazione quadrata, con la cavalleria sui fianchi e i carri in retroguardia, mentre i Lidi si misero in battaglia nella loro maniera classica, disposti su pi\u00f9 file, in maniera da sfruttare la loro superiorit\u00e0 numerica, avvolgendo il nemico.\nBattaglia.\nLa battaglia si svolse nella pianura di Thymbra, a ridosso della citt\u00e0 di Sardi, tra i resti dell'esercito in parte sciolto di Creso e i persiani di Ciro che, seppur in inferiorit\u00e0 numerica, ne usc\u00ec vincitore.\nIn netta inferiorit\u00e0 numerica l'esercito persiano riusc\u00ec ad avere la meglio riuscendo a sfruttare una serie di accorgimenti tattici, tra i quali le prime truppe cammellate, in grado di scompaginare la cavalleria dei lidi. I cavalieri lidi, una volta costretti a smontare dai propri animali, subirono il tiro degli arcieri persiani, ed una volta messi in rotta, furono caricati a fondo dalla cavalleria persiana.\nCreso ordin\u00f2 la ritirata, e quello che rimase del suo esercito entro nella citt\u00e0 di Sardi. Dopo 14 giorni di assedio la cittadella di Sardi apr\u00ec le porte e la Lidia fu conquistata definitivamente dai persiani.\nForze in campo.\nSecondo Senofonte i persiani schieravano 196.000 uomini, 1.300 cammelli e 700 carri, anche se una stima moderna riporta un numero inferiore, pari a circa 50.000 uomini. Per i Lidi, Senonfonte, parla di 420.000 soldati e 300 carri, mentre gli studiosi moderni suggeriscono una stima di circa 105.000 soldati."}
{"id": "4551074", "revid": "247222", "url": "https://it.wikipedia.org/wiki?curid=4551074", "title": "Sonic Seasonings", "text": "Sonic Seasonings \u00e8 un album in studio della compositrice statunitense Wendy Carlos, pubblicato nel 1972.\nI due LP dell'album contengono quattro brani meditativi, dedicati alle stagioni dell'anno, che presentano anche la tecnica del field recording. Nelle note di copertina della ristampa uscita nel 1998, Carlos dichiar\u00f2 che la musica era \"concepita per lavorare sui livelli del timbro e dell'esperienza\", cos\u00ec come su di un terzo considerato \"una vitale alternativa alle presentazioni acustiche e musicali dell'ambiente\".\nTracce.\nEdizione originale.\nTutti i brani sono stati composti e arrangiati da Wendy Carlos."}
{"id": "4551081", "revid": "310175", "url": "https://it.wikipedia.org/wiki?curid=4551081", "title": "Ferrari 637", "text": ""}
{"id": "4551082", "revid": "287204", "url": "https://it.wikipedia.org/wiki?curid=4551082", "title": "Politica linguistica nel Giappone moderno", "text": "Per politica linguistica nel Giappone moderno si intende la politica intrapresa dal governo a partire dalla Restaurazione Meiji del 1868 e proseguita fin dopo il secondo dopoguerra per promuovere e diffondere l'unit\u00e0 linguistica in tutto il territorio del Giappone e che, attraverso la diffusione del \"kokugo\", ovvero la \u201clingua nazionale\u201d, a partire dagli anni trenta, propugnava il rafforzamento e la diffusione degli ideali del nazionalismo e dello \u201cspirito nazionale\u201d (\"kokutai\"). Questi principi, presenti in Giappone sin dalla Restaurazione, anche attraverso questa politica linguistica, si rafforzarono al punto di diventare il perno su cui ruot\u00f2 l'aggressiva politica del Giappone negli anni che precedettero il secondo conflitto e fino alla sconfitta del Paese nel 1945.\nCornice storica.\nPaese feudale fino alla Restaurazione, il Giappone si presentava linguisticamente frammentato, con una grande variet\u00e0 di dialetti, spesso non mutualmente comprensibili. Inoltre, la distanza tra la lingua scritta e la lingua parlata, non solo dalle masse, ma anche dalle classi pi\u00f9 alte, era ormai andata consolidandosi, tanto che la lingua scritta, sempre e comunque appannaggio degli intellettuali, richiedeva un lunghissimo percorso di studio per essere prodotta o anche solamente letta.\nLa valenza conservatrice della lingua scritta \u00e8 evidente nel caso del Giappone di fine epoca Tokugawa, in cui i testi erano redatti ancora in uno stile classico, che a volte si rifaceva addirittura al kanbun o ad altri stili di matrice cinese.\nLo scritto si differenziava dal parlato non solo per l'impianto grammaticale e sintattico, ma anche quello fonologico, che produceva rilevanti discordanze tra il modo di scrivere le parole e di leggerle. Infatti quella che \u00e8 comunemente nota come \u201cortografia storica\u201d (\"rekishiteki kanazukai\") non era pi\u00f9 adatta a rendere per iscritto le parole che ormai avevano assunto una lettura diversa.\nGi\u00e0 durante la fase conclusiva dello Shogunato Tokugawa si andava delineando un movimento che sotto il nome di \"genbun itchi und\u014d\" (movimento per l'unificazione della lingua parlata e scritta) si muoveva su due strade diverse: la prima si rifaceva al cosiddetto \"stile vernacolare\" e tentava di avvicinare la lingua parlata a quella scritta; la seconda, invece, mirava alla creazione di uno stile scritto standard, inteso a mediare tra i due registri. Soltanto dopo la Restaurazione, tuttavia, nacque l'esigenza inderogabile di avere una lingua nazionale (\"kokugo\").\nLa Restaurazione Meiji port\u00f2 alla creazione di uno Stato centralizzato che pose fine all'allora Giappone territorialmente frammentato in feudi di varia dimensione. A questa unificazione territoriale doveva corrispondere l'unificazione linguistica che contribuisse a creare un sentimento di appartenenza alla nazione.\nQuesto bisogno di creazione di una lingua comune era in linea con il programma di \u201cilluminismo e civilt\u00e0\u201d (\"bunmei kaika\") messo in atto dal Governo del nuovo Stato Centralizzato.\nTra gli studiosi, vi \u00e8 chi mette in luce come fosse necessario per il Giappone, all'indomani dell'unificazione, \"\u00abriorganizzare le proprie coordinate ideologiche e culturali per venire incontro alle necessit\u00e0 che il processo di uno stato nazionale moderno porta con s\u00e9\u00bb\". Da questa necessit\u00e0 si gener\u00f2 un dibattito interno al paese, con vari indirizzi sui modi di procedere per creare una lingua atta a rappresentare il nuovo Giappone verso il mondo esterno e, nel contempo, a rafforzare l'unit\u00e0 interna.\nQuest'esigenza si fece pi\u00f9 forte in relazione ad uno degli eventi storici pi\u00f9 importanti per il Giappone dell'ultimo decennio del XIX secolo: la vittoria del Giappone contro la Cina nella Guerra Sino-Giapponese del 1894-1895. Il trionfo in questa guerra ha rappresentato un punto di svolta per il Giappone, non solo a negli aspetti militari, economici e politici: essa ha finito per rivestire il significato simbolico di atto di emancipazione dalla cultura cinese, il modello predominante in Giappone per molti secoli. Tuttavia il rapporto di sudditanza culturale \u2013e non solo- che il Giappone aveva avuto nei riguardi della Cina aveva cominciato a scricchiolare gi\u00e0 a met\u00e0 dell'Ottocento, quando la Prima Guerra dell'Oppio (1839-1942), che aveva costretto la Cina alla firma dei Trattati ineguali, mettendo a nudo l'arretratezza del paese asiatico nei confronti della potenza militare britannica.\nLa presa di coscienza, da parte dei giapponesi, della potenza raggiunta dal proprio Paese, provoc\u00f2 anche delle ripercussioni sul piano linguistico: il cinese, lingua che per anni era stata utilizzata per redigere i testi scritti in Giappone e da cui si era attinto a mani basse nel creare il sistema di scrittura si configurava come la lingua degli sconfitti. Questo, aliment\u00f2 ulteriormente il dibattito sulla riforma linguistica, che doveva riflettere il primato nipponico sull'ormai decaduto Impero celeste.\nKokugo e nazionalismo.\nPer \"kokugo\" si intende l'idioma nazionale giapponese standard, esente da dialettalismi e parlato esclusivamente dal popolo giapponese (\"kokumin\"), che in esso si riconosce e attraverso il quale esprime la propria cultura.\nL'idea di kokugo \u00e8 strettamente legata all'ideologia nazionalista giapponese. Dopo una prima fase di riorganizzazione interna, infatti, il governo Giappone intraprese ogni iniziativa atta a consolidare la propria posizione nello scacchiere mondiale, in primo luogo con l'adozione di una politica aggressiva nei confronti dei paesi vicini dell'Asia, politica che ebbe una svolta proprio con la vittoria sulla Cina nel 1894.\nPartendo dal presupposto che i cambiamenti linguistici generalmente riflettono cambiamenti di natura socio-politica, \u00e8 possibile desumere che all'origine della creazione dell'idea di \"kokugo\" vi fosse un iniziale sentimento di rivalsa nazionale originato dalle imposizioni delle potenze europee e degli stati uniti, a partide dalla stipula dei trattati ineguali del 1858.\nPertanto l'idea che stava alla base della creazione della \"kokugo\" era quella di agire prevalentemente su due aspetti chiave: uno endogeno, di unificare il popolo attraverso un idioma unico, che permettesse una comunicazione agevole in ogni parte del paese per poter completare il processo di trasformazione del Giappone e di istruzione delle masse; uno esogeno, ovvero la possibilit\u00e0, da parte del Giappone, di imporre la propria lingua alle popolazioni sottomesse e attraverso quella veicolare le idee e la cultura nipponica.\nIl sentimento di orgoglio nazionale che pervase il paese all'indomani della vittoria con la Cina produsse un ritorno, caldeggiato dalla oligarchia conservatrice alla guida del Paese, alle tradizioni giapponesi e, di contro, un rifiuto dell'accettazione acritica della cultura \u201coccidentale\u201d.\n\u00c8 proprio con l'avventura imperialista che il concetto di \"kokugo\" assunse tratti pi\u00f9 precisi e si mise in relazione con il concetto di \"kokutai\" inteso come \u201cspirito giapponese\u201d. Il \"kokugo\" era la diretta espressione del \"kokutai\" e, come tale, era propriet\u00e0 esclusiva del popolo nipponico. Per questo la lingua giapponese parlata da persone che non erano parte della comunit\u00e0 nazionale e che, di conseguenza, non possedevano \"kokutai\" venne detta \"nihongo\" (lingua giapponese).\nQuesta netta distinzione per\u00f2, venne rimodulata in una seconda fase dell'espansione colonialista giapponese, ovvero, nel momento in cui divenne necessario dare un indirizzo culturale alle popolazioni dell'Asia assoggettate.\nPolitica linguistica estera.\nLo spirito nazionalista che aveva pervaso il Giappone fin dall'inizio dal periodo Meiji, e la successiva aggressione imperialista, trovarono ampio riscontro nella politica linguistica adottata nei paesi colonizzati. Il \"kokugo\" venne concepito come mezzo di omologazione delle popolazioni sottomesse alla cultura nipponica. Come in patria il giapponese doveva fungere da collante per lo spirito nazionale per dar vita a un popolo (il \"kokumin\"), unito dagli stessi ideali, parimenti nelle colonie questo avrebbe dovuto essere il mezzo per la diffusione delle idee, dei costumi e dello spirito nazionale giapponese.\nData le enormi difformit\u00e0 culturali delle popolazioni assoggettate, la politica di insegnamento del giapponese nelle colonie differ\u00ec caso per caso, anche in base ai diversi interessi che il governo Giapponese nutriva in ogni paese. Le ambizioni geopolitiche del Giappone, che avevano portato alla formulazione, gi\u00e0 a partire dagli anni trenta, dell'idea di Sfera Comune di Prosperit\u00e0 della Grande Asia Orientale, indussero a concepire il \"nihongo\" come la lingua insegnata dai giapponesi alle popolazioni assoggettate di etnia non giapponese e il \"kokugo\" come espressione diretta dello spirito giapponese e pertanto appannaggio solo degli autoctoni.\nI casi principali che si possono prendere in esame sono: Corea, Manciuria e Sud-Est Asiatico.\nPolitica linguistica interna.\nIn epoca Tokugawa, le restrizioni alla mobilit\u00e0 delle persone e la inadeguatezza di collegamenti che permettessero l'interazione fra i diversi feudi aveva provveduto a creare le condizioni ideali affinch\u00e9 ogni \"han\" sviluppasse un proprio dialetto (h\u014dgen). La creazione di uno Stato centralizzato, tuttavia, poneva la necessit\u00e0 di una lingua unitaria, anche per permettere la creazione e il funzionamento di un capillare apparato statale.\nAlla ventata di esterofilia che caratterizz\u00f2 i primi anni dell'epoca Meiji, segu\u00ec un ritorno alla tradizione che port\u00f2 ad un'esaltazione della cultura autoctona e alla messa in discussione dei modelli occidentali precedentemente adottati.\nIl concetto di amor di patria (\"aikoku\") fin\u00ec per essere indissolubilmente legato alla conoscenza e all'utilizzo del \"kokugo\". Di conseguenza il popolo doveva liberarsi dai dialetti che si configuravano, nell'ottica del nuovo governo giapponese, come qualcosa di impuro e da estirpare, in quanto nei dialetti non albergava lo spirito nazionale.\nCome era accaduto per gli anni della modernizzazione, anche il progetto di eliminazione dei dialetti fu accompagnato da due slogan che riflettono la fermezza dei propositi giapponesi: \"h\u014dgen ky\u014dsei\" \u201ccorreggere i dialetti\u201d e \"h\u014dgen bokumetsu\" \u201csradicare i dialetti\u201d.\nUna ventata di intolleranza verso i dialettalismi e gli esotismi linguistici attravers\u00f2 il Giappone e lo strumento principale con cui il governo combatt\u00e9 la sua battaglia fu l'adozione di una particolare politica scolastica.\nLe lezioni di pronuncia nelle scuole elementari venivano condotte come un allenamento fisico. Prima dell'inizio delle lezioni inoltre i bambini dovevano eseguire per quindici minuti la \"kuchi no tais\u014d\" (ginnastica della bocca) in cui venivano ripetuti il sillabario e parole semplici all'unisono.\nSi affiancarono alle normali lezioni di lingua standard anche una campagna della vergogna tra i banchi di scuola verso coloro i quali non parlavano correttamente il \"kokugo\", ma si servivano di regionalismi. \nUna di queste particolari punizioni era l'utilizzo delle \"h\u014dgen-fuda\" (lett. \u201ctavolette dei dialetti\u201d): queste tavolette di legno, sulle quali venivano scritti i regionalismi pronunciati in classe dall'allievo, venivano messe al collo degli studenti in segno di scherno. \nUn ulteriore inasprimento delle punizioni fu introdotto nel 1917 con la promulgazione dell'Editto sul Controllo dei Dialetti (Giapponese), in cui la campagna contro tutto ci\u00f2 che non era lingua standard divenne ancora pi\u00f9 intollerante.\nCasi significativi.\nQuesta politica repressiva nei riguardi delle varianti dialettali ha dato luogo a quello che viene comunemente definito \u201cdialect complex\u201d, che potremmo tradurre in italiano come \"complesso del dialetto\", ovvero un crescente complesso d'inferiorit\u00e0 da parte di coloro, abitanti nelle zone lontane da Tokyo, il cui dialetto era stato preso a lingua standard, non erano riusciti a padroneggiare il \"kokugo\". Di questi, possiamo ricordare due casi significativi:\nMass media e istruzione passiva.\nI risultati di questa politica scolastica attiva per\u00f2 non furono incisivi come previsto. Molto pi\u00f9 pot\u00e9 quella che viene definita \u201cistruzione passiva\u201d: questa faceva leva sui nuovi media, la radio prima e la televisione poi, che contribuirono alla diffusione della lingua standard.\nIntrodotta nel 1925, la radio entr\u00f2 significativamente nella vita dei giapponesi dopo il 1926 anno in cui le tre stazioni principali confluirono nell'NHK (Nippon h\u014ds\u014d ky\u014dsai), l'ente radiofonico giapponese. Sottoposta fin dall'inizio a un rigido controllo dello Stato, la radio fu nazionalizzata nel 1936. Essa fu sostanzialmente uno strumento per contrastare la libert\u00e0 di espressione e il dibattito in Giappone, esercitando un forte controllo ideologico, nonch\u00e9 linguistico fino alla fine del secondo conflitto mondiale . Il governo, consapevole dell'enorme potenziale di questo mezzo di comunicazione, impose che qualsiasi annuncio fosse letto da uno speaker che padroneggiasse la lingua standard.\nTuttavia l'effetto della radio, cos\u00ec pure quello della televisione, non fu tanto quello di migliorare la pronuncia o correggere il dialetto, ma attraverso l'ascolto della lingua standard di contribuire alla sua comprensione, che fino ad allora non poteva considerarsi un'abilit\u00e0 scontata.\nLa pratica della diffusione dalla lingua standard attraverso i media \u00e8 praticata tuttora. Si pensi infatti ai telegiornali: ad illustrare le notizie del giorno, infatti, non sono giornalisti professionisti, ma esperti di dizione, i cosiddetti \"anauns\u0101\" (announcer).\n\u00c8 indubbio che un contributo fondamentale alla diffusione della lingua standard in Giappone sia stato dato dalla ripresa economica degli anni cinquanta e sessanta: l'aumento della mobilit\u00e0 sociale, lo spostamento delle persone dalle campagne alla capitale ha fatto s\u00ec che l'idioma nazionale venisse appreso attraverso il contatto diretto, cosa che si \u00e8 rivelata pi\u00f9 efficace di qualsiasi politica scolastica."}
{"id": "4551102", "revid": "109382281", "url": "https://it.wikipedia.org/wiki?curid=4551102", "title": "Shane Warne", "text": "Collegamenti esterni.\nProfilo di Shane Warne su ESPNcricinfo"}
{"id": "4551105", "revid": "767487", "url": "https://it.wikipedia.org/wiki?curid=4551105", "title": "Carl von Opel", "text": "Biografia.\nGeorg Adolf Carl Opel fu il primogenito di Adam Opel, fondatore della casa Opel nel 1862 a R\u00fcsselsheim.\nAlla morte del padre nel 1895 condusse l'azienda con gli altri quattro fratelli, e con la madre, verso l'azienda automobilistica odierna con l'assorbimento della Lutzmannfabrik di Dessau, fondata da Friedrich Lutzmann.\nCarl venne nobilitato il 17 gennaio 1918 a Darmstadt dal Granduca Ernesto Luigi del Granducato d'Assia; il 7 marzo il Consiglio ratific\u00f2 l'atto. I fratelli Wilhelm e Heinrich lo diventarono un anno pi\u00f9 tardi. Carl von Opel fu membro del \"Corps Franconia Darmstadt\"."}
{"id": "4551109", "revid": "47767", "url": "https://it.wikipedia.org/wiki?curid=4551109", "title": "Taavi", "text": ""}
{"id": "4551110", "revid": "47767", "url": "https://it.wikipedia.org/wiki?curid=4551110", "title": "Dafydd", "text": ""}
{"id": "4551111", "revid": "47767", "url": "https://it.wikipedia.org/wiki?curid=4551111", "title": "Davit", "text": ""}
{"id": "4551112", "revid": "47767", "url": "https://it.wikipedia.org/wiki?curid=4551112", "title": "Dovydas", "text": ""}
{"id": "4551118", "revid": "123701738", "url": "https://it.wikipedia.org/wiki?curid=4551118", "title": "Wendy Barrie", "text": "Biografia.\nFiglia di un agiato avvocato inglese, Marguerite Wendy Jenkins nacque a Hong Kong e studi\u00f2 nelle pi\u00f9 esclusive scuole, prima in un collegio di suore in Inghilterra per poi perfezionarsi in Svizzera.\nDopo aver lavorato in un istituto di bellezza e aver seguito un corso per segretaria, intraprese la carriera di attrice sui palcoscenici inglesi all'inizio degli anni trenta, favorita da un gradevole aspetto fisico, con occhi azzurri e capelli biondo-rossi. Scelse lo pseudonimo di Wendy Barrie, prendendo il cognome dal proprio padrino, il romanziere e commediografo scozzese J. M. Barrie, l'autore di Peter Pan.\nDopo aver lavorato per qualche tempo in teatro, fece il suo debutto cinematografico nel 1932 nel film \"Threads\", e apparve in una nutrita serie di pellicole britanniche, spesso diretta dai registi Alexander e Zolt\u00e1n Korda. Tra le migliori interpretazioni della Barrie del periodo \u00e8 da ricordare quella di Jane Seymour, terza moglie di Enrico VIII, nel film \"Le sei mogli di Enrico VIII\" (1933), ruolo che suscit\u00f2 nei suoi confronti l'interesse di Hollywood.\nSotto contratto con la Fox Film Corporation, la Barrie debutt\u00f2 sugli schermi americani nel 1935 in \"It's a Small World\", in cui recit\u00f2 al fianco di Spencer Tracy, una commedia romantica che venne giudicata dai critici come una malriuscita imitazione di \"Accadde una notte\". L'attrice interpret\u00f2 una risoluta signorina di buona famiglia (sul modello di Claudette Colbert nel celebre film di Frank Capra), la quale si innamora di un avvocato (Tracy).\nDopo essere passata alla MGM, apparve accanto a James Stewart in \"Speed\" (1936), un film incentrato sulle corse automobilistiche, quindi nel drammatico \"Strada sbarrata\" (1937), al fianco di Humphrey Bogart e Joel McCrea, e nel poliziesco \"Il mastino di Baskerville\" (1939), in cui interpret\u00f2 il ruolo di Beryl Stapleton accanto a Basil Rathbone, Nigel Bruce e Richard Greene, film che fu uno dei maggiori successi prodotti dalla 20th Century Fox nel 1939.\nDurante la prima met\u00e0 degli anni quaranta la Barrie continu\u00f2 a recitare in America e apparve in diverse pellicole incentrate sulle figure degli eleganti detective Simon Templar (il \"Santo\") e Gay Lawrence (the \"Falcon\"), entrambi interpretati da George Sanders, come \"The Saint Takes Over\" (1940), \"The Gay Falcon\" (1941) e \"A Date with the Falcon\" (1942).\nL'affermazione della televisione alla fine degli anni quaranta convinse la Barrie a diradare le proprie apparizioni cinematografiche in favore del piccolo schermo. Fu una delle prime attrici ad avere uno show televisivo personale, il \"The Wendy Barrie Show\", che and\u00f2 in onda per la prima volta sulla rete ABC nel novembre 1948, e termin\u00f2 la programmazione nel settembre 1950.\nLa sua ultima apparizione cinematografica risale al 1954 nella commedia \"La ragazza del secolo\", interpretata da Judy Holliday e Jack Lemmon. Si ritir\u00f2 dalle scene all'inizio degli anni sessanta, dopo due partecipazioni alle serie televisive \"The Islanders\" (1961) e \"The Beachcomber\" (1962) e diverse apparizioni come ospite in spettacoli radiofonici e televisivi.\nVita privata.\nPer un certo periodo il nome di Wendy Barrie fu legato a quello del gangster Bugsy Siegel.\nCittadina americana dal 1942, la Barrie mor\u00ec a Englewood (New Jersey) nel 1978, all'et\u00e0 di 65 anni, per le conseguenze di un ictus che l'aveva colpita e debilitata gi\u00e0 da alcuni anni."}
{"id": "4551125", "revid": "1573940", "url": "https://it.wikipedia.org/wiki?curid=4551125", "title": "Telmatobius", "text": "Telmatobius () \u00e8 un genere di anfibi anuri, unico appartenente della famiglia Telmatobiidae, presenti nei territori delle Ande.\nTassonomia.\nAlcuni studi scientifici consideravano suddividevano la famiglia \"Telmatobiidae\" una sottofamiglia di Ceratophryidae, recenti studi invece la classificano come famiglia separata, avente una relazione genetica distante con la famiglia Batrachylidae.\nComprende 63 specie"}
{"id": "4551126", "revid": "248219", "url": "https://it.wikipedia.org/wiki?curid=4551126", "title": "Telmatobiidae", "text": ""}
{"id": "4551131", "revid": "767487", "url": "https://it.wikipedia.org/wiki?curid=4551131", "title": "Wilhelm von Opel", "text": "Biografia.\nWilhelm Albert Opel figlio di Adam Opel, studi\u00f2 alla Technischen Hochschule Darmstadt e nella \"Akademischen Radfahrverein\" della stessa universit\u00e0, dal 1893 entr\u00f2 nel Corps Franconia. Nel 1897 spos\u00f2 Martha Bade, ebbe due figli: Fritz von Opel e Elinor von Opel. Con i suoi fratelli e la madre Sophie Opel, nel 1898 crearono la Opel automobilistica, la \"Anhaltische Motorwagenfabrik\" di Dessau gi\u00e0 di Friedrich Lutzmann.\nWilhelm divenne con il fratello Heinrich nobile, il 13 marzo 1917 a Darmstadt ad opera del Granduca Ernesto Luigi d'Assia del Granducato d'Assia.\nNegli anni '20 svilupp\u00f2 la catena di montaggio per la Opel \u201eLaubfrosch\u201c.\nNel 1929 vendette, con il fratello Friederich, l'azienda di famiglia Opel per 154 milioni di marchi alla General Motors. Rimase nel consiglio di vigilanza fino al 1945. Nel 1933 diventa cittadino onorario di Wiesbaden.\nIl 1\u00ba maggio 1933 entra nel NSDAP e anche nel \"F\u00f6rderndes Mitglied der SS\", diventa senatore della \"Hauses der Deutschen Kunst\" a Monaco di Baviera e membro della \"Akademie f\u00fcr Deutsches Recht\". In Spruchkammerverfahren l'8 gennaio 1947 fu condannato al pagamento di 2.000 RM."}
{"id": "4551143", "revid": "1766026", "url": "https://it.wikipedia.org/wiki?curid=4551143", "title": "Adriano Savio", "text": "Savio \u00e8 stato docente di numismatica antica presso l'Universit\u00e0 degli studi di Milano e direttore della Rivista italiana di numismatica e scienze affini."}
{"id": "4551144", "revid": "478814", "url": "https://it.wikipedia.org/wiki?curid=4551144", "title": "Lucas Pouille", "text": "Vanta cinque titoli del circuito ATP e la Coppa Davis 2017 vinta con la squadra francese. Il suo miglior risultato a livello individuale \u00e8 la semifinale agli Australian Open del 2019. Nel marzo 2018 ha raggiunto la 10\u00aa posizione della classifica mondiale, suo best ranking.\nBiografia.\nNasce da padre francese e madre finlandese e ha due fratelli. Consegue la Maturit\u00e0 ES durante la carriera Juniores. La madre, Lena Stenlund, finlandese di N\u00e4rpes, parla svedese come il 90% della popolazione di quel comune e come il 5% dei finlandesi. Durante l'infanzia Lucas Pouille andava in Finlandia due volte all'anno. I genitori si erano conosciuti nel Regno Unito, quando il padre Pascal lavorava sulla rotta Francia-Regno Unito per la compagnia di navigazione \u00c5land. La famiglia si stabilisce a Loon-Plage nei pressi di Dunkerque e all'inizio comunicano con Lucas anche in inglese. A duecento metri dalla loro casa viene costruito il circolo di tennis TC Loon-Plage.\nFino all'et\u00e0 di diciotto anni possedeva anche il passaporto finlandese, ma si rifiuta di svolgere il servizio di leva obbligatorio e gli viene tolta la nazionalit\u00e0. Nel febbraio 2015 lascia Parigi per risiedere e allenarsi a Dubai, per ragioni fiscali e per le buone condizioni di allenamento. \u00c8 sposato con Clemence, dalla quale nel gennaio del 2021 ha avuto la primogenita Rose.\nCarriera.\nInizi e risultati da juniores.\nLucas Pouille inizia a giocare a tennis all'et\u00e0 di otto anni nel circolo tennis di Loon-Plage. Allenato inizialmente da Christophe Zonnekynd, tre anni dopo aderisce al programma di formazione della federazione francese trascorrendo tre anni al polo di Poitiers e tre anni all'INSEP. Nel 2008 si laurea campione di Francia della categoria 13/14 anni. Nel 2010 raggiunge il secondo turno del Roland Garros juniores.\nNel 2011 arriva ai quarti di finale dell'Australian Open Juniores, sconfitto dal giocatore di casa Luke Saville, che lo eliminer\u00e0 anche nel secondo turno dello stesso torneo l'anno successivo. Nel novembre 2011 perde la finale dell'Osaka Mayor's Cup, prestigioso torneo di Grade A. Nel gennaio 2012 raggiunge il 23\u00ba posto della classifica di categoria. Non partecipa al Roland Garros juniores a causa di un infortunio. Rientra in agosto e guida la Francia alla vittoria nella Coppa europea disputata in Italia. \u00c8 il suo ultimo impegno con gli juniores, tra i quali ha vinto anche un torneo in singolare e uno in doppio di Grade 4 nell'ITF Junior Circuit.\n2010-2011: primi tornei da professionista.\nFa il suo esordio tra i professionisti nel marzo del 2010 con una vittoria al primo turno di qualificazione del Challenger di St. Brieuc sul n\u00ba 295 del ranking ATP Joseph Sirianni e viene eliminato nell'incontro successivo. In questa stagione e nella successiva i suoi impegni tra i senior sono limitati a sporadiche apparizioni. Deve aspettare fino al settembre del 2011 per la prima vittoria nel tabellone principale di un torneo professionistico, superando in due set Maximilian Dinslaken al primo turno del Futures Turkey F25, viene poi eliminato al secondo turno, ma guadagna il suo primo punto nel ranking.\n2012: due titoli Futures.\nNel 2012 gioca soprattutto nel circuito Futures; ad aprile arriva ai quarti nel France F9 e il mese dopo raggiunge la finale dello Sweden F3 a B\u00e5stad, persa in tre set contro Timo Nieminen. Dopo due semifinali nei Futures di Francia e Spagna, torna a disputare una finale nel Serbia F14 a Sokobanja e perde in tre set contro Jozef Kovalik. A ottobre inizia una tourn\u00e9e in America e l'11 novembre conquista il primo titolo da professionista al Futures Mexico F13 di M\u00e9rida superando in finale Mathias Bourgue per 6-4, 6-1. La settimana successiva si ripete all'F14, sempre a M\u00e9rida, dove inanella la 10\u00aa vittoria consecutiva sconfiggendo in finale in due set Filip Pellwo. Durante la stagione scala 1189 posizioni nel ranking mondiale e a fine anno si piazza alla n\u00ba 431.\n2013: esordio nel circuito maggiore e due titoli Futures.\nA gennaio, alla sua prima esperienza in una prova del Grande Slam, supera 6-2 6-2 il padrone di casa Sam Groth, n\u00ba 200 del ranking, al primo turno di qualificazione degli Australian Open 2013, ed esce al secondo turno per mano di Ruben Bemelmans. Riceve una wild-card ai tornei di Montpellier e Marsiglia e incassa due sconfitte al primo turno, rispettivamente da Viktor Troicki e Julien Benneteau. A fine marzo arriva in finale al Futures Vietnam F1 e due settimane dopo si aggiudica il Futures Vietnam F3 superando di nuovo in finale Mathias Bourgue. A maggio vince i suoi primi incontri in un Challenger a Samarcanda, e nei quarti di finale viene battuto da Pere Riba Madrid.\nGrazie a una wild-card fa il debutto nel tabellone principale di un torneo del Grande Slam al Roland Garros e vince il suo primo incontro nel circuito maggiore imponendosi sulla wild-card Alex Kuznetsov per 6-1, 7-6, 6-2. Al secondo turno viene sconfitto in tre set da Grigor Dimitrov. Fa il suo esordio da professionista sull'erba al successivo torneo ATP 250 di 's-Hertogenbosch, dove supera per la prima volta le qualificazioni nel circuito maggiore e al primo turno viene battuto in due set da J\u00e9r\u00e9my Chardy. Battuto all'ultimo turno di qualificazione dell'ATP 250 B\u00e5stad, due settimane dopo vince il suo quarto Futures all'Estonia F1 lasciando solo tre giochi a Ivan Nedelko. Verso la fine di agosto esce al secondo turno di qualificazione nella sua prima esperienza agli US Open. Nel Challenger di Kazan si spinge in semifinale dopo avere ottenuto negli ottavi la sua prima vittoria in carriera contro un top 100, il n\u00b0 78 del ranking Evgenij Donskoj. Il risultato gli garantisce per la prima volta l'ingresso tra i top 200, in 184\u00aa posizione, e chiude la stagione in 204\u00aa.\n2014: buoni risultati nei Challenger e terzo turno al Paris Masters.\nPer preparare la stagione 2014 Pouille svolge uno stage di una settimana in Svizzera insieme a Stan Wawrinka, n\u00b0 8 del ranking ATP. Riceve una wild-card agli Australian Open ed esce al primo turno in quattro set per opera di Du\u0161an Lajovi\u0107. Nella prima parte della stagione arriva quattro volte ai quarti di finale nel circuito Challenger e sale al n\u00b0173 della classifica mondiale. Deve quindi osservare una pausa di sei settimane nei mesi di marzo e aprile per un infortunio agli addominali. Alla sua prima esperienza in un torneo Masters 1000, si ferma al primo turno di qualificazione sulla terra battuta di Madrid. All'ATP 250 di Nizza supera invece il tabellone cadetto battendo nel turno decisivo il n\u00b0 80 ATP Donald Young e al primo turno del tabellone viene estromesso da Paul-Henri Mathieu. Al Roland Garros beneficia nuovamente di una wild-card per il tabellone principale e viene battuto al primo turno da Juan M\u00f3naco in tre set.\nA giugno guadagna diverse posizioni nel ranking con le semifinali raggiunte nei Challenger di Arad e Kosice, mentre a Wimbledon perde il primo incontro delle qualificazioni. Un infortunio al polso lo tiene lontano dai campi a luglio e ad agosto. Al rientro alle gare raggiunge subito la semifinale al Challenger di Stettino, seguita dalla sua prima finale nello stesso circuito al torneo di Mekn\u00e8s, dove perde in tre set contro Kimmer Coppejans dopo che nei quarti aveva concesso tre soli giochi al n\u00b0 63 ATP Pablo Carre\u00f1o Busta. Nel mese di ottobre ottiene il risultato pi\u00f9 significativo di inizio carriera al Masters 1000 di Parigi-Bercy: supera le qualificazioni battendo in due set il n\u00ba 41 ATP Steve Johnson e il n\u00ba 69 Jarkko Nieminen. All'esordio nel main draw di un Masters 1000 sconfigge 6-1, 6-4 il n\u00ba 27 ATP Ivo Karlovi\u0107, in un incontro che Pouille descrive come \"la sua vittoria pi\u00f9 bella\". Al secondo turno si impone con due tie-break sul n\u00b020 ATP Fabio Fognini, prima di essere eliminato in due set dal n\u00b0 2 del mondo Roger Federer. Durante il torneo il suo allenatore evidenzia i progressi compiuti in termini di impegno e capacit\u00e0 di spostamento in campo. Chiude il 2014 con la sconfitta subita da Tobias Kamke nei quarti di finale del Challenger di Mouilleron-le-Captif, al n\u00b0 133 della classifica mondiale.\n2015: due semifinali ATP e top 100.\nInizia la stagione 2015 con l\u2019eliminazione al primo turno delle qualificazioni del torneo ATP 250 di Brisbane. Sul cemento del 250 di Auckland perde al turno decisivo di qualificazione contro Ji\u0159\u00ed Vesel\u00fd, futuro vincitore del torneo, ma viene ripescato nel tabellone principale come lucky loser. Beneficia quindi di un bye al primo turno e negli ottavi di finale sconfigge in due set la wild-card Michael Venus. Sempre in due set si impone nei quarti su Albert Ramos Vi\u00f1olas e raggiunge la sua prima semifinale ATP, dove viene sconfitto in tre set da Adrian Mannarino. Sale cos\u00ec alla posizione n\u00b0 117 della classifica mondiale. Riceve una wild-card anche per gli Australian Open e al primo turno perde in cinque set dal n\u00ba19 ATP Ga\u00ebl Monfils dopo avere vinto i primi due.\nSul cemento indoor dell'ATP 250 di Montpellier supera il primo turno in due set a spese di Aleksandr Kudrjavcev prima di arrendersi in due partite a Richard Gasquet. Supera le qualificazioni a Dubai e al primo turno del main draw viene eliminato in due set da Simone Bolelli. Al torneo di Monte Carlo, sua prima esperienza in un Masters 1000 su terra battuta, entra in tabellone grazie a una wild-card e sconfigge al primo turno il n\u00ba 44 ATP Dominic Thiem con il punteggio di 6-4, 6-4. Al secondo si inchina a Rafael Nadal, n\u00b05 del mondo, che gli concede soltanto tre giochi. Il 20 aprile 2015 entra per la prima volta nella Top 100 della classifica mondiale, alla posizione n\u00b0 98, che gli assicura l'ingresso nel tabellone principale del torneo di Wimbledon.\nDopo due quarti di finale in tornei Challenger e il secondo turno raggiunto all'ATP di Nizza, riceve la terza wild-card consecutiva al Roland-Garros e viene sconfitto al primo turno in quattro set da Gilles Simon. Durante il torneo viene ufficialmente annunciata la collaborazione gi\u00e0 in corso da diversi mesi tra Pouille e Yannick Noah. Al termine del torneo abbandona la Nike e firma un contratto con il marchio sportivo Adidas. Seguono quattro sconfitte consecutive nei tornei sull'erba, l'ultima delle quali al primo turno di Wimbledon, dove si arrende in quattro set al n\u00b0 14 ATP Kevin Anderson. Il 27 luglio 2015 sale al n\u00b0 85 della classifica mondiale. Sulla terra rossa dell'ATP 500 di Amburgo supera le qualificazioni eliminando in tre set Carlos Berlocq e Renzo Olivo; raggiunge quindi la sua seconda semifinale ATP senza perdere alcun set superando nell'ordine \u00cd\u00f1igo Cervantes Hueg\u00fan, Juan M\u00f3naco e nei quarti di finale batte per la prima volta Beno\u00eet Paire. L'accesso alla finale gli viene negato da Fabio Fognini, che lo sconfigge in due set. In classifica sale cos\u00ec alla posizione n\u00b0 64.\nLa campagna sul cemento nordamericano comincia con l'eliminazione a sorpresa nelle qualificazioni di Winston-Salem contro il n\u00b0 435 del mondo Sekou Bangoura. Alla sua prima partecipazione nel tabellone principale degli US Open esce di scena al primo turno in quattro set contro Evgenij Donskoj. Quasi un mese pi\u00f9 tardi giunge ai quarti di finale a San Pietroburgo, grazie ai successi in tre set su Ri\u010dardas Berankis e in due set su Jerzy Janowicz. A interromperne il cammino \u00e8 Roberto Bautista Agut che lo supera in due partite. Inizia la trasferta asiatica a Shenzhen con la sconfitta patita al primo turno contro Adrian Mannarino, che gli concede soltanto tre giochi; non supera le qualificazioni a Pechino e a Shanghai. Sul cemento indoor dell\u2019ATP 250 di Mosca supera il primo turno per il ritiro di Simone Bolelli e al secondo sconfigge in due set Daniel Gimeno Traver, esce nei quarti perdendo di nuovo contro Bautista Agut. Grazie a un invito degli organizzatori partecipa per la seconda volta al Masters 1000 di Parigi-Bercy e viene battuto al primo turno da J\u00e9r\u00e9my Chardy. Conclude la stagione raggiungendo la finale al Challenger di Mouilleron-le-Captif, dove viene sconfitto da Beno\u00eet Paire al tie-break del terzo set dopo avere sprecato un match-point. Chiude l\u2019anno alla posizione n\u00b0 78 del ranking mondiale.\n2016: quarti a Wimbledon e US Open, 1\u00ba titolo ATP e Top 20.\nInizia la stagione dal torneo di Brisbane e al primo turno sconfigge Yoshihito Nishioka, negli ottavi batte in tre set il n\u00b0 16 del mondo David Goffin e nei quarti si arrende a Milos Raonic, futuro vincitore del torneo, che sar\u00e0 suo giustiziere anche al primo turno degli Australian Open. Nel torneo di doppio del Major australiano Pouille ottiene in coppia con Adrian Mannarino il suo miglior risultato in questa specialit\u00e0 in una prova del Grande Slam raggiungendo la semifinale, dove viene battuto da Jamie Murray / Bruno Soares.\nAlla sua prima esperienza nei Masters 1000 statunitensi di inizio stagione, a Indian Wells, esce di scena al primo turno per mano di Borna \u0106ori\u0107, mentre a Miami supera i primi due turni battendo in due set rispettivamente Tejmuraz Gaba\u0161vili e Guillermo Garc\u00eda L\u00f3pez. Al terzo turno ottiene la prima vittoria in carriera contro un top 10 sconfiggendo in tre set David Ferrer, n\u00b0 8 del mondo, dopo due ore e 45 minuti di battaglia. Negli ottavi crolla in meno di un'ora raccogliendo un solo gioco contro Gilles Simon.\nLa sua stagione sul rosso prende il via al Masters 1000 di Monte Carlo e al primo turno supera Nicolas Mahut in due set, al secondo batte per la seconda volta un top 10 estromettendo in tre set il n\u00b0 10 del mondo Richard Gasquet. Si qualifica cos\u00ec per la seconda volta consecutiva agli ottavi di finale di un Masters 1000, dove perde in due set contro il n\u00b0 9 del mondo Jo-Wilfried Tsonga. Prosegue la positiva stagione sul rosso a Bucarest battendo Du\u0161an Lajovi\u0107 al primo turno e al secondo Ivo Karlovi\u0107. Nei quarti di finale elimina in tre set Paolo Lorenzi e battendo in due set Federico Delbonis accede per la prima volta a una finale del circuito maggiore. Nell'ultimo atto, Fernando Verdasco gli impedisce di sollevare il primo trofeo ATP, imponendosi in due set.\nSupera le qualificazioni al Masters 1000 di Madrid e al primo turno sconfigge nuovamente David Goffin, al tie-break del set decisivo dopo avere annullato quattro match-point. Al secondo turno viene eliminato in tre set da Sam Querrey. Entra nel tabellone principale degli Internazionali d'Italia come lucky loser e gode di un bye al primo turno, al secondo supera nuovamente Ernests Gulbis, dopo essere stato in svantaggio di un set e di un break. Negli ottavi sconfigge per la seconda volta in altrettante sfide dirette David Ferrer, n\u00b0 9 del mondo, in due set. Nei quarti sfrutta il forfait per infortunio di Juan M\u00f3naco e si qualifica alla sua prima semifinale di un torneo Masters 1000, dove il n\u00b0 3 del mondo Andy Murray, futuro vincitore del torneo, gli lascia soltanto tre giochi. Grazie a questi risultati entra per la prima volta nella Top 50, al 31\u00ba posto del ranking ATP.\nAl suo quarto Roland Garros, prima prova del Grande Slam a cui accede come testa di serie, supera al primo turno Julien Benneteau in quattro set e al secondo viene battuto in tre set da Andrej Martin. Subisce due sconfitte al primo turno nei tornei sull'erba di Stoccarda e Halle, rispettivamente da John Millman e Kei Nishikori. A Wimbledon supera al primo turno in quattro set Marius Copil, al secondo Donald Young in tre partite e al terzo Juan Mart\u00edn del Potro in quattro. Nonostante un infortunio al piede occorsogli all'inizio del secondo set, al quarto turno si impone su Bernard Tomi\u0107 per 10-8 al quinto set, raggiungendo per la prima volta in carriera i quarti di finale di uno Slam. La sua corsa si ferma contro il n\u00b0 9 del mondo Tom\u00e1\u0161 Berdych, che lo sconfigge in tre set. A fine torneo fa il suo esordio in Coppa Davis a T\u0159inec nella sfida valida per i quarti di finale vinti dalla Francia sulla Repubblica Ceca e supera in tre set Ji\u0159\u00ed Vesel\u00fd, portando la sua squadra sull'1 a 1.\nVince il suo primo incontro in carriera agli US Open sconfiggendo Michail Kuku\u0161kin in quattro set. Al secondo turno elimina il qualificato Marco Chiudinelli dopo essere stato a due punti dalla sconfitta e vince cos\u00ec per la prima volta in carriera un incontro in cui era in svantaggio di due set. Sempre in cinque set elimina Roberto Bautista-Agut, rimontando stavolta uno svantaggio di due set a uno; negli ottavi ha la meglio in cinque set sul n\u00b0 5 del mondo Rafael Nadal dopo oltre quattro ore di gioco, in quella che definisce una \"vittoria leggendaria\". Diventa cos\u00ec il primo francese a sconfiggere Rafael Nadal al quinto set. Nei quarti di finale si arrende a Ga\u00ebl Monfils in tre partite.\nDal 16 al 18 settembre, per la semifinale del Gruppo Mondiale di Coppa Davis, la Francia viene sconfitta dalla Croazia a Zara. Pouille viene sconfitto in quattro set da Marin Cilic e, a risultato ormai acquisito in favore dei croati, supera in due set Marin Draganja. Accreditato della testa di serie n\u00b0 3 a Metz, dopo un bye al primo turno supera in tre set Pierre-Hugues Herbert e Julien Benneteau approdando in semifinale, dove sconfigge nuovamente David Goffin e raggiunge la sua seconda finale nel circuito maggiore. Nel capitolo conclusivo sconfigge il n\u00b0 10 del mondo Dominic Thiem con il punteggio di 7-6, 6-2 e conquista il suo primo titolo ATP, portandosi alla 16\u00aa posizione del ranking mondiale.\nPrende parte allo swing asiatico disputando l\u2019ATP 500 di Pechino e al primo turno elimina in due set la wild-card Lu Yen-hsun, prima di arrendersi negli ottavi a Grigor Dimitrov in tre set. Alla sua prima partecipazione nel main draw dello Shanghai Masters supera Fernando Verdasco e Nicol\u00e1s Almagro in due set, prima di cedere a Andy Murray, sempre in due partite. Tornato in Europa esce di scena al primo turno a Vienna per mano di Feliciano L\u00f3pez. Alla vigilia dell'ultimo torneo dell'anno, il Paris Masters, nutre ancora qualche speranza di qualificarsi per le ATP Finals, ma, dopo essersi preso la rivincita su Feliciano Lopez, al secondo turno viene eliminato da Andy Murray, che gli concede appena tre giochi. Chiude l'annata al 15\u00ba posto del ranking e i colleghi dell'ATP gli assegnano il premio per il giocatore maggiormente migliorato.\n2017: vittoria in Davis, tre titoli ATP.\nInizia la stagione con una vittoria su Gilles Simon in due tie-break nel primo turno del torneo di Brisbane, che deve abbandonare per un infortunio all'alluce destro subito durante il successivo incontro con Kyle Edmund. Lo stesso problema lo porta alla sconfitta in quattro set al primo turno degli Australian Open contro il qualificato Aleksandr Bublik.\nEsce al primo turno anche a Rotterdam, perdendo in due set da Philipp Kohlschreiber. Torna al successo a Marsiglia eliminando nell'ordine Alja\u017e Bedene e Daniil Medvedev e in semifinale Richard Gasquet. Alla sua terza finale ATP si arrende in due partite a Jo-Wilfried Tsonga. La settimana successiva prende parte al torneo ATP 500 di Dubai accreditato della testa di serie n\u00b0 7, e nei primi turni supera Adam Pavl\u00e1sek e Marius Copil; nei quarti ha la meglio su Evgenij Donskoj al tie-break del set decisivo e in semifinale soccombe a Andy Murray, per la quarta volta in altrettante sfide dirette.\nVince per la prima volta un incontro al Masters 1000 di Indian Wells sconfiggendo in due set Jan-Lennard Struff, al secondo turno si arrende a Donald Young, che lo elimina in due anche al primo incontro nel successivo Masters 1000 di Miami. Ad aprile, nella sfida valida per i quarti di finale del Gruppo Mondiale di Coppa Davis vinta per 4-1 contro la Gran Bretagna sulla terra rossa di Rouen, vince in tre set nel primo singolare su Kyle Edmund.\nSi presenta al Masters 1000 di Monte Carlo con la testa di serie n\u00b0 11 ed entra per la prima volta nel tabellone principale del torneo in virt\u00f9 della posizione in classifica. Giunge nei quarti di finale senza perdere un set, eliminando in successione Ryan Harrison, Paolo Lorenzi e Adrian Mannarino, quest'ultimo ritiratosi nel corso della prima partita. Il primo set del torneo lo perde contro Pablo Cuevas, che serve per il match nel set decisivo vinto 7-5 dal francese. Nella sua seconda semifinale a livello di Masters 1000 si inchina in tre set alla rivelazione del torneo Albert Ramos Vi\u00f1olas. La settimana successiva \u00e8 di scena a Budapest, dove \u00e8 accreditato per la prima volta nel circuito maggiore della testa di serie n\u00b0 1. Al primo turno beneficia di un bye e all'esordio elimina Ji\u0159\u00ed Vesel\u00fd. Nei quarti di finale supera Martin Kli\u017ean e in semifinale Paolo Lorenzi, che \u00e8 l\u2019unico a strappargli un set; in finale dispone di Alja\u017e Bedene in due partite e conquista il secondo titolo in carriera, il primo sul rosso.\nDopo due eliminazioni al primo turno nei Masters 1000 di Madrid e Roma, Al primo turno del Roland-Garros si prende la rivincita su Julien Benneteau che l'aveva eliminato l'anno precedente, superandolo al quinto set. Al turno successivo elimina in tre set Thomaz Bellucci e al terzo turno si arrende al quinto set ad Albert Ramos Vi\u00f1olas, dopo essere stato in vantaggio per due set a uno.\nComincia quindi la stagione sull'erba a Stoccarda, e al turno d\u2019esordio supera in rimonta Jan-Lennard Struff dopo avere salvato un match-point, nei quarti batte in tre set Philipp Kohlschreiber, finalista dell\u2019edizione precedente. In semifinale si impone in due set su Beno\u00eet Paire e raggiunge la sua prima finale ATP sull'erba. Nel capitolo conclusivo trionfa in tre set su Feliciano L\u00f3pez, specialista della superficie, conquistando il terzo titolo in carriera. La settimana seguente, nell\u2019ATP 250 di Halle, batte nuovamente al primo turno in tre set Jan-Lennard Struff, prima di arrendersi in tre partite al padrone di casa e campione in carica Florian Mayer. A Wimbledon non riesce a difendere i quarti raggiunti l'anno precedente, supera il primo turno Malek Jaziri ma al secondo perde in quattro set da Jerzy Janowicz.\nInizia la trasferta americana con due sconfitte al primo turno, a Washington contro la wild-card Tommy Paul e al Masters 1000 di Montreal, dove viene fermato in due tie-break da Jared Donaldson. Non partecipa al Masters 1000 di Cincinnati per un fastidio al ginocchio e anche agli US Open non riesce a difendere i quarti raggiunti l'anno precedente, perdendo negli ottavi in quattro set contro Diego Schwartzman. Dal 15 al 17 settembre prende parte alla semifinale di Coppa Davis vinta per 3-1 contro la Serbia sulla terra rossa a Lilla, concede ai serbi l'unico punto perdendo in quattro set da Du\u0161an Lajovi\u0107. A Metz, dove difende il titolo conquistato l'anno precedente, perde in due set al primo turno contro Marius Copil.\nAl primo turno dell\u2019ATP 500 di Pechino sfiora l'impresa contro il n\u00b0 1 del mondo Rafael Nadal, perdendo in tre set dopo avere sprecato due match-point. Nel Masters 1000 di Shanghai viene battuto in due set da Fabio Fognini dopo avere sconfitto al primo turno Daniil Medvedev. Nell'ATP 500 di Vienna supera in due set la wild-card locale Sebastian Ofner e il qualificato Guillermo Garc\u00eda L\u00f3pez. Nei quarti di finale sconfigge per la terza volta consecutiva Richard Gasquet e in semifinale perde l\u2019unico set del torneo contro Kyle Edmund. Nell'ultimo atto batte per la prima volta in carriera Jo-Wilfried Tsonga, conquistando il quarto titolo ATP in carriera, il primo di categoria ATP 500. Sar\u00e0 l'unico giocatore a conquistare titoli su tre superfici diverse nel 2017.\nNel Masters 1000 di Parigi-Bercy si ferma agli ottavi di finale contro Jack Sock, futuro vincitore del torneo, dopo avere eliminato al primo turno Feliciano L\u00f3pez in due set. Nella finale di Coppa Davis contro il Belgio, disputata dal 24 al 26 novembre sul cemento dello Stade Pierre Mauroy di Lilla, perde il primo singolare in tre set contro il n\u00b0 7 del mondo David Goffin. Con le due formazioni in parit\u00e0 sul 2-2 Pouille regala alla Francia il trionfo vincendo l'incontro decisivo contro Steve Darcis, al quale concede soltanto quattro giochi. Conclude la stagione al 18\u00ba posto del ranking.\n2018: 5\u00ba titolo ATP e Top 10.\nInizia il 2018 perdendo per la quinta volta consecutiva al primo turno all'Australian Open, questa volta contro Ruben Bemelmans che si impone in cinque set. Nei primi turni a Montpellier supera Carlos Taberner e Benoit Paire e in semifinale ha ragione di Jo-Wilfried Tsonga, ritiratosi sul 5-5 del secondo set dopo avere avuto due match-point a disposizione. L'11 febbraio conquista il quinto titolo ATP in carriera battendo in finale 7-6, 6-4 Richard Gasquet. La settimana successiva esce di scena al primo turno a Rotterdam per mano di Andrej Rubl\u00ebv. Ritorna in finale a Marsiglia eliminando Pierre-Hugues Herbert, Filip Krajinovi\u0107 e Il'ja Iva\u0161ka. Patisce la seconda sconfitta consecutiva nella finale del torneo da Karen Cha\u010danov, che si impone in tre set. Due giorni dopo elimina a Dubai Ernests Gulbis e al secondo turno si prende la rivincita su Karen Cha\u010danov in tre set; grazie ai successi su Y\u016bichi Sugita e Filip Krajinovi\u0107, battuto al tie-break del set decisivo, raggiunge la terza finale ATP in meno di un mese. Il sesto titolo ATP gli viene negato da Roberto Bautista-Agut, che lo supera in due set. A fine torneo sale per la prima volta al 12\u00ba posto del ranking.\nA marzo viene sconfitto al primo turno di Indian Wells dal qualificato Yuki Bhambri. Nonostante la sconfitta alla fine del torneo Pouille raggiunge il suo best ranking al 10\u00ba posto della classifica mondiale. Non partecipa al Masters 1000 di Miami per preparare al meglio la stagione sul rosso ed esce dai primi 10 del mondo ad appena una settimana dal suo ingresso. In aprile vince contro Andreas Seppi e Fabio Fognini entrambi i singolari nella sfida di Genova valida per i quarti di finale di Coppa Davis contro l'Italia, contribuendo al successo dei francesi per 3-1.\nLa stagione sul rosso gli riserva solo delusioni, con le sconfitte al primo turno al Masters 1000 di Monte Carlo, eliminato da Mischa Zverev in tre set, a Budapest per mano di John Millman e al Madrid Masters, dove cede in due set a Benoit Paire. L'unico incontro che vince in questo periodo \u00e8 al primo turno degli Internazionali d'Italia contro Andreas Seppi, prima dell'eliminazione in due set da Kyle Edmund. Anche al Roland Garros non va oltre il primo turno cedendo in tre set a Karen Cha\u010danov. Sull'erba di Stoccarda, dove \u00e8 campione uscente, viene sconfitto in due set in semifinale da Milos Raonic. Al torneo ATP 500 di Halle esce al primo turno per mano di Stefanos Tsitsipas. A Wimbledon supera all'esordio Denis Kudla prima di inchinarsi in cinque partite a Dennis Novak.\nUn problema alla gamba lo tiene lontano dai campi quasi un mese, e rientra per lo swing estivo sul cemento outdoor nordamericano a Washington; supera il primo turno per il ritiro al terzo set di Vincent Millot e al secondo cede al tie-break del terzo set a Denis Kudla, che si prende la rivincita dopo la sconfitta subita a Wimbledon. Nel Masters 1000 di Toronto inciampa al primo turno in due set sulla promettente wild-card locale F\u00e9lix Auger-Aliassime. Al primo turno del Masters 1000 di Cincinnati sconfigge in tre set Andy Murray, ex n\u00b0 1 del mondo e reduce da una lunga convalescenza, per poi arrendersi a Leonardo Mayer. Agli US Open viene eliminato in quattro set al terzo turno da Jo\u00e3o Sousa. Nella semifinale di Coppa Davis disputata a Lilla contro la Spagna, supera in cinque set Roberto Bautista Agut contribuendo al successo per 3-2 della Francia, che giunge alla seconda finale consecutiva della manifestazione.\nUn riacutizzarsi del dolore alla gamba gli impedisce di partecipare allo swing asiatico, rientra dopo un mese di stop e prende parte per la prima volta all\u2019ATP 250 di Stoccolma, dove Tennys Sandgren lo elimina al turno d\u2019esordio. A Vienna, dove \u00e8 campione uscente, batte in 3 set Philipp Kohlschreiber prima di uscire di scena per opera di Borna Coric. Al primo turno a Parigi-Bercy viene sconfitto in due set da Gilles Simon. Nella finale di Coppa Davis disputata dal 23 al 25 novembre tra Francia e Croazia a Lilla, Pouille perde in tre set contro il n\u00b0 7 del mondo Marin \u010cili\u0107 il suo incontro di singolare, a risultato ormai acquisito a favore dei croati. Il 6 dicembre 2018 annuncia che sar\u00e0 Am\u00e9lie Mauresmo il suo nuovo coach a partire dal 2019. Conclude la stagione alla posizione n\u00b032 del ranking ATP.\n2019: prima semifinale Slam.\nFa il suo debutto stagionale a Sydney e al primo turno raccoglie contro Andrej Rubl\u00ebv soltanto 5 giochi. Dopo cinque eliminazioni su altrettante partecipazioni, riesce finalmente a superare un turno agli Australian Open sconfiggendo in tre set Michail Kuku\u0161kin. Nei turni successivi si impone in quattro set su Maximilian Marterer, al quinto set su Alexei Popyrin, e di nuovo al quarto su Borna \u0106ori\u0107 e Milos Raonic, successo che spalanca a Pouille le porte della sua prima semifinale in un torneo del Grande Slam. A infrangere il suo sogno di approdare in finale \u00e8 il n\u00b0 1 del mondo e futuro vincitore del torneo Novak \u0110okovi\u0107, che lo sconfigge per 6-0, 6-2, 6-2. Grazie al risultato ottenuto a Melbourne, risale alla posizione n\u00b0 17 della classifica mondiale.\nUn problema fisico gli impedisce di partecipare all'ATP 500 di Rotterdam, al rientro subisce cinque sconfitte consecutive a Montpellier, ai Masters 1000 di Indian Wells, Miami e Monte-Carlo e all'ATP 500 di Barcellona. Torna a vincere un incontro a fine aprile al Challenger di Bordeaux e si aggiudica quindi il primo trofeo Challenger in carriera battendo in due set in finale Mikael Ymer. Al Madrid Masters supera Coric al primo turno e al secondo viene eliminato da Hubert Hurkacz. Non va oltre il primo turno agli Internazionali d'Italia, battuto in due set dall'emergente Matteo Berrettini. Supera in tre set Simone Bolelli al primo turno del Roland Garros, e al secondo viene sconfitto 7-9 al quinto set da Martin Kli\u017ean. Come negli anni precedenti inizia la stagione sull'erba a Stoccarda, dove al secondo turno batte in tre set il n\u00ba 13 ATP Daniil Medvedev prima di arrendersi in due set al padrone di casa Jan-Lennard Struff. Medvedev si prende la rivincita eliminandolo in tre set al Queen's. A Wimbledon supera nei primi turni Gasquet e Barrere e al terzo turno perde in tre set contro il n\u00ba 3 del mondo Federer.\nInizia la trasferta sul cemento in America con la sconfitta in tre set dal veterano Thanasi Kokkinakis al primo turno di Los Lobos. Esce nuovamente al primo incontro al Masters 1000 di Montreal, dove l'idolo locale Milos Raonic lo batte in due set. Al Cincinnati Masters disputa un ottimo torneo superando nell'ordine Denis Kudla, Denis Shapovalov e il n\u00ba 9 ATP Karen Cha\u010danov, che rimonta dopo avere perso il primo set. Nei quarti oppone resistenza solo nel primo set al n\u00ba 1 mondiale e campione uscente Novak \u0110okovi\u0107, che lo elimina con il punteggio di 6-7, 1-6. Ai successivi US Open esce al secondo turno per mano di Daniel Evans, che ha la meglio in quattro set. Al torneo indoor di Metz perde la semifinale dopo due tie-break contro Jo-Wilfried Tsonga. Inizia quindi la trasferta asiatica al torneo di Zhuhai, dove al primo turno esce sconfitto in due set da Soonwoo Kwon. Nei primi due turni del successivo ATP 500 di Tokyo dispone con facilit\u00e0 di Hubert Hurkacz e Yoshihito Nishioka; nei quarti deve arrendersi a \u0110okovi\u0107, che gli infligge il pesante passivo di 1-6, 2-6. A ottobre disputa il suo ultimo torneo del 2019 allo Shanghai Masters e viene eliminato al secondo turno da John Isner. Alcuni giorni dopo annuncia che non giocher\u00e0 i restanti tornei di fine stagione per un infortunio al gomito destro.\n2020-2021: operazione al gomito e rientro.\nL'infortunio fa saltare a Pouille anche l'inizio della stagione 2020, non pu\u00f2 quindi difendere la semifinale raggiunta nel 2019 agli Australian Open e nel ranking ATP passa dal 24\u00ba al 62\u00ba posto. Rientra in marzo al Challenger di Indian Wells, perdendo al primo turno in due set contro il n\u00ba 250 ATP Noah Rubin. Sar\u00e0 l'unico incontro disputato nel 2020, il riacutizzarsi del dolore al gomito lo costringe a una nuova pausa e a sottoporsi a un'operazione nel luglio successivo, In ottobre viene annunciata la fine della collaborazione con Am\u00e9lie Mauresmo, che era il suo coach da fine 2018. Proprio in quei giorni sembra pronto per tornare in campo, ma risulta positivo al test del COVID-19 e rimanda il rientro al 2021.\nNel gennaio del 2021 ritorna nel circuito a distanza di oltre dieci mesi dall'ultimo incontro; la classifica congelata dall'ATP per la pandemia di COVID-19 gli consente la 74\u00aa posizione nel ranking e di entrare con la testa di serie n\u00ba 1 al Challenger di Quimper I, ma perde al primo turno contro Filip Horansk\u00fd. Vince il primo incontro dopo quasi quattordici mesi al successivo Quimper II e viene eliminato al secondo turno. Rientra nel circuito maggiore a Montpellier e viene subito eliminato da Benjamin Bonzi. Torna a vincere un incontro in un torneo ATP in marzo a Marsiglia, e al secondo turno il n\u00ba 5 del mondo Tsitsipas gli concede solo cinque giochi. Il 13 aprile, al primo turno del Masters di Montecarlo supera in due set il n\u00ba 48 ATP Guido Pella; l'ultimo successo su un top 50 risaliva a fine settembre 2019. Sconfigge quindi in tre set Alexei Popyrin e al terzo turno viene eliminato da Alejandro Davidovich Fokina. Dopo cinque sconfitte consecutive, in giugno vince i due incontri di qualificazione al torneo sull'erba di Maiorca e viene eliminato al primo turno nel main draw. Con la sconfitta al primo turno a Wimbledon esce dalla top 100 dopo oltre sei anni di permanenza. Nella seconda parte della stagione non va oltre il secondo turno nei tornei ATP e l'unico risultato di rilievo \u00e8 la finale raggiunta al Challenger di Cassis, persa contro Benjamin Bonzi. A ottobre scende alla 158\u00aa posizione del ranking, la pi\u00f9 bassa dall'ottobre 2014.\n2022.\nVince solo uno dei primi sette incontri disputati nel 2022 e si riscatta in febbraio a Marsiglia, dove gioca i suoi primi quarti di finale in un torneo ATP dopo quelli disputati a Tokyo nel 2019; supera al primo turno la testa di serie n\u00ba 6 Tallon Griekspoor e al secondo Radu Albot, e viene eliminato al terzo set dal n\u00ba 7 del mondo Andrej Rubl\u00ebv."}
{"id": "4551145", "revid": "599013", "url": "https://it.wikipedia.org/wiki?curid=4551145", "title": "Daniela Altamore", "text": "Guardia di , ha giocato in Serie A1 con Priolo Gargallo. \u00c8 stata campionessa d'Italia e d'Europa con la formazione siciliana.\nCarriera.\nNel 1986-1987 \u00e8 in Serie C alla Virtus Augusta. Nel 1987-1988 passa all'Enichem Priolo, con cui esordisce nella massima serie e vince scudetto e Coppa dei Campioni.\nNel 1990-1991 gioca nel Cstl Basket Catania. Nel 1991-1992 gioca nella P.C.R. Messina, con cui totalizza una media di 12 punti a partita. Dopo la promozione in A2, \u00e8 confermata anche nella stagione seguente.\nNel 1996-1997 gioca nel Cstl Basket Catania.\nNel 1998-1999 torna ad Augusta, con cui disputa anche la stagione seguente. Nel 2000-2001 gioca alla Virtus Siracusa.\nStatistiche.\nStatistiche in campionato.\n\"Dati aggiornati al 30 giugno 1999\"\nStatistiche nelle coppe europee.\n\"Dati aggiornati al 30 giugno 1990\""}
{"id": "4551151", "revid": "729019", "url": "https://it.wikipedia.org/wiki?curid=4551151", "title": "Battaglia di Pteria", "text": "Nella battaglia di Pteria (greco antico: \u03a0\u03c4\u03b5\u03c1\u03af\u03b1) nel 547 a.C., i persiani di Ciro il Grande combatterono una battaglia senza esito contro i Lidi di Creso, costringendo per\u00f2 Creso a ritirarsi ad ovest del suo regno.\nBattaglia.\nCreso condusse oltre l'Halys il suo esercito, penetrando nella provincia della Cappadocia, saccheggiando l'intera regione. Ciro, avvertito del movimento nemico, avanz\u00f2 per fermare l'invasione Lidia avvenuta nell'autunno del 547 a.C.. La battaglia d'inverno, avvenuta nei pressi della cittadella di Pteria (una roccaforte persiana sita presso il fiume Halys - l'odierno Kizil Irmak che segnava il confine della Media con la Lidia), nel settembre del 547 a.C.. La battaglia ebbe un esito incerto per entrambe le parti, ma la ritirata successiva dell'esercito di Creso potrebbe essere considerata come una vittoria strategica per i persiani. In seguito al combattimento, infatti, Creso prefer\u00ec ritirarsi verso la citt\u00e0 di Sardi, capitale della Lidia, per raccogliere le sue forze, mentre il Re dei Re non diede tuttavia tregua al nemico, vincendo nella battaglia di Thymbra.\nNegli ultimi decenni la storiografia tradizionale di questo periodo, basata quasi esclusivamente sul fantasioso Erodoto, \u00e8 stata sottoposta a critiche e revisioni, basate su una rilettura pi\u00f9 accurata delle fonti Neobabilonesi. Questi studi tendono a posporre di alcuni anni la conquista della Lidia (546 a.C.) e ad attribuire al 547 a. C. la conquista di Urartu, un regno nel nord dell'Anatolia, probabilmente vassallo dei Medi."}
{"id": "4551152", "revid": "122296823", "url": "https://it.wikipedia.org/wiki?curid=4551152", "title": "Fu\u00dfball Club Juniors O\u00d6", "text": "Il Fussballclub Juniors O\u00d6, noto in passato come \"FC Pasching\" e \"LASK Juniors O\u00d6\", \u00e8 una societ\u00e0 calcistica austriaca, che ha sede nella citt\u00e0 di Pasching, nell'Alta Austria.\nFondato nel 2007, il club milita in Regionalliga ed ha ottenuto notoriet\u00e0 nel mondo calcistico dopo aver sconfitto l' nella finale della \u00d6FB-Cup 2012-2013.\nStoria.\nFC Pasching.\nIl club \u00e8 stato fondato il 16 maggio 2007, in risposta al trasferimento dell'originale \"ASK\u00d6 Pasching\" che, il 1\u00ba giugno, cambi\u00f2 nome e sede divenendo Austria K\u00e4rnten. Questa societ\u00e0 era stata fondata nel 1946 e, dal 2002, militava stabilmente in Bundesliga. Il \"nuovo\" Pasching, pur essendo finanziato e sponsorizzato dall'identica societ\u00e0 che gestiva il precedente club, la Superfund, non possiede con essa alcun legame ufficiale, ma soltanto richiami nel nome, negli stessi colori sociali e per l'uso del Waldstadion. Tuttavia non \u00e8 riconosciuta dalla federazione come erede della precedente, peraltro scomparsa nell'estate 2010 a causa di difficolt\u00e0 finanziarie.\nIl club, fusosi in \"spielgemeinschaft\" con il Wallern, venne iscritto al campionato di Landesliga (5\u00ba livello sulla scala nazionale), vincendolo al suo esordio nella stagione 2007-2008. L'anno seguente, il Pasching si laure\u00f2 campione della Ober\u00f6sterreichischer Fu\u00dfballverband e, come tale, venne promosso in Regionalliga, raggiungendo cos\u00ec il campionato nazionale. Qui, l'ascesa del club sembrava destinata a continuare, in quanto nel 2009-2010 i nero-verdi chiusero al primo posto nel raggruppamento di Regionalliga Mitte; per\u00f2 a causa della mancata domanda per la licenza professionistica (necessaria per l'eventuale promozione in Erste Liga) il club fu penalizzato di 13 punti e perse il diritto a disputare lo spareggio contro il Parndorf, diritto che pass\u00f2 al WAC/St. Andr\u00e4. In questi anni la rosa era molto esperta, potendo vantare ben due giocatori oltre i 40 anni, Josef Schicklgruber ed Eduard Glieder, oltre a 11 giocatori con pi\u00f9 di 30 anni.\nNelle stagioni 2010-2011 e 2011-2012 il Pasching si stabilizz\u00f2 in Regionalliga, concludendo rispettivamente al 6\u00ba e 12\u00ba posto il campionato. Nell'estate 2011 la Superfund cess\u00f2 di essere lo sponsor e partner principale del club, che entr\u00f2 invece nell'orbita della Red Bull, siglando un patto di cooperazione con il nel 2012. La salvezza, per\u00f2, \u00e8 sofferta e giunge soltanto con la clamorosa vittoria sul Grazer AK nell'ultima giornata, un 8-0 non privo di polemiche in quanto, sino a quel momento, i \"Roten teufeln\" avevano subito solo 21 reti in 29 partite di campionato.\nLa stagione 2012-2013 vede nuovamente il Pasching ai nastri di partenza di Regionalliga. Durante la stagione i nero-verdi lottano col LASK Linz per il primato e, alla pausa invernale, sono campioni d'inverno con 4 punti di vantaggio. Contemporaneamente, il Pasching prosegue nella coppa nazionale dove, dopo aver eliminato nei primi tre turni due squadre di Regionalliga (Austria Salisburgo e Austria Klagenfurt) ed una di Erste Liga (Austria Lustenau), nei quarti di finale supera il Rapid Vienna in trasferta (1-0), guadagnandosi l'accesso alla semifinale. Quindi elimina i detentori del trofeo, il Salisburgo, vincendo in rimonta per 2-1 e qualificandosi per la finale del 30 maggio contro i campioni nazionali dell'Austria Vienna.\nAll'Ernst Happel Stadion, i \"violette\" partono decisamente favoriti, ma dopo un primo tempo a reti inviolate, il gol di Daniel Sobkova al 47\u00ba minuto porta il Pasching in vantaggio. I viennesi non riescono a rimontare e consegnano cos\u00ec la coppa ai nero-verdi, prima formazione capace di imporsi nel torneo partendo dalla terza divisione, nonch\u00e9 la prima non della massima serie a vincere la coppa dal K\u00e4rnten del 2000-2001. Questa vittoria consente inoltre al Pasching di iscriversi all'Europa League 2013-2014, partendo dal terzo turno preliminare, dove per\u00f2 viene sconfitta per 2-0 e 2-1 dall'Estoril Praia\nLASK Juniors O\u00d6.\nNel 2014 termin\u00f2 l'accordo di sponsorizzazione con la Red Bull e nel giugno dello stesso anno il club stipulo un accordo di partnership con il , nel frattempo promosso in Bundesliga, diventandone la squadra filiale. In vista della stagione 2014-2015 cambi\u00f2 nome in \"SPG FC Pasching/LASK Juniors\" e perse la possibilit\u00e0 di ottenere la promozione nella serie superiore. Nelle successive tre stagioni si classific\u00f2 rispettivamente al 9\u00ba, 5\u00ba e 14\u00ba posto e prima dell'inizio del torneo 2017-2018 fu rinominato \"LASK Juniors O\u00d6\".\nFC Juniors O\u00d6.\nDopo aver concluso il campionato al 4\u00ba posto nel girone di Regionalliga Mitte, posizione utile per la promozione in Erste Liga, il club sciolse l'accordo di partnership con il LASK diventando un club indipendente, continuando comunque a cooperare con la societ\u00e0 bianconera. In vista della stagione 2018-2019 cambi\u00f2 nome in \"FC Juniors O\u00d6\".\nStadio.\nIl club gioca le partite casalinghe nell'impianto del Waldstadion. Lo stadio fu costruito nel 1990 e, sino al 2007, aveva ospitato il Pasching \"originale\". Possiede posti, dei quali a sedere.\nRosa 2020-2021.\n\"Rosa aggiornata al 5 ottobre 2020.\"\nRosa 2012-2013.\n\"Rosa aggiornata al 31 maggio 2013.\""}
{"id": "4551160", "revid": "1305772", "url": "https://it.wikipedia.org/wiki?curid=4551160", "title": "Louis Jules Duboscq", "text": " \u00c8 noto fin dall'Ottocento per l'alta qualit\u00e0 dei suoi strumenti ottici, tra i quali figura una versione dello stereoscopio lenticolare ideato da David Brewster.\nBiografia.\nLuis Jules Duboscq nacque nel 1817 nel soppresso dipartimento francese di Seine-et-Oise. Nel 1834 inizi\u00f2 l'apprendistato presso Jean-Baptiste-Fran\u00e7ois Soleil, un importante costruttore di strumenti ottici che aveva ereditato l'attivit\u00e0 dal padre Fran\u00e7ois. Il laboratorio di Soleil costruiva e commercializzava svariati strumenti ottici, comprese lanterne magiche, anortoscopio (strumento che permetteva la visione di immagini anamorfiche distorte), lampade a gas e illuminazione elettrica.\nNel 1839 Dusboscq spos\u00f2 una delle figlie di Soleil, Rosalie Jeanne Josephine. Quando il suocero si ritir\u00f2, nel 1849, Duboscq ne rilev\u00f2 il laboratorio degli strumenti, mentre il laboratorio delle lenti pass\u00f2 al figlio di Soleil, Henri.\nInvenzioni e realizzazioni.\nTra gli strumenti costruiti da Duboscq figurano: uno stereoscopio, commercializzazione della versione dello stereoscopio lenticolare sviluppata da David Brewster; un colorimetro; un polarimetro e un eliostato.\nSaccarimetro di Soleil e Duboscq.\nIdeato negli anni '40 del XIX secolo dal costruttore Jean Baptiste Fran\u00e7ois Soleil, detto \"Soleil p\u00e8re\" e perfezionato poi da suo genero e successore Jules Duboscq, \u00e8 uno strumento utilizzato per determinare con metodo ottico, la concentrazione delle soluzioni zuccherine capaci di ruotare il piano di polarizzazione della luce. \nL'apparecchio ebbe una grande diffusione nell'industria dello zucchero. Evitando laboriose analisi chimiche, consentiva esami rapidi e affidabili fornendo tipo e concentrazione dello zucchero nella soluzione in esame, cos\u00ec da scongiurare sofisticazioni alimentari.\nLa base dello strumento \u00e8 formata da un treppiede. Un sostegno d'ottone \u00e8 montato con un giunto snodabile di una colonna telescopica munita di base circolare zavorrata con una massa di piombo. I tubi per gli esami delle soluzioni sono quattro, uno di essi pu\u00f2 accogliere un termometro a mercurio; la scala in avorio \u00e8 graduata da 0\u00b0 a 50\u00b0 ed un anello permetto di inserirlo trasversalmente nel tubo.\nIl termometro \u00e8 utilizzato durante il processo d'inversione, cio\u00e8 durante la trasformazione, mediante acido cloridrico, dello zucchero cristallizzabile (destrogiro) in zucchero non cristallizzabile (levogiro). Questo processo viene utilizzato quando nelle melasse in esame si trovano altre sostanze attive oltre lo zucchero: in questo modo grazie a due misure (prima e dopo l'inversione) \u00e8 possibile determinare l'esatta quantit\u00e0 di zucchero cristallizzabile.."}
{"id": "4551163", "revid": "3115", "url": "https://it.wikipedia.org/wiki?curid=4551163", "title": "Aliquota contributiva pensionistica di computo", "text": "Nel sistema pensionistico pubblico in Italia gestito secondo il sistema pensionistico senza patrimonio di previdenza, l'aliquota contributiva pensionistica di computo \u00e8 la percentuale da applicare reddito imponibile annuo di un lavoratore per determinarne la quota di contributi figurativi individuali che incrementa il montante contributivo individuale apparente o capitale nozionale utilizzato per calcolare la pensione di vecchiaia con il metodo di calcolo contributivo a capitalizzazione simulata sulla crescita.\nApplicazione.\nNell'assicurazione generale obbligatoria con il sistema digestione a ripartizione dell'INPS, l'aliquota contributiva pensionistica di computo \u00e8 stata introdotta con la Riforma Dini del 1995.\nL'aliquota contributiva pensionistica di computo nella Riforma Dini art. 1 c. 10.\n10. Per gli iscritti all'assicurazione generale obbligatoria ed alle forme sostitutive ed esclusive della medesima l'aliquota per il computo della pensione \u00e8 fissata al 33 per cento. Per i lavoratori autonomi iscritti all'Istituto nazionale della previdenza sociale (INPS) detta aliquota \u00e8 fissata al 20 per cento.\nModifiche della riforma delle pensioni Fornero.\nComma 22 - aumento delle aliquote di finanziamento e di computo per commercianti e artigiani.\n22. Con effetto dal 1\u00ba gennaio 2012 le aliquote contributive pensionistiche di finanziamento e di computo delle gestioni pensionistiche dei lavoratori artigiani e commercianti iscritti alle gestioni autonome dell'INPS sono incrementate di 1,3 punti\npercentuali dall'anno 2012 e successivamente di 0,45 punti percentuali ogni anno fino a raggiungere il livello del 24 per cento.\n2012-21,3%;2013-21,75%;2014-22,2%;2015-22,65%;2016-23,1%;2017-23,55%;2018-24%\nQuindi con l'incremento delle aliquote contributive pensionistiche di computo, si avr\u00e0 nel tempo un aumento della pensione di vecchiaia determinata con il metodo di calcolo contributivo.\nComma 23 - aumento delle aliquote di finanziamento e di computo per coltivatori diretti e simili.\n23. Con effetto dal 1\u00ba gennaio 2012 le aliquote contributive\npensionistiche di finanziamento e di computo dei lavoratori\ncoltivatori diretti, mezzadri e coloni iscritti alla relativa\ngestione autonoma dell'INPS sono rideterminate come nelle Tabelle B e\nC di cui all'Allegato n. 1 del presente decreto."}
{"id": "4551168", "revid": "110157", "url": "https://it.wikipedia.org/wiki?curid=4551168", "title": "Pervyj divizion 2009", "text": "La Pervyj divizion 2009 fu la diciottesima edizione della seconda serie del campionato russo di calcio. Vide la vittoria finale dell', che venne promosso in Prem'er-Liga assieme al . Capocannoniere del torneo fu l'attaccante del Sibir' Aleksej Medvedev con 18 reti realizzate.\nStagione.\nNovit\u00e0.\nDalla Pervyj divizion 2008 vennero promossi in Prem'er-Liga il e il , mentre vennero retrocessi in Vtoroj divizion il , il , la , il , la , la e lo . Dalla Prem'er-Liga vennero retrocessi lo e il , mentre dalla Vtoroj divizion vennero promossi l', il , il , il e il , vincitori dei cinque gironi.\nPrima dell'inizio della stagione lo e lo hanno rinunciato all'iscrizione per problemi finanziari, di conseguenza, tutti i club classificatisi al secondo e al terzo posto nei cinque gironi di Vtoroj divizion vennero invitati a presentare domanda di iscrizione. A causa della crisi economica, solo due squadre presentarono domanda e vennero ammesse in Pervyj divizion: il e il , terze classificate nei gironi sud e Volga-Urali, rispettivamente.\nFormula.\nLe 20 squadre partecipanti si sono affrontate in un girone all'italiana con partite di andata e ritorno per un totale di 38 giornate: venivano assegnati tre punti per la vittoria, uno per il pareggio e zero per la sconfitta. Le prime due classificate venivano promosse direttamente in Prem'er-Liga, mentre le ultime cinque classificate venivano retrocesse direttamente in Vtoroj divizion.\nClassifica finale.\nLegenda:\nNote:"}
{"id": "4551179", "revid": "1573940", "url": "https://it.wikipedia.org/wiki?curid=4551179", "title": "Chiesa di Santa Croce (Cuneo)", "text": "La chiesa di Santa Croce, annessa all'ex ospedale della confraternita omonima, sorge in Via Fratelli Vaschetto, a Cuneo, sul sito di un precedente edificio di culto, dichiarato pericolante nel 1708.\nStoria.\nCostruita fra il 1709 e il 1715 \u00e8 stata inizialmente attribuita a Francesco Gallo che all'epoca lavorava anche a Sant'Ambrogio. In realt\u00e0, il progettista fu l'architetto Antonio Bertola mentre Francesco Gallo sovrintese alla costruzione.\nLa chiesa \u00e8 in stile barocco con una facciata assai caratteristica che si presenta concava a due ordini in contrasto col tracciato ortogonale della strada su cui si trova. Il prospetto concavo e la realizzazione di spigolo sull'isolato non sono casuali, ma consentono la formazione di una piazzetta che valorizza la struttura e ne evidenza il tono accogliente.\nL'abbondanza di ridondanze e finestre ad arco palladiano fanno pensare ad una mano diversa da quella pi\u00f9 severa del Gallo.\nLo spazio interno \u00e8 organizzato sul tracciato di due ellissi che si incontrano.\nStruttura.\nCappella del Cottolengo.\nRealizzata nel 1936, \u00e8 dedicata a San Giuseppe Cottolengo nel centenario dell'arrivo delle prime 14 suore cottolenghine al servizio dell'ospedale.\nAula.\nL'aula era destinata ai fedeli delle compagnie religiose che fruivano dagli altari laterali. La decorazione interna \u00e8 un inno al valore della Croce per la salvezza dell'uomo.\nUna serie di quattordici tele, provenienti dalla vecchia chiesa, poste nella fascia inferiore delle pareti, presenta i \"Trionfi della Croce\" ossia l'efficacia della Croce contro mali e pericoli; sopra questi riquadri sono affrescati quattordici profeti, ciascuno con una citazione relativa alla salvezza attraverso il legno della Croce. Sopra il cornicione, in monocromia, sono rappresentati i quattro dottori della Chiesa (san Gregorio, san Gerolamo, sant'Agostino e sant'Ambrogio). Analoga posizione nel coro e nel presbiterio \u00e8 occupata dai quattro evangelisti.\nCupola.\nNelle lunette pi\u00f9 ampie della cupola sono raffigurate la Fede, la Speranza, la Carit\u00e0 e la Mitezza o Umilt\u00e0, mentre in quelli minori volteggiano angioletti con i misteri della Passione: le virt\u00f9 dell'uomo e i meriti della Passione sembrano indirizzare, nel convergere dei costoloni, a Dio Padre che \u00e8 rappresentato nella luce del cupolino.\nCappella di san Bernardino.\nNel 1714, la Confraternita di San Bernardino, nata circa a met\u00e0 Quattrocento, e aggregata alla Confraternita di Santa Croce nel 1482 \u2013 come ramo giovanile della stessa\u00a0\u2013 si fuse giuridicamente con quest'ultima cedendo il suo oratorio cinquecentesco, e fu portata presso l'altare laterale dedicato a San Bernardino la pala gi\u00e0 dell'oratorio abbandonato: attribuita al Moncalvo (circa 1620) rappresenta San Bernardino e San Nicola inginocchiati ai piedi della Madonna. Anche il Monte di Piet\u00e0, creatura cinquecentesca della Confraternita, ebbe questo altare come riferimento devozionale, collocandovi nel 1717 la tela del Beato Angelo, opera attribuita ai fratelli Bruno (circa 1626). Di fronte \u00e8 posta la tela di san Vittore la cui devozione trae origine dall'arrivo da Roma (1680) delle sue reliquie, tuttora conservate nell'artistica urna lignea. Le finte architetture di sfondo e gli affreschi della Fortezza e del Martirio sono opera di P. A. Pozzi (1717).\nPresbiterio.\nZona di raccordo tra aula e coro, il presbiterio \u00e8 lo spazio dell'azione liturgica: tra i marmi policromi della balaustra e dell'altare l'attenzione \u00e8 concentrata nel punto focale, il tabernacolo, sovrastato dal tronetto in legno scolpito e dorato, arricchito di angioletti oranti e dei misteri della passione. La balaustra riutilizza il cancelletto cinquecentesco in ferro battuto della chiesa precedente.\nSacrestia.\nFanno parte dell'arredo originario un grande armadio-bancone in noce con antine intarsiate e un lavabo in marmo. Sulle pareti le 14 tele seicentesche dell'Apostolato col Redentore e Maria Vergine e le 12 tele coeve delle Sibille oltre all'Ultima Cena, l'Assunta, la Nativit\u00e0 e la Risurrezione.\nCoro.\nLa grande pianta del coro giustifica la sua funzione: in esso i confratelli si radunavano per le devozioni, ma anche per le assemblee, da cui scaturivano le azioni a favore dei malati e dei poveri della citt\u00e0: preghiera e carit\u00e0, sotto i raggi della colomba dello Spirito Santo, che, dall'alto dell'ancona, sembra animare le riunioni. Al centro dei banchi barocchi si inserisce la gotica cattedra di \u201cSan Bernardino\u201d, col monogramma IHS, attribuita a D. Tagliaferro (1418). La volta del coro, trapuntata di stucchi, presenta al centro l'Esaltazione della Croce in cielo, e tra i costoloni i Misteri della Passione e nello spicchio sopra l'ancona la Deposizione di Ges\u00f9 morto tra le braccia di Maria.\nPala d'altare.\nRappresenta l'Invenzione della Croce: dipinta nel 1764 da G. Galeotti, raffigura la scena del ritrovamento della Croce del Redentore grazie al miracolo della guarigione del bambino. Degna di nota la cornice in marmi e stucchi dell'icona, su disegno di F. Gallo.\nSala consiliare.\nVi si accede dall'aula o dal coro. Vi si conservava l'archivio della Confraternita e le statue processionali, e pi\u00f9 recentemente si serviva la colazione ai poveri la domenica mattina dopo la Messa celebrata in loro onore. Da questo locale, una porta dava accesso diretto all'ospedale.\nCappella del suffragio.\nNel Seicento, nell'ambito della Confraternita, era venuta sviluppandosi una Compagnia del Suffragio, impegnata nel suffragio dei defunti. Nella nuova chiesa le venne riservato l'altare laterale destro. La parete di fondo, tra teschi e finte architetture, evidenzia le due virt\u00f9 di riferimento della Compagnia: la Preghiera e l'Elemosina. La pala \u00e8 opera del cuneese A. Trono (1732): raffigura San Michele rivolto alle anime del Purgatorio, con la Trinit\u00e0 e la Madonna. La tela di Sant'Elisabetta d'Ungheria richiama le Umiliate, ramo femminile della Confraternita, di cui \u00e8 patrona. Un catafalco, alto ben 12 metri e tuttora conservato, veniva montato nel centro dell'aula nelle occasioni pi\u00f9 importanti.\nStatue processionali.\nPer le processioni erano utilizzati i due gruppi lignei settecenteschi: il Cristo portacroce con il Cireneo e la Veronica (gli angioletti recano i \u201cmisteri\u201d della Passione: flagello, tenaglie, chiodi e martello) ed il Cristo Risorto; essi sono attribuiti allo scultore G. B. Bernero di Cavallerleone.\nTribuna.\nVivacemente decorata da P. A. Pozzi, sostiene l'elegante cassa lignea dell'organo, strumento realizzato dai F.lli Vittino di Centallo (1899).\nBibliografia.\nIl materiale utilizzato \u00e8 stato in parte preso dal volantino realizzato dalla Diocesi di Cuneo con contributo della Cassa di Risparmio di Cuneo e in parte prodotto dalla classe 3H\n(anno 2012-2013) del Liceo Scientifico di Cuneo G. Peano ."}
{"id": "4551186", "revid": "686936", "url": "https://it.wikipedia.org/wiki?curid=4551186", "title": "Justin Houston", "text": "Carriera.\nKansas City Chiefs.\nHouston fu scelto nel corso del terzo giro del Draft 2011 dai Kansas City Chiefs. Houston era inizialmente pronosticato come una scelta della fine del primo giro, ma dopo essere stato testato positivo alla marijuana all'NFL Combine scese al terzo giro. Nella sua stagione da rookie disput\u00f2 tutte le 16 gare, 10 delle quali come titolare, mettendo a segno 56 tackle e 5,5 sack.\nNella settimana 6 della stagione 2012, Houston fece registrare il suo primo intercetto in carriera. Dopo aver terminato la stagione con 66 tackle e 10,0 sack fu convocato per il suo primo Pro Bowl al posto dell'infortunato Von Miller e fu votato al numero 49 nella classifica dei migliori cento giocatori della stagione\nNella prima gara della stagione 2013, Houston mise a segno ben 3 sack su Blaine Gabbert dei Jacksonville Jaguars, venendo premiato come miglior difensore della AFC della settimana. Un'altra prestazione notevole la disput\u00f2 nella vittoria della settimana 3 sui Philadelphia Eagles in cui mise a segno 7 tackle, 4,5 sack, 1 fumble forzato e 2 fumble recuperati e ancora una volta venne premiato come difensore della AFC della settimana. A fine mese fu premiato per la prima volta in carriera come miglior difensore della AFC di settembre. Houston continu\u00f2 a giocare bene finch\u00e9 nella settimana 12 contro i Chargers fu costretto ad uscire anzitempo per un infortunio. Il 27 dicembre fu premiato con la seconda convocazione al Pro Bowl in carriera e votato al 57\u00ba posto nella NFL Top 100 dai suoi colleghi.\nHouston apr\u00ec la stagione 2014 con due sack su Jake Locker dei Titans ma i Chiefs furono sconfitti in casa. Altri due li fece registrare nella netta vittoria del Monday Night Football della settimana 4 sui Patriots. Nella settimana 8 ne totalizz\u00f2 tre su Austin Davis dei Rams, salendo a quota dieci, superando Von Miller in testa alla classifica parziale di specialit\u00e0 a met\u00e0 stagione. Nella settimana 14 ne mise a segno altri due su Drew Stanton, arrivando a quota 16. Nell'ultimo turno fece registrare quattro sack su Philip Rivers dei Chargers, superando il record stagionale di franchigia di Derrick Thomas e guidando la NFL con 22, a sola mezza lunghezza dal record NFL di Michael Strahan. Nella stessa annata stabil\u00ec anche i nuovi primati personali per tackle (68) e fumble forzati (4), venendo convocato per il terzo Pro Bowl in carriera e inserito nel First-team All-Pro.\nIl 2 marzo 2015, i Chiefs applicarono su Houston la franchise tag. Con due sack nel secondo turno contro i Broncos super\u00f2 quota 50 in carriera. Nell'ottavo turno fece registrare un intercetto su Matthew Stafford nella gara vinta a Londra contro i Lions. Nella settimana 11 intercett\u00f2 un passaggio di Philip Rivers ritornandolo per 17 yard in touchdown nella vittoria esterna sui Chargers. Houston fu costretto a saltare le ultime cinque gare della stagione regolare a causa di un infortunio al ginocchio ma guid\u00f2 comunque la squadra con 7,5 sack e fu convocato per il quarto Pro Bowl consecutivo.\nA causa dell'infortunio dell'anno precedente, Houston pot\u00e9 debuttare nella stagione 2016 solo nell'undicesimo turno, chiudendo l'anno con 5 presenze e 4 sack che lo portarono a quota 60 in carriera.\nHouston inizi\u00f2 la stagione 2017 con due sack su Tom Brady nella vittoria a sorpresa in casa dei Patriots campioni in carica. La sua annata si chiuse con 9,5 sack, il suo massimo dal 2014.\nNel 2018 Houston mise a segno 9 sack e un nuovo primato personale di 5 fumble forzati in 12 partite. Nei playoff fece registrare due sack nel divisional round vinto contro gli Indianapolis Colts.\nIndianapolis Colts.\nIl 21 marzo 2019 Houston firm\u00f2 un contratto biennale del valore di 24 milioni di dollari con gli Indianapolis Colts. Nella prima partita con la nuova maglia mise subito a segno un sack su Philip Rivers dei Los Angeles Chargers. Nel quinto turno contro i suoi ex Chiefs fu premiato come difensore della AFC della settimana dopo avere fatto registrare 4 tackle (di cui 2 con perdita di yard) e un sack.\nNella settimana 13 della stagione 2020 Houston pareggi\u00f2 il record NFL per il maggior numero di safety, con 4. Tale primato \u00e8 condiviso con Jared Allen, Doug English e Ted Hendricks.\nBaltimore Ravens.\nIl 31 luglio 2021 Houston firm\u00f2 con i Baltimore Ravens."}
{"id": "4551191", "revid": "693426", "url": "https://it.wikipedia.org/wiki?curid=4551191", "title": "Classifica perpetua del campionato sovietico", "text": ""}
{"id": "4551192", "revid": "671029", "url": "https://it.wikipedia.org/wiki?curid=4551192", "title": "Albo d'oro della Lega professionistica degli Emirati Arabi Uniti", "text": "Albo d'oro.\nElenco dei vincitori delle 40 edizioni della Lega professionistica degli Emirati Arabi Uniti disputate dal 1973-1974 a oggi."}
{"id": "4551194", "revid": "287204", "url": "https://it.wikipedia.org/wiki?curid=4551194", "title": "Sophie Opel", "text": "Biografia.\nSophie Marie Opel (nata \"Scheller\") era la figlia di un locandiere, una di dieci figli. Nel 1868 sposa Adam Opel, fondatore dell'azienda di macchine da cucire. Il padre vinse alla \"Braunschweigischen Lotterie\" 100.000 Talleri, potendo cos\u00ec finanziare il marito Adam per l'acquisto di una macchina a vapore. Dal 1886 produssero macchine da cucire e biciclette.\nSophie e i cinque figli, Carl, Wilhelm, Heinrich, Friedrich e Ludwig ereditarono la Opel nel 1895. La Famiglia Opel segu\u00ec le orme del patriarca Adam e dal 1898 iniziarono a produrre autoveicoli."}
{"id": "4551195", "revid": "1543377", "url": "https://it.wikipedia.org/wiki?curid=4551195", "title": "Particelle energetiche solari", "text": "Le particelle energetiche solari (in sigla SEP, dall'inglese \"solar energetic particles\") sono particelle ad alta energia che provengono dal Sole, osservate per la prima volta negli anni '40.\nQueste particelle sono per lo pi\u00f9 protoni, elettroni, ioni di elio e ioni HZE (nuclei ad alta energia di raggi cosmici galattici con carica elettrica +2) con un'energia tra le poche decine di keV ai GeV (possono raggiungere l'80% della velocit\u00e0 della luce).\nLe SEP sono di particolare interesse poich\u00e9 possono mettere in pericolo la vita degli astronauti nello spazio, specialmente le particelle al di sopra dei 40\u00a0MeV.\nLe particelle energetiche solari hanno origine da due processi: l'energizzazione su un sito di brillamento solare o da un'onda d'urto associata con le espulsioni della massa coronale (CME). Solo l'1% di quest'ultima produce forti eventi SEP."}
{"id": "4551216", "revid": "729019", "url": "https://it.wikipedia.org/wiki?curid=4551216", "title": "Castello di Stahleck", "text": "Il castello di Stahleck (in tedesco: Burg Stahleck) \u00e8 un castello costruito tra la fine dell'XI e l'inizio del XII secolo nella gola del Reno (dal 2002 nell'elenco dei patrimoni dell'umanit\u00e0 dell'UNESCO) a Bacharach nella Renania-Palatinato, Germania. \u00c8 situato su un'altura rocciosa approssimativamente a 160 metri sul livello del mare, sulla sponda sinistra del Reno, ai piedi della valle Steeg a circa 50 chilometri sud di Coblenza. Stahleck offre una vista spettacolare sulla valle Lorelei.\nIl nome del castello \u00e8 la fusione delle parole in medio alto tedesco \"stahel\" (acciaio) e \"ecke\" (angolo) e significa \u201cinespugnabile castello sulla rocca\u201d. Feudo sotto il controllo dell'arcivescovado di Colonia e amministrato dal conte palatino della citt\u00e0 di Bacharach, la fortezza venne utilizzata come magazzino e luogo per scambi commerciali, tra cui il noto vino del Palatinato. Il castello aveva anche una funzione amministrativa e fungeva da avamposto.\nIl castello \u00e8 rimasto sotto la dinastia bavarese dei Wittelsbach dal XIII al XIX secolo, sebbene durante la Guerra dei Trent'anni fu assediato e conquistato per ben otto volte.\nNel 1689, a causa dei continui attacchi e alla fine dell'Elettorato del Palatinato, il castello era ridotto a un rudere ed era diventato propriet\u00e0 della Francia. Nel 1815, secondo le condizioni imposte durante il Congresso di Vienna, Stahleck sarebbe passato al re di Prussia.\nNel 1909 l'Ente per la tutela dei beni culturali e paesaggistici della Renania rilev\u00f2 il castello subentrando alla Prussia nella sua gestione e si impegn\u00f2 nel progetto di ricostruzione dell'ostello della giovent\u00f9. Solo alla fine degli anni 60 il castello fu totalmente ricostruito.\nStoria.\nGli inizi.\nNell'XI secolo la citt\u00e0 Bacharach era la sede dell'arcivescovado di Colonia. Si pensa che il castello fosse stato costruito come avamposto meridionale dell'arcivescovado al fine di proteggere anche i possedimenti pi\u00f9 lontani. All'interno del castello risiedeva il balio (o balivo), rappresentante dell'autorit\u00e0 regia con la funzione di giudice civile e esattore delle tasse. Non si sa con certezza se l'attuale castello sia stato costruito per rimpiazzare una precedente fortezza, intorno al 1135. Il castello di Stahleck era il primo grande castello a nord di Bingen e di Ruedesheim. Inoltre era uno tra i pi\u00f9 antichi insediamenti nella Gola del Reno.\nNei documenti dell'anno 1120 il primo nome a essere menzionato \u00e8 quello di un tale Gozwin von Stalecke. Questi era Goswin di Falkenburg, anche citato nella traduzione latina del 1135 col nome di \"Cozwinus de Staelechae\", come primo proprietario ufficiale della fortezza. Apparteneva a una dinastia della Franconia ed era entrato in possesso del castello grazie al matrimonio con Liutgarda di Hengebach, la vedova di Enrico I di Katzenelnbogen. Da quel momento prese il nome di Goswin di Stahleck, in onore del suo nuovo possedimento.\nSede della Contea Renania-Palatinato.\nNel 1125 Ermanno, figlio di Goswin, spos\u00f2 Gertrude di Svevia, sorella di Corrado III, imperatore romano. Dopo aver ricevuto il castello di Stahleck da suo cognato nel 1140, gli fu donata la contea Renania-Palatinato, rendendolo uno dei pi\u00f9 grandi dignitari dell'Impero.\nDopo la morte di Ermanno nel 1156, l'imperatore Federico Barbarossa decise di cedere il titolo al fratellastro Corrado Hohenstaufen, che divent\u00f2 il primo conte ereditario palatino del Reno. Nel 1189 Corrado aveva come sola erede la figlia Agnese, in seguito alla morte del suo unico figlio maschio. Affinch\u00e9 il castello e il titolo potessero passare ad Agnese e rimanere alla famiglia, quello stesso anno il re Enrico VI trasform\u00f2 il titolo da un sistema patrilineare in uno ereditario.\nSecondo il volere del cugino Enrico VI, Agnese avrebbe dovuto sposare il re francese Filippo II. Tuttavia, mentre il padre era lontano dal castello nel gennaio o febbraio del 1194, Agnese spos\u00f2 in gran segreto Enrico il Vecchio di Braunschweig, figlio del duca guelfo Enrico il Leone, nemico giurato della famiglia Hohenstaufen. Al contrario questa unione, passata alla storia col nome di \"\u201cHochzeit von Stahleck\u201d\" (\u201cMatrimonio di Stahleck\u201d) permise la riconciliazione tra le due famiglie nemiche.\nDopo la morte di Corrado nel novembre 1195, gli succedette Enrico il Vecchio, col nome di divenendo conte palatino del Reno Enrico V. Nel 1212 rinunci\u00f2 al titolo e ai suoi diritti in favore del figlio Enrico il Giovane. Quando questi mor\u00ec giovane e senza figli nel 1214, la sorella pi\u00f9 giovane Agnese eredit\u00f2 il castello di Stahleck.\nIn quanto propriet\u00e0 feudale, la fortezza ritorn\u00f2 alla corona e in seguito venne ceduta al duca bavarese Ludovico I dell'antica dinastia germanica dei Wittelsbach.\nIl regno dei Wittelsbach.\nNel 1214 Ludovico I scelse Heidelberg come prima residenza e Stahleck venne usato solo occasionalmente e controllato dai conti che si chiamavano \"Ritter von Stahleck\", ovvero Cavalieri di Stahleck, che dal XV secolo assumono la funzione di balio (o balivo).\nAl fine di assicurarsi il possesso del castello e il ruolo di balio, Ludovico I organizz\u00f2 un matrimonio nel 1222 tra suo figlio Ottone e Agnese. Nel 1243 sotto Ottone II, l'interminabile conflitto con l'arcivescovato di Colonia venne risolto con la cessione dei castelli di F\u00fcrstenberg e Stahlberg.\nSebbene il castello non fosse pi\u00f9 il centro amministrativo del palatinato, al suo interno continuarono ad avere luogo riunioni importanti della nobilt\u00e0, compresa l'elezione nel maggio del 1314 di Ludovico IV come re dei Romani e il matrimonio dell'imperatore Carlo IV con Anna, unica figlia del conte palatino Rodolfo II di Baviera, il 4 marzo del 1349.\nNel dicembre 1314 per coprire i costi della sua incoronazione Ludovico IV impegn\u00f2 il castello per 58.300 \"Heller\" (o \"Haller\") a Giovanni I di Lussemburgo, re di Boemia e a suo zio Baldovino, arcivescovo di Treviri. Nel 1346 il castello venne utilizzato per scopi militari dall'arcivescovo di Magonza Gerlach I di Nassau. Nel 1353 il palatinato venne diviso e il castello pass\u00f2 a Roberto I. Il castello venne incorporato nella cerchia delle mura attorno alla citt\u00e0 di Bacharach. Agli inizi del XV secolo il figlio di Roberto I, Roberto II, celebr\u00f2 nel castello la sua incoronazione come re dei Romani e del Sacro Romano Impero, dopo la deposizione del re Venceslao di Lussemburgo. Negli anni a seguire il castello perse per\u00f2 la sua importanza.\nRicostruzione come ostello della giovent\u00f9.\nDopo molte fasi di distruzione e ricostruzione, di assedi e occupazioni e di passaggi di propriet\u00e0, \u00e8 solo nel 1909 che il castello pass\u00f2 dalla corona prussiana all'Ente per la Tutela dei Beni culturali e Paesaggistici della Renania. Quest'associazione riusc\u00ec a raccogliere 5000 marchi attraverso donazioni; il primo lavoro consisteva nella ricostruzione delle mura di cinta, ma i lavori furono interrotti dallo scoppio della prima Guerra mondiale e il castello soffr\u00ec ulteriori atti di vandalismo e divenne una rovina.\nNel 1924 Richard Blankenhorn, che possedeva una villa sopra il castello, voleva aprivi un'osteria, ma per 5 anni non ottenne alcuna risposta.\nNel 1925 venne presa la decisione di costruire un ostello della giovent\u00f9 all'interno del castello. L'associazione si mise in contatto con l'architetto Ernst Stahl per costruire sulle rovine \u201cuna struttura che rispettasse il vecchio spirito del castello, che sfruttasse le vecchie mura e fosse in armonia col paesaggio\u201d. Il finanziamento dei primi lavori ammontava a 30.000 marchi, stanziati dall'amministrazione provinciale della Renania. L'intenzione era di ricostruire completamente Stahleck. L'architetto Stahl bas\u00f2 i suoi progetti su modelli storici, ma nell'agosto 1925, una volta iniziati gli scavi, dovette cambiare i suoi piani a causa della scoperta di fondamenta ancora pi\u00f9 antiche. Gli scavi e i continui esami dei reperti ritardarono la costruzione, che inizi\u00f2 alla fine del 1925.\nL'inaugurazione ufficiale dell'ostello della giovent\u00f9 avvenne il 12 e il 13 giugno 1926 e fu seguito da una seconda fase di costruzione terminata nell'estate del 1927, durante la quale venne costruito un ostello della giovent\u00f9 per ragazze, sulle fondamenta delle vecchie mura di cinta.\nDopo l'inaugurazione, l'ostello della giovent\u00f9 era sempre al completo e questo caus\u00f2 problemi con l'approvvigionamento dell'acqua. Il problema fu risolto in parte allacciandosi a nuove fonti di acqua dal lato occidentale delle colline.\nL'ostello ai tempi del Nazionalsocialismo.\nDato che lo spazio nell'ostello era ancora insufficiente (pi\u00f9 di 30.000 pernottamenti nel 1934), il Palas \u00e8 stato completamente ricostruito raggiungendo 260 posti letto.\nLa ricostruzione dell'edificio termin\u00f2 ufficialmente il 25 ottobre 1935. La cerimonia avvenne in presenza dei membri della Giovent\u00f9 Hitleriana, della Giovent\u00f9 Tedesca, della Lega delle ragazze tedesche, cos\u00ec come le SS, che le SA, sotto la guida di Gustav Simon, il Gauleiter ovvero capo del distretto amministrativo.\nStahleck divenne uno dei 27 Jugendburgen (castelli della giovent\u00f9) ad essere usato per l'indottrinamento di adolescenti e giovani adulti sui principi del nazionalsocialismo. Durante questo periodo molti esponenti importanti dell'NSDAP fecero visita al castello, tra cui Rudolf Hess, uno degli uomini politici pi\u00f9 influenti del Terzo Reich. Con lo scoppio della seconda guerra mondiale i lavori vennero ancora una volta interrotti.\nDal 1940 al 1942 il castello ebbe la funzione di ospedale militare e di campi di rieducazione per ragazzi. Nel novembre del 1940, allo scoppio della guerra, i giovani del Lussemburgo, che studiavano in Germania e in Austria, furono costretti a frequentare un programma di rieducazione e formazione. Successivamente furono internati per quattro mesi anche scolari e studenti universitari maschi di Esch-sur-Alzette e di Echternach (Lussemburgo); mentre le ragazze vennero mandate all'ostello della giovent\u00f9 di Adenau, come punizione per aver protestato contro l'annuncio del 1942 sull'introduzione della leva militare obbligatoria in Lussemburgo.\nDal gennaio 1943 il castello venne usato come campo di detenzione per i giovani tedeschi che non avevano dimostrato lealt\u00e0 al partito come ad esempio i fondatori del gruppo di resistenza cattolico di Michael Troop. Alcuni furono portati da Stahleck ai campi di concentramento. Dal giugno del 1943 all'estate del 1944 la struttura venne utilizzata come campo di lavoro militare per tedeschi in et\u00e0 tra 14 e 18 anni.\nNel castello c'\u00e8 una placca commemorativa e lo Stato della Renania-Palatinato e la citt\u00e0 di Bacharach hanno organizzato eventi commemorativi con testimonianze del tempo.\nGli anni del dopoguerra e oggi.\nAlla fine della guerra il castello venne inizialmente usato come base dai soldati francesi, prima di tornare ad essere un ostello della giovent\u00f9 nel novembre del 1947.\nNel gennaio 1948 il Ministero della salute e benessere della Renania-Palatinato inaugur\u00f2 un istituto professionale per formare giovani alla professione di gestore di ostelli e collaboratori. L'istituto dovette chiudere nello stesso anno a causa di mancanza di fondi, ma l'ostello in s\u00e9 non ne risent\u00ec. Nel 1957 il castello offriva 270 posti letto e la possibilit\u00e0 di 60 sistemazioni di emergenza, diventando cos\u00ec il terzo ostello della giovent\u00f9 per dimensioni della renania-Palatinato, dopo quelli di Coblenza e Magonza. Con un totale di 32\u00a0276 prenotazioni annue, ottiene invece il secondo posto per numero di pernottamenti.\nNell'ottobre del 1965 fu portato avanti un ulteriore progetto di ampliamento sotto la supervisione statale di Heinrich Grimm, basata sui progetti dell'architetto Stahl, morto nel 1957. Questo progetto includeva una modernizzazione degli interni del castello e una nuova amministrazione. Inoltre fu costruita una grande terrazza sul lato sud. La cerimonia di apertura avvenne il 20 maggio 1967.\nIl castello oggigiorno \u00e8 utilizzato come ostello e viene gestito dall'associazione Ostelli della giovent\u00f9 della renania-Palatinato. Offre 168 letti e da circa 42\u00a0000 pernottamenti all'anno ed \u00e8 quasi sempre al completo.\nCome si presenta il castello oggi.\nIl castello \u00e8 una ricostruzione del XX secolo, basata principalmente sui ritrovamenti degli scavi e sulle incisioni su rame del 1646 di Matth\u00e4us Merians. Il progetto di ricostruzione fu frutto del lavoro di Ernst Stahl, che segu\u00ec meticolosamente le incisioni di Merian e si avvalse di altri modelli storici laddove l'incisione non offriva dettagli abbastanza accurati. Per esempio la forma quasi rettangolare del castello, che misura circa 55x24 metri, mostra la tipica forma regolare e la chiara visione degli spazi che ha caratterizzato i castelli del periodo del casato Hohenstaufen.\nLa dimensione odierna del castello \u00e8 approssimativamente quella di un castello originale. Gli elementi pi\u00f9 vecchi sono le fondamenta del torrione, le cantine del Palas cos\u00ec come alcune parti delle mura di cinta.\nDa quando il castello \u00e8 usato come ostello non \u00e8 pi\u00f9 possibile visitarlo; comunque il cortile \u00e8 accessibile al pubblico e offre una gradevole vista del Reno."}
{"id": "4551218", "revid": "545193", "url": "https://it.wikipedia.org/wiki?curid=4551218", "title": "Lotus 11", "text": ""}
{"id": "4551227", "revid": "767487", "url": "https://it.wikipedia.org/wiki?curid=4551227", "title": "Bobbi Humphrey", "text": ""}
{"id": "4551241", "revid": "1305772", "url": "https://it.wikipedia.org/wiki?curid=4551241", "title": "Road Dogs", "text": ""}
{"id": "4551243", "revid": "1305772", "url": "https://it.wikipedia.org/wiki?curid=4551243", "title": "Deuces", "text": ""}
{"id": "4551251", "revid": "1573940", "url": "https://it.wikipedia.org/wiki?curid=4551251", "title": "Odontophrynidae", "text": "Odontophrynidae \u00e8 una famiglia di anfibi dell'ordine degli Anuri, presenti in Sud America. \nTassonomia.\nLa famiglia comprende 50 specie raggruppate in 3 generi:"}
{"id": "4551252", "revid": "1516566", "url": "https://it.wikipedia.org/wiki?curid=4551252", "title": "HMS Mashona", "text": "La HMS \"Mashona\" (\"pennant number\" F59) fu un cacciatorpediniere della Royal Navy britannica appartenente alla classe Tribal, entrato in servizio nel marzo del 1939; attiva durante la seconda guerra mondiale, fu affondata da attacchi aerei tedeschi il 28 maggio 1941 al largo delle coste occidentali dell'Irlanda, nell'ambito delle fasi finali dell'operazione Rhein\u00fcbung.\nStoria.\nImpostata nei cantieri della Vickers-Armstrongs (anche se l'apparato motore fu realizzato dalla Parsons Marine Steam Turbine Company) di Newcastle upon Tyne il 5 agosto 1936, la nave fu varata il 3 settembre 1937 con il nome di \"Mashona\" in onore dell'omonimo popolo tribale dell'Africa, prima e unica unit\u00e0 della Royal Navy a portare questo nome. Entrata in servizio il 28 marzo 1939, fu assegnata alla Home Fleet e svolse attivit\u00e0 di addestramento nel canale de La Manica, scortando anche il 12 maggio 1939 il transatlantico \"Empress of Australia\" con a bordo il re Giorgio VI del Regno Unito di ritorno da un viaggio in Canada; nel giugno seguente, il cacciatorpediniere fu distaccato nel Mare d'Irlanda per partecipare alle operazioni di recupero dello scafo del sommergibile , affondato con tutto l'equipaggio durante delle prove in mare.\nAllo scoppio della guerra nel settembre del 1939, la \"Mashona\" fu assegnata alle operazioni di scorta e pattugliamento dell'Atlantico settentrionale; il 25 settembre fu inviata insieme ad altri due cacciatorpediniere nella baia di Helgoland, nel Mare del Nord, per prestare assistenza al sommergibile , rimasto gravemente danneggiato dall'attacco di unit\u00e0 tedesche, riuscendo a portare in salvo il battello in patria. Dopo lavori di riparazione a met\u00e0 dell'ottobre del 1939, la nave torn\u00f2 in servizio nel novembre seguente, sempre assegnata alla Home Fleet e impegnata in missioni di pattugliamento e scorta nelle acque di casa; a partire dall'aprile del 1940, la \"Mashona\" fu coinvolta negli eventi della campagna di Norvegia, partecipando agli sbarchi a Namsos, alla scorta delle unit\u00e0 da guerra della Home Fleet e alla protezione della ritirata finale delle forze degli Alleati. Il 27 giugno 1940, durante un'operazione in Atlantico, sub\u00ec danni strutturali a causa del mare agitato, dovendo poi rimanere in cantiere per le riparazioni fino a luglio.\nIl 6 gennaio 1941, durante un'uscita di emergenza dal porto di Scapa Flow, la \"Mashona\" entr\u00f2 in collisione con la gemella , riportando gravi danni che la tennero bloccata in cantiere fino ai primi di marzo. Dopo ulteriori missioni di scorta in Atlantico, il 24 maggio 1941 la \"Mashona\" fu distaccata per partecipare con il resto della Home Fleet alla caccia alla nave da battaglia tedesca \"Bismarck\" nell'Atlantico settentrionale, ma a causa della penuria di carburante il 27 maggio ricevette l'ordine di rientrare alla base insieme al cacciatorpediniere . La mattina del 28 maggio, al largo delle coste occidentali dell'Irlanda, le due navi finirono sotto attacco da parte di bombardieri tedeschi Junkers Ju 88 decollati dalla Francia: una bomba colp\u00ec la fiancata di babordo della \"Mashona\", distruggendo la sala caldaie numero 1; nonostante i tentativi di controbilanciare lo sbandamento la nave continu\u00f2 progressivamente ad inclinarsi, e dopo un'ora, approfittando di una pausa negli attacchi aerei, venne dato l'ordine di abbandonarla. La \"Tartar\", assistita anche dai sopraggiunti cacciatorpediniere e , riusc\u00ec a recuperare 184 superstiti dell'equipaggio della \"Mashona\": la nave venne poi finita con un siluro dalla stessa \"Tartar\" ed affond\u00f2 a circa 65 miglia ad est delle isole Aran, in Irlanda."}
{"id": "4551253", "revid": "868829", "url": "https://it.wikipedia.org/wiki?curid=4551253", "title": "Cattedrali in Cile", "text": "Questa \u00e8 una lista di cattedrali in Cile."}
{"id": "4551254", "revid": "446353", "url": "https://it.wikipedia.org/wiki?curid=4551254", "title": "HMS Mashona (F59)", "text": ""}
{"id": "4551256", "revid": "339392", "url": "https://it.wikipedia.org/wiki?curid=4551256", "title": "Pasta Agnesi", "text": ""}
{"id": "4551258", "revid": "125472275", "url": "https://it.wikipedia.org/wiki?curid=4551258", "title": "Alberto Samon\u00e0 (giornalista)", "text": "Biografia.\nProviene dalla famiglia aristocratica siciliana dei Samon\u00e0, che annovera al suo interno diversi scrittori e intellettuali. Giornalista professionista dal 2001, ha scritto per il quotidiano \"Libero\", per il \"Secolo d'Italia\", \"La Sicilia,\" per il nuovo \"L'Ora\", e per diverse riviste, fra cui \"Giustizia Giusta. Periodico dell'associazione Enzo Tortora\". Si \u00e8 occupato di cronaca giudiziaria, di comunicazione politica e culturale. Ha lavorato all'ufficio stampa del comune di Palermo dal 2002 al 2008. \u00c8 stato direttore responsabile di diverse testate on-line, in ultimo, dal marzo 2017, del quotidiano ilSicilia.it. \nFa parte di una delle 21 commissioni regionali di esperti del Premio \"La Giara\" promosso dalla Rai ed \u00e8 stato nella giuria del concorso letterario Subway-Letteratura. Ha tenuto diversi laboratori e seminari su temi legati all'induismo e alla meditazione orientale \"(I colori di Shiva, Lo Yoga di V\u0101c\", \"Aim Saraswat\u012b\"). Dal 2009 al 2020 \u00e8 stato consigliere di amministrazione della Fondazione Famiglia Piccolo di Calanovella, che gestisce la casa-museo di Villa Piccolo, in cui vissero i fratelli Piccolo: il poeta Lucio Piccolo, il pittore Casimiro Piccolo e la botanica Agata Giovanna, cugini dello scrittore Giuseppe Tomasi di Lampedusa. Nel gennaio 2019 gli \u00e8 stato conferito il \"Premio Fimis - Una vita per l'arte\" per la scrittura. Nel 2021 ha ricevuto il \"Premio Gaia\" per l'impegno profuso per i beni culturali in Sicilia.\nAttivit\u00e0 editoriale.\nHa pubblicato diversi libri su tematiche simboliche, religiose e sulla conoscenza di s\u00e9 e suoi saggi di studio sono comparsi in varie opere collettive. Ha scritto i romanzi \"Il padrone di casa\" (2008) \"\u00c8 gi\u00e0 mattina\" (2013), e \"Bonjour Casimiro\" (2021). In molte sue opere si riscontra l'influenza del filosofo Georges Ivanovic Gurdjieff. \nHa scritto e diretto gli spettacoli teatrali e di narrazione \"Una fiamma a Campo de' Fiori\", \"L'oro del cavaliere\", \"I giardini di Giovanna\" (su Agata Giovanna Piccolo), \"Palermu ammucciatu\" sul Genio di Palermo e i testi teatrali \"Le notti di Casimiro\" (dedicato a Casimiro Piccolo) e \"Arcani maggiori\". Dal suo racconto \"La bambina all'Alloro\", ispirato alla mistica del poeta sufi Jal\u0101l al-D\u012bn R\u016bm\u012b, il cantastorie iracheno Yousif Latif Jaralla ha tratto lo spettacolo \"Le orme delle nuvole\". \u00c8 autore del testo e della voce del documentario \"La camera delle meraviglie\" di Palermo, presentato in anteprima nazionale all'Expo 2015 di Milano.\nImpegno politico.\nDa ragazzo, dalla fine degli anni '80, \u00e8 stato dirigente palermitano del Fronte della Giovent\u00f9 e delle associazioni ambientaliste Fare Verde e Gruppi ricerca ecologica. Nella seconda met\u00e0 degli anni 1990, ha fondato a Palermo il Circolo politico-culturale Julius Evola. \nNel 2016 aderisce al meetup grillino di Palermo. Si \u00e8 quindi presentato alle \"parlamentarie\" del Movimento 5 Stelle per le candidature del 2018 al Senato, circoscrizione Sicilia, superando la selezione online, ma nel gennaio 2018 lascia il movimento, poich\u00e9 in polemica dopo l'esclusione dalla lista. A marzo far\u00e0 causa ai vertici del partito.\nNel settembre 2018, \u00e8 stato nominato coordinatore della Consulta sulla Cultura della Lega per Salvini Premier per la Sicilia occidentale.\nIl 18 maggio 2020 il presidente della Regione Siciliana, Nello Musumeci, lo nomina assessore ai beni culturali, su indicazione del segretario federale della Lega, Matteo Salvini. Subentra allo stesso Musumeci, dopo oltre un anno ad interim dovuto alla scomparsa del precedente assessore, Sebastiano Tusa."}
{"id": "4551263", "revid": "767487", "url": "https://it.wikipedia.org/wiki?curid=4551263", "title": "Lo strangolatore folle", "text": "Lo strangolatore folle (\"Grip of the Strangler\") \u00e8 un film del 1958 diretto da Robert Day.\n\u00c8 un film poliziesco a sfondo giallo e horror britannico con Boris Karloff, Jean Kent e Elizabeth Allan. \u00c8 ambientato nella Londra vittoriana.\nTrama.\nNella Londra di fine ottocento, Edward Styles viene impiccato con l'accusa di avere ucciso cinque donne, nonostante si professi innocente. Venti anni dopo, lo scrittore James Rankin, un affermato romanziere, compie delle indagini per trovare le prove che confermino l'innocenza di Styles. Rankin rivolge i sospetti sul dottor Tanner, il quale all'epoca aveva svolto le autopsie sui cadaveri, e dopo l'esecuzione di Styles era prima stato chiuso in un manicomio, per poi scomparire.\nAlla ricerca di prove definitive, Rankin disseppellisce il cadavere di Styles e trova nella bara il bisturi con il quale erano stati compiuti gli omicidi. Non appena lo prende in mano, Rankin subisce una reazione che ne distorce i muscoli del viso e gli impedisce l'uso di una mano. Dopo avere ucciso una ballerina, Rankin capisce che lui e Tanner sono la stessa persona. La moglie di Rankin, Lily, la quale lavorava come infermiera nel manicomio dove Tanner era stato rinchiuso, si era innamorata di lui, lo aveva aiutato a scappare e in seguito a fargli dimenticare gli orrori compiuti. Rankin/Tanner, ancora in balia della sua ossessione, uccide la moglie, ma quando torna in s\u00e9 e cerca di confessare l'omicidio, non viene creduto. Rinchiuso nuovamente in un manicomio, Rankin/Tanner tenta di completare la propria opera uccidendo la figlia di Lily, che egli credeva anche sua, ma nell'atto di strangolarla riesce finalmente a reprimere la sua tendenza omicida. Volendo porre definitivamente fine alla minaccia, Rankin corre verso il cimitero per seppellire nuovamente il bisturi, ma viene freddato dai colpi di pistola sparati da alcuni agenti di polizia che lo stavano inseguendo.\nProduzione.\nIl film, diretto da Robert Day e sceneggiato da Jan Read e John Croydon su un soggetto dello stesso Read, fu prodotto da Croydon per la Amalgamated Productions e girato nei Walton Studios a Walton-on-Thames, Surrey, Regno Unito con un budget stimato in 70.000 sterline. Il titolo di lavorazione fu \"Strangle Hold\".\nDistribuzione.\nIl film fu distribuito con il titolo \"Grip of the Strangler\" nel Regno Unito nel 1958 al cinema dalla Eros.\nAltre distribuzioni:\nPromozione.\nLe tagline sono:"}
{"id": "4551265", "revid": "767487", "url": "https://it.wikipedia.org/wiki?curid=4551265", "title": "Oscar Andr\u00e9s Morales", "text": "Carriera.\nClub.\nInizia a giocare nell'Atl\u00e9tico Olanchano.\nDal 2007 al 2010 gioca al Real Club Deportivo Espa\u00f1a. Successivamente milita in diversi club honduregni. Dal 2013 milita al Juticalpa, club della Seconda Divisione honduregna.\nNazionale.\nGioca con l'Honduras le olimpiadi di , dove scende in campo due volte."}
{"id": "4551266", "revid": "59141055", "url": "https://it.wikipedia.org/wiki?curid=4551266", "title": "Teatro Massimo &quot;Vincenzo Bellini&quot;", "text": ""}
{"id": "4551267", "revid": "817132", "url": "https://it.wikipedia.org/wiki?curid=4551267", "title": "Andr\u00e9s Morales", "text": ""}
{"id": "4551269", "revid": "248219", "url": "https://it.wikipedia.org/wiki?curid=4551269", "title": "Allocaudata", "text": ""}
{"id": "4551270", "revid": "46931", "url": "https://it.wikipedia.org/wiki?curid=4551270", "title": "Grip of the Strangler", "text": ""}
{"id": "4551273", "revid": "131358", "url": "https://it.wikipedia.org/wiki?curid=4551273", "title": "Macedo Magno Novaes", "text": ""}
{"id": "4551282", "revid": "1494169", "url": "https://it.wikipedia.org/wiki?curid=4551282", "title": "Buccheri (disambigua)", "text": ""}
{"id": "4551284", "revid": "767487", "url": "https://it.wikipedia.org/wiki?curid=4551284", "title": "Rigoberto Padilla", "text": "Carriera.\nNazionale.\nGioca con l'Honduras olimpico le Olimpiadi di , dove scende in campo una volta.\nEsordisce con l' il 26 marzo 2008, contro la ."}
{"id": "4551285", "revid": "287204", "url": "https://it.wikipedia.org/wiki?curid=4551285", "title": "Record della UAE Arabian Gulf League", "text": "In questa voce sono raccolti i record delle varie squadre calcistiche degli Emirati Arabi Uniti\nAsian Champions League.\nPartecipazioni.\nP : \"Preliminari\", G : \"Fase a gironi\", O : \"Ottavi di finale\", Q : \"Quarti di finale\", S : \"Semi-finali\", R : \"Secondo posto\", V : \"Vittoria\", DQ : \"Squalificato\""}
{"id": "4551298", "revid": "767487", "url": "https://it.wikipedia.org/wiki?curid=4551298", "title": "Prima dell'anestesia", "text": "Prima dell'anestesia (\"Corridors of Blood\") \u00e8 un film del 1958 diretto da Robert Day.\n\u00c8 un film drammatico britannico a sfondo horror e thriller con Boris Karloff, Betta St. John e Christopher Lee. \u00c8 ambientato a Londra nel 1840.\nTrama.\nLondra, 1840. Il chirurgo Thomas Bolton cerca di trovare un composto chimico in grado di alleviare il dolore e le sofferenze percepiti dai pazienti sottoposti a operazioni chirurgiche. Persuaso di avere trovato il rimedio giusto, Bolton convince la direzione dell'ospedale presso cui lavora ad autorizzare una dimostrazione, ma l'esperimento fallisce. Bolton decide di proseguire gli esperimenti, provando i composti su se stesso, nonostante la disapprovazione dei colleghi e i consigli del figlio Jonathan e della nipote Susan.\nPer ottenere gli ingredienti chimici necessari, Bolton \u00e8 costretto a stipulare un accordo con Ben, proprietario di una locanda, il quale procura anche cadaveri provenienti dall'ospedale e destinati alle dimostrazioni, dietro pagamenti in denaro. Inoltre Ben si procura cadaveri facendo soffocare alcuni avventori della locanda - per poter venderne i corpi. Gli occorre, per\u00f2, un certificato attestante che il decesso \u00e8 avvenuto per cause naturali. Poich\u00e9 questo documento deve essere firmato da un medico, in cambio dell'aiuto ricevuto per procurarsi gli ingredienti chimici, Bolton accetta di firmare i certificati di morte.\nNel frattempo Bolton, provando su se stesso i composti chimici, nei quali inserisce quantit\u00e0 sempre maggiori di oppio, si indebolisce progressivamente e non riesce pi\u00f9 ad operare. Spinto dalla direzione dell'ospedale a prendersi una pausa, Bolton sparisce. La polizia scopre l'accordo tra Bolton e Ben e fa irruzione nella locanda dove, nel fuggi fuggi generale, sia Ben che Bolton rimangono uccisi.\nProduzione.\nIl film, diretto da Robert Day su una sceneggiatura e un soggetto di Jean Scott Rogers, fu prodotto da John Croydon per la Amalgamated Productions e girato nei MGM British Studios a Borehamwood, in Inghilterra, con un budget stimato in 90.000 sterline. Il titolo di lavorazione fu \" The Doctor of Seven Dials\".\nDistribuzione.\nIl film ebbe una distribuzione limitata con il titolo \"Corridors of Blood\" nel Regno Unito nel dicembre del 1958 e fu poi redistribuito dal 6 settembre 1962 dalla Metro-Goldwyn-Mayer.\nAltre distribuzioni:\nCritica.\nSecondo Rudy Salvagnini (\"Dizionario dei film horror\") \"la figura del buon dottore viene tratteggiata con attenzione e umanit\u00e0, in rapporto alla rigidit\u00e0 e all'egoismo dei colleghi\" cos\u00ec come viene descritta molto bene la differenza tra le classi sociali nella Londra del XIX secolo. A parte questi pregi, per\u00f2, la trama risulta prevedibile mentre Karloff risulterebbe \"sontuoso\". Secondo Leonard Maltin il film \u00e8 \"mediocre\".\nPromozione.\nLa tagline \u00e8: \"Tops in Terror!\"."}
{"id": "4551312", "revid": "1305772", "url": "https://it.wikipedia.org/wiki?curid=4551312", "title": "Ebrei lituani", "text": "Ebrei lituani o Litvak sono ebrei con radici e discendenza dal Granducato di Lituania (odierne Lituania, Bielorussia, Ucraina, e la regione nordorientale di Suwa\u0142ki in Polonia). Il termine viene a volte usato, specialmente in Israele, per comprendere tutti quegli ebrei ortodossi che seguono lo stile di vita e cultura \"lituane\" (aschenaziti e non-chassidici), qualunque sia la loro estrazione etnica.\nLa Lituania storicamente era la regione di residenza di una grande e influente comunit\u00e0 ebraica, che fu quasi interamente eliminata durante l'Olocausto. Solo a Vilnius, per esempio, prima della seconda guerra mondiale c'erano circa 110 sinagoghe e 10 yeshivot. Prima della seconda guerra mondiale la popolazione ebraica lituana ammontava a circa 160.000 persone, oltre il 7% della popolazione totale. Vilnius (allora chiamata Wilno durante la Seconda Repubblica di Polonia) aveva una comunit\u00e0 ebraica di circa 100.000 residenti, approssimativamente il 45% del totale della citt\u00e0. Il censimento del 2005 in Lituania ha registrato circa 4.000 ebrei. Esistono ancora notevoli comunit\u00e0 di ebrei di discendenza lituana nel mondo, specialmente in Israele, Stati Uniti, Sudafrica, Argentina, Brasile e Australia. Citando la ricerca effettuata dallo scrittore H.G. Adler (1910\u20131988) sulla Polonia durante la seconda guerra mondiale e intitalata \"Theresienstadt 1941-1945\", c'erano \"80.000 ebrei arruolati nell'esercito indipendente della Polonia prima dell'invasione tedesca e che si identificavano come ebrei lituani\". Utilizzando differenti fonti, i ricercatori della Shoah affermano che ci fossero tra 60.000-65.000 soldati ebrei nell'esercito polacco indipendente che si identificavano come \"ebrei lituani\".\nEtimologia.\nL'aggettivo \"Litvish\" significa \"lituano\": il nome dell'ebreo lituano \u00e8 \"Litvak\". Il termine \"Litvak\" si origina da \"Litwak\", termine polacco che denota \"un uomo della Lituania\", che per\u00f2 smise di essere usato prima del XIX secolo, per essere ripreso verso il 1880 nel senso pi\u00f9 stretto di \"ebreo lituano\".\nTra i dialetti yiddish d'Europa, il \"Litvishe Yiddish\" (yiddish lituano) era quello parlato dagli ebrei in Lituania, Bielorussia, Lettonia, Estonia e nella regione Suwa\u0142ki della Polonia nordoccidentale.\nTuttavia, in seguito alla controversia tra chassidim e misnagdim, in cui le accademia lituane accademie figuravano come il cuore dell'opposizione al chassidismo, l'appellativo \"lituano\" arriv\u00f2 ad avere la connotazione di Ebraismo misnagdico (non-chassidico) in generale, e di essere utilizzato per tutti gli ebrei che seguivano le tradizioni delle grandi yeshivah lituane, sia che i loro antenati provenissero o meno dalla Lituania. Nel moderno Stato d'Israele, \"Lita'im\" (lituani) \u00e8 spesso utilizzato per tutti gli ebrei haredi che non sono chassidim (e non haredi sefarditi). Altre espressioni utilizzate per questo scopo sono \"Yeshivish\" e \"Misnagdim\". Entrambe le parole \"Litvishe\" e \"Lita'im\" sono leggermente fuorvianti, perch\u00e9 esistono anche gli ebrei chassidici della Lituania e molti ebrei lituani che non sono haredim. Il termine \"Misnagdim\" (\"opponenti\"), d'altra parte \u00e8 un po' datato, perch\u00e9 l'opposizione tra i due gruppi ha perso molta della sua importanza. Anche \"Yeshivishe\" \u00e8 problematico perch\u00e9 gli chassidim ora frequentano le yeshivah tanto quanto gli ebrei Litvishe.\nEtnia, tradizioni religiose e retaggio.\nL'approccio tipicamente \"lituano\" all'Ebraismo \u00e8 stato caratterizzato da una concentrazione sullo studio altamente intellettuale del Talmud. La Lituania divenne il cuore dell'opposizione tradizionalista al Chassidismo. Sebbene di inferiorit\u00e0 numerica e chiamati \"misnagdim\" dai chassidim, i lituani credevano che il loro standard di Ebraismo rabbinico precedesse il Chassidismo e fosse l'Ebraismo originale. Le differenze tra i due gruppi crebbe talmente che nella percezione popolare \"lituano\" e \"misnagdim\" divennero termini praticamente intercambiabili. Tuttavia, una minoranza considerevole di ebrei lituani apparteneva a gruppi chassidici, tra cui Chabad, Slonim, Karlin (Pinsk) e Koidanov. Con la diffusione dell'Illuminismo, molti ebrei lituani divennero devoti del movimento della \"Haskalah\" (Illuminismo ebraico) in Europa orientale, desiderando fortemente una migliore integrazione nella societ\u00e0 europea: oggi molti importanti accademici, scienziati e filosofi sono di origine ebraica lituana.\nL'istituzione di istruzione ebraica lituana pi\u00f9 famosa fu la Yeshivah di Volozhin, che serv\u00ec da modello per la maggior parte di altre yeshivah successive. Le yeshivah \"lituane\" esistenti a tutt'oggi includono quelle di Ponevezh (ora in Israele), Telshe (ora negli USA), Mir (ora a Gerusalemme), Kelm e Slabodka (originariamente vicino a Kaunas, ora a Hebron). Come studio teorico del Talmud, le principali autorit\u00e0 lituane sono state Chaim Soloveitchik e le scuole della dinastia Brisk/Soloveitchik; approcci rivali sono stati quelli delle yeshivah di Mir e Telshe. Nella Halakhah pratica, i lituani tradizionalmente hanno seguito l\"'Aruch HaShulchan\" (riedizione moderna dello \"Shulchan Aruch\"), sebbene oggi le yeshivah \"lituane\" preferiscano la Mishnah Berurah, che \u00e8 considerata sia pi\u00f9 analitica che pi\u00f9 accessibile.\nNel XIX secolo gli aschenaziti ortodossi che risiedevano in Terra Santa erano generalmente divisi in Chassidim e Perushim, che erano ebrei lituani influenzati dal Gaon di Vilna. Per questa ragione, nel moderno linguaggio comune israeliano haredi i termini \"Litvak\" (nome) o \"Litvisher\" (aggettivo), o in ebraico \"Litaim\", sono spesso usati impropriamente ad includere qualsiasi persona o istituzione aschenazita haredi non chassidica. Un altro motivo per tale ampliamento del termine \u00e8 il fatto che molte delle yeshivah haredi israeliane (esterne allo chassidismo) sono enti successori delle famose yeshivah lituane, nonostante i membri attuali possano o meno essere discendenti del popolo ebreo lituano. In verit\u00e0 sia la consistenza etnica che le tradizioni religiose delle comunit\u00e0 \"misnagdim\" sono alquanto diverse.\nStoria.\nGli ebrei probabilmente cominciarono a vivere in Lituania gi\u00e0 nell'VIII secolo. Nel 1388 venne loro concesso da Vitoldo un Atto Costitutivo, in base al quale formavano una classe di cittadini liberi soggetti in tutti i casi penali direttamente alla giurisdizione del granduca e dei suoi rappresentanti ufficiali, e nelle infrazioni minori alla giurisdizione dei funzionari locali in condizioni di parit\u00e0 coi nobili minori (gli \"szlachta\"), i boiardi e gli altri liberi cittadini. Come risultato, la comunit\u00e0 prosper\u00f2.\nNel 1495 furono espulsi da Alessandro Jagellone, ma fatti rientrare nel 1503. Lo statuto lituano del 1566 mise una quantit\u00e0 di restrizioni contro gli ebrei e impose le \"sumptuariae leges\", incluso l'obbligo di indossare abiti speciali, tra cui i berretti gialli per gli uomini e i veli gialli per le donne.\nLa rivolta di Khmelnytsky distrusse le istituzioni ebraiche lituane esistenti fino ad allora. Nonostante ci\u00f2, le \"popolazioni\" ebraiche della Lituania crebbero da circa 120.000 persone nel 1569 ad approssimativamente 250.000 nel 1792. Dopo la Seconda divisione della Polonia nel 1793, gli ebrei lituani vennero assoggettati all'Impero Russo.\nOlocausto.\nLa popolazione ebraica lituana prima della seconda guerra mondiale ammontava a circa 220.000 persone. Durante l'occupazione tedesca dal giugno 1941 al marzo 1945, il regime nazista ha effettuato l'Olocausto in Lituania: 206.800 ebrei furono uccisi dai nazisti e dai loro collaboratori lituani. La maggioranza degli ebrei fu portata nei boschi per essere fucilata dentro a fosse comuni che le vittime stesse si dovettero scavare. Tra le esecuzioni pi\u00f9 infami si ricordano quella del bosco di Paneriai (Massacro di Ponary) e di Kaunas (Massacro di Kaunas al Nono Forte).\nCultura.\nI Litvak hanno un loro modo identificabile di pronunciare l'ebraico e lo yiddish; ci\u00f2 viene spesso utilizzato per determinare i confini della Lita (area di stanziamento dei Litvak). La sua caratteristica principale \u00e8 la pronuncia vocalica \"holam\".\nNella percezione popolare, i Litvak sono stati considerati pi\u00f9 intellettuali e stoici rispetto ai loro \"rivali\", gli ebrei della Galizia (Galitzianer), che li consideravano distanti e insensibili. A loro volta, i Litvak disprezzavano i Galitzianer come irrazionali e senza istruzione. Tali divergenze si originavano naturalmente dal dibattito chassidico/mitnagdico, coi chassidim considerati pi\u00f9 emotivi e spontanei nelle loro espressioni religiose. I due gruppi differivano non solo nelle rispettive attitudini e pronunce linguistiche, ma anche nella cucina ebraica. I Galitzianer erano noti per i loro piatti ricchi, molto zuccherati, in contrasto alla pi\u00f9 semplice e saporita versione Litvisher, con il famoso \"gefilte fish\" nel mezzo: se pepato era Litvak, se zuccherato era Galitzianer.\nGenetica.\nLa popolazione ebraica lituana sembra esibisca un \"effetto genetico del fondatore\". L'utilit\u00e0 di queste variazioni \u00e8 stata oggetto di dibattito. Una variante, che \u00e8 implicata nella ipercolesterolemia famigliare, \u00e8 stata datata al XIV secolo, che corrisponde alla creazione di insediamenti in risposta all'invito formulato da Vitoldo il Grande nel 1388. Un tasso relativamente alto di distonia a torsione idiopatica ad esordio precoce nella popolazione \u00e8 stato inoltre individuato come eventualmente derivante dall'effetto del fondatore.\nEbrei in Lituania oggi.\nInteresse tra i discendenti degli ebrei lituani ha stimolato il turismo e un rinnovamento nel campo della ricerca e della conservazione delle risorse e dei beni storici della comunit\u00e0. Un numero crescente di ebrei lituani si interessano ad imparare e praticare l'uso dello yiddish.\nL'inizio del XXI secolo \u00e8 stato segnato da conflitti tra i membri di Chabad-Lubavitch e i leader laici. Nel 2005, il Rabbino Capo Sholom Ber Krinsky \u00e8 stato fisicamente rimosso dalla Sinagoga da due uomini assoldati dal capo laico della comunit\u00e0, che ha poi nominato un nuovo Rabbino Capo. Gli ebrei sono al livello pi\u00f9 alto di istruzione tra i gruppi etnici in Lituania: 45,6% di ebrei lituani avevano ricevuto istruzione universitaria nel 2001 (mentre la percentuale dei lituani con istruzione universitaria era del 22,6%)."}
{"id": "4551333", "revid": "88740", "url": "https://it.wikipedia.org/wiki?curid=4551333", "title": "Pietra del Malconsiglio", "text": "La Pietra del Malconsiglio \u00e8 un antico manufatto in pietra lavica di incerta origine, legato ai luttuosi fatti del 1516 da cui trae il nome e situato nel centro storico di Catania.\nDescrizione.\nIl manufatto \u00e8 un macigno in pietra lavica molto poroso, lavorato a cilindro lievemente svasato e caratterizzato da un bordo a toro presente alle due estremit\u00e0 del cilindro. Presenta vistosi segni di logoramento, in particolare a causa delle acque pluvie, oltre ad una grossa scheggiatura, causata probabilmente da un notevole trauma da impatto, dovuto forse ad una caduta. Il blocco misura circa 92 cm di altezza per 106 cm di diametro maggiore e 340 cm in circonferenza nella faccia superiore, corrispondente grossomodo alle dimensioni riportate dall'abate Francesco Ferrara il quale la misur\u00f2 in altezza e in diametro di 3 piedi siciliani (pari a circa 90 cm).\nOrigine.\nPoco si sa dell'origine della pietra. Genericamente viene identificata quale un \"capitello dorico in pietra lavica\", tuttavia lo stile dorico non prevede una forma simile, che potrebbe essere piuttosto una singolare interpretazione dello stile tuscanico o una versione insolita di altro stile. Non a caso l'abate Ferrara prefer\u00ec una generica definizione di \"capo di una colonna\". Tuttavia non manca chi ritenga diversa la funzione del manufatto, in particolar vi \u00e8 chi ritiene che \"rappresentasse l'altare di Bacco presso il Teatro Antico\".\nL'uso della pietra lavica in antico \u00e8 attestato a Catania in misura massiccia soltanto a partire dal periodo repubblicano, forse a seguito delle eruzioni del 122-121 a.C., questo dato potrebbe costituire un terminus post quem per aiutare nella datazione del manufatto. Tale capitello si vuole appartenesse ad un tempio della citt\u00e0 arcaica, cui appartenne anche un grosso frammento di architrave quadrangolare e simile in misure, oggi scomparso. L'ubicazione originaria fa pensare ad un elemento architettonico appartenuto ad un grande edificio pubblico sito entro i limiti dell'antica citt\u00e0 (infatti l'anfiteatro situato pi\u00f9 a nord chiude la citt\u00e0 romana, cui si accostavano le necropoli).\nStoria.\nFacente parte dunque di una serie di resti appartenuti ad un antico edificio non pi\u00f9 esistente, la pietra venne scelta nel 1516 quale sito di appuntamento per i ribelli durante i moti di quell'anno. Con la morte di Ferdinando il Cattolico avvenuta il 23 gennaio, la Sicilia pass\u00f2 dalla dinastia Trast\u00e1mara al giovanissimo erede Asburgo Carlo. In questo clima di instabilit\u00e0 di successione il vicer\u00e9 uscente Ugo di Moncada rifiut\u00f2 le dimissioni, appoggiato dalla classe nobile siciliana. I nobili, cos\u00ec facendo, avrebbero ottenuto notevoli concessioni dal loro protetto e, forse, l'autonomia dal Regno di Spagna. Segu\u00ec una cruenta guerra civile che funest\u00f2 l'Isola (tranne, pare, Messina) per tre anni consecutivi al punto da fregiarsi, non senza esagerazione, del titolo di \"Secondo Vespro\" a cui Catania ader\u00ec e si mostr\u00f2 tra le pi\u00f9 agguerrite citt\u00e0 ribelli e tormentate. Da Catania provenivano infatti i tre principali sostenitori di Moncada - i nobili Cesare Gioeni, Girolamo Guerrera e il magistrato Blasco Lanza -, ma sempre dalla citt\u00e0 etnea proveniva il suo principale avversario, Pietro Cardona, conte di Golisano. I nobili catanesi si davano appuntamento al \"Piano dei Trixini\", antica piazza che prendeva il nome dal piccolo convento di \"San Nicola de' Trixini\" (odierno Convento di San Nicol\u00f2 Minore), che si trovava non lungi dall'attuale incrocio ottagonale detto \"Quattro Canti\" tra le vie Etnea e Antonino di Sangiuliano. A seguito di tradimento, una spia rivel\u00f2 quale fosse il luogo di ritrovo dei ribelli, i quali trovarono ad attenderli i soldati reali inviati dal nuovo vicer\u00e9, Ettore Pignatelli, che fecero strage di chi si rec\u00f2 all'appuntamento cospiratorio. Altri ribelli vennero impiccati in una pubblica esecuzione avvenuta il 10 marzo 1517 al \"Piano delle Forche\", orientativamente dove oggi sorge la piazza Cavour. La pietra, ancora sporca del sangue ribelle, venne esposta nella pubblica piazza a perenne monito contro la citt\u00e0 e i cospiratori non ancora identificati. In questo contesto prese facilmente l'appellativo \"del mal consiglio\" o \"del Malconsiglio\", poich\u00e9 \"consigli\u00f2\" male i ribelli a darsi appuntamento nella data in cui trovarono la morte. Il frammento di architrave, invece, fu usato per fustigare gli insolventi presso l'antica \"Loggia\", palazzo sede del senato civico, sostituito dopo il 1693 dal Palazzo degli Elefanti.\nTrasferita inizialmente in piazza Manganelli, nel 1872 la pietra viene spostata ai Quattro Canti, probabilmente per riportarla nel luogo dov'era originariamente posta, precisamente in un angolo del secondo cortile del Palazzo Patern\u00f2 Castello di Carcaci, dove rimase fino al 2009, anno in cui venne nuovamente trasferita all'ingresso del Museo Civico al Castello Ursino, decorata da piccole composizioni floreali. Lasciata in balia degli elementi e di anonimi incivili che ne hanno divelto il giardinetto decorativo, la pietra \u00e8 rimasta \"anonima\" fino al 28 maggio 2013, quando una scuola di Librino, grazie a fondi POR, ha fatto omaggio alla citt\u00e0 e alla pietra di una targa commemorativa con una breve storia del reperto. Dall'autunno successivo (2014) il manufatto \u00e8 conservato nell'androne occidentale del Palazzo degli Elefanti."}
{"id": "4551334", "revid": "1494169", "url": "https://it.wikipedia.org/wiki?curid=4551334", "title": "Skip", "text": ""}
{"id": "4551335", "revid": "486946", "url": "https://it.wikipedia.org/wiki?curid=4551335", "title": "Techetechet\u00e8 - Il nuovo che fu", "text": ""}
{"id": "4551342", "revid": "1543377", "url": "https://it.wikipedia.org/wiki?curid=4551342", "title": "Tuffi ai Giochi della V Olimpiade - Piattaforma femminile", "text": "La competizione della piattaforma femminile di tuffi ai Giochi della V Olimpiade si tenne i giorni 10 e 13 luglio 1912 a Djurg\u00e5rdsbrunnsviken, Stoccolma.\nRisultati.\nQuesta \u00e8 stata la prima competizione olimpica di tuffi femminile e consisteva di due tuffi obbligatori da 5 metri e tre tuffi obbligatori da 10 metri.\nQualificazioni.\nSi disputarono 2 serie. I vincitori di ogni serie e i restanti sei migliori punteggi avanzarono alla finale."}
{"id": "4551346", "revid": "124702802", "url": "https://it.wikipedia.org/wiki?curid=4551346", "title": "Vino da messa", "text": "Il vino da messa viene usato per la Consacrazione.\nSignificato liturgico.\nAl momento della consacrazione, secondo il dogma cattolico della Presenza reale, il vino si trasforma realmente in sangue. Questo fenomeno \u00e8 detto pi\u00f9 precisamente \"transustanziazione\", ovvero trasformazione in un'altra sostanza, pur nella permanenza delle caratteristiche sensibili del vino originario come colore, aroma, gusto, quantit\u00e0. Martin Lutero invece neg\u00f2 la transustanziazione affermando invece che la natura originaria del vino coesiste con quella del sangue di Cristo.\nCaratteristiche.\nAl riguardo il diritto canonico afferma soltanto (Canone 924, paragrafo 3):\n\"Il vino deve essere naturale, del frutto della vite e non alterato.\"\nL'Istruzione \"Redemptionis Sacramentum\" specifica (capitolo III, paragrafo 50):\n\"Il vino utilizzato nella celebrazione del santo sacrificio eucaristico deve essere naturale, del frutto della vite, genuino, non alterato, n\u00e9 commisto a sostanze estranee. Nella stessa celebrazione della Messa va mescolata ad esso una modica quantit\u00e0 di acqua. Con la massima cura si badi che il vino destinato all'Eucaristia sia conservato in perfetto stato e non diventi aceto. \u00c8 assolutamente vietato usare del vino, sulla cui genuinit\u00e0 e provenienza ci sia dubbio: la Chiesa esige, infatti, certezza rispetto alle condizioni necessarie per la validit\u00e0 dei sacramenti. Non si ammetta, poi, nessun pretesto a favore di altre bevande di qualsiasi genere, che non costituiscono materia valida.\"\nDa qualche anno, in deroga a quanto stabilito dal Canone 924 del Diritto Canonico (vago in materia di disciplinare) anche il vino da messa pu\u00f2 contenere solfiti, poich\u00e9 considerati agenti conservanti e non meramente alteranti della sua composizione."}
{"id": "4551349", "revid": "767487", "url": "https://it.wikipedia.org/wiki?curid=4551349", "title": "Bikini Beach", "text": "Bikini Beach \u00e8 un film del 1964 diretto da William Asher. Il film \u00e8 conosciuto in Italia anche con il titolo Sexy building.\n\u00c8 una commedia statunitense a sfondo musicale e romantico con Frankie Avalon, Annette Funicello e Martha Hyer.\nProduzione.\nIl film, diretto da William Asher su una sceneggiatura dello stesso Asher e di Leo Townsend e Robert A. Dillon, fu prodotto da Samuel Z. Arkoff e James H. Nicholson per la American International Pictures e girato con un budget stimato in 600.000 dollari.\nDistribuzione.\nIl film fu distribuito negli Stati Uniti dal 22 luglio 1964 (premi\u00e8re a Chicago il 22 luglio 1964) al cinema dalla American International Pictures.\nAltre distribuzioni:\nCritica.\nSecondo il Morandini il film \u00e8 una \"goliardia in costume da bagno e a tutto gas\" caratterizzato da un \"reiterato sfoggio di surf, amorazzi estivi e motivi rock\".\nPromozione.\nLe tagline sono:"}
{"id": "4551350", "revid": "767487", "url": "https://it.wikipedia.org/wiki?curid=4551350", "title": "Heinrich von Opel", "text": "Biografia.\nHeinrich Adam Opel fu il terzo figlio di Adam Opel. Il 3 novembre 1898 sposa la figlia di un benestante di Kelsterbach, Wilhelmine Luise Emilie Weber (1878\u20131928). Ebbero tre figli, Heinz von Opel (1899\u20131922), Emmy von Opel (1902\u20131963) e la campionessa di salto ostacoli Irmgard von Opel (1907\u20131986).\nIl 4 ottobre 1900 acquistarono lo Schloss Westerhaus. Divenne nobile il 13 marzo 1917 a Darmstadt ad opera del Granduca Ernesto Luigi d'Assia, come il fratello Wilhelm."}
{"id": "4551358", "revid": "46931", "url": "https://it.wikipedia.org/wiki?curid=4551358", "title": "Sexy building", "text": ""}
{"id": "4551363", "revid": "76963", "url": "https://it.wikipedia.org/wiki?curid=4551363", "title": "Luciano Sada", "text": "Biografia.\nPi\u00f9 noto col nome d'arte di El Pinza o Il Pinza, ispiratogli dal cantante d'opera Ezio Pinza, fu autore di numerosi sketch di teatro di variet\u00e0, di cabaret, commedia e cantautorato folk, specialmente in dialetto milanese.\nDi quella scuola d'avanspettacolo teatrale comico brillante, che nasce soprattutto nei locali e nelle taverne delle sere milanesi, nacquero, negli anni sessanta e settanta, anche i vari Cochi, Nanni Svampa, Enzo Jannacci, ecc.\nNel 1968, gi\u00e0 proprietario dell\"'Osteria Briosca\" sui Navigli, rilev\u00f2 anche il \"13\" (3DC), sempre un locale di ristorazione e cabaret, e pi\u00f9 tardi anche la \"Brioschina\".&lt;br&gt;\nIl suo brano musicale pi\u00f9 divertente fu \"L'era mai sucess (a Montecarlo)\" del 1968, che rimane anche il pi\u00f9 conosciuto.\nFine dicitore teatrale, El Pinza nella vita privata si spos\u00f2 ed ebbe tre figli."}
{"id": "4551377", "revid": "599013", "url": "https://it.wikipedia.org/wiki?curid=4551377", "title": "Darren Woodson", "text": "Carriera professionistica.\nDallas Cowboys.\nWoodson fu scelto nel corso del secondo giro del Draft 1992 dai Dallas Cowboys. Dopo essere stato considerato per tutto il college un linebacker di taglia ridotta, improvvisamente, dopo essere stato spostato nel ruolo di safety, fu considerato persino troppo grosso per quel ruolo.\nWoodson trascorse la sua stagione da rookie negli special team, dopo di che fu spostato nel ruolo di strong safety titolare nel 1993, sostituendo James Washington. Solo alla seconda stagione, stabil\u00ec il primato di franchigia di tackle per un defensive back con 155.\nWoodson si impose presto come una delle migliori safety della NFL, venendo convocato per cinque Pro Bowl e inserito tre volte nella formazione ideale della stagione All-Pro dall'Associated Press. Fu inoltre la prima safety dei Cowboys dai tempi di Cliff Harris a venir convocato per due Pro Bowl consecutivi.\nCoi Cowboys, Woodson vinse tre Super Bowl nella prima met\u00e0 degli anni novanta e venne descritto da Sports Illustrated come \"uno dei colpitori pi\u00f9 duri di tutta la NFL\".\nNel 2002, Darren super\u00f2 il record di franchigia dei Cowboys per numero di tackle in carriera contro i Seattle Seahawks ma il suo primato pass\u00f2 in secondo piano poich\u00e9 Emmitt Smith nella stessa partita stabil\u00ec il record NFL per yard corse in carriera.\nWoodson si ritir\u00f2 dopo la stagione 2004, persa per un problema a un'ernia. F l'ultimo giocatore dei Cowboys che vinsero i tre Super Bowl a fare ci\u00f2."}
{"id": "4551378", "revid": "209456", "url": "https://it.wikipedia.org/wiki?curid=4551378", "title": "Chicago O'Hare International Airport", "text": ""}
{"id": "4551380", "revid": "247222", "url": "https://it.wikipedia.org/wiki?curid=4551380", "title": "...Like Clockwork", "text": "...Like Clockwork \u00e8 il sesto album in studio del gruppo musicale statunitense Queens of the Stone Age, pubblicato il 4 giugno 2013.\nDescrizione.\nIl leader del gruppo Josh Homme ha descritto il disco come \u00abun commentario audio ad un anno da matti\u00bb (\u00ab\"an audio commentary of a manic year\"\u00bb)."}
{"id": "4551393", "revid": "2071923", "url": "https://it.wikipedia.org/wiki?curid=4551393", "title": "Boris Viktorovi\u010d Toma\u0161evskij", "text": "Biografia.\nDopo aver studiato statistica e ingegneria a Liegi e a Parigi, torn\u00f2 nell'URSS. Partecip\u00f2 ai lavori del \"Circolo linguistico di Mosca\" (1915-24) e fu studioso di spicco del formalismo russo e della teoria della letteratura. Profondo conoscitore di letteratura russa e francese, fu uno dei primi a fare critica letteraria con rigore e attenzione scientifici. Lavor\u00f2 a contatto con Viktor Borisovi\u010d \u0160klovskij, Osip Maksimovi\u010d Brik, Jurij Nikolaevi\u010d Tynjanov e Boris Michajlovi\u010d \u0116jchenbaum nel OPOJAZ (O\u041fO\u042f\u0417 - \u041e\u0431\u0449\u0435\u0441\u0442\u0432\u043e \u0438\u0437\u0443\u0447\u0435\u043d\u0438\u044f \u041f\u043e\u044d\u0442\u0438\u0447\u0435\u0441\u043a\u043e\u0433\u043e \u042f\u0437\u044b\u043a\u0430, \"Societ\u00e0 per lo studio del linguaggio poetico\"), dal 1916 per una ventina d'anni. Si occup\u00f2 in particolare di F\u00ebdor Dostoevskij, Aleksandr Ostrovskij, Ivan Gon\u010darov, Anton Antonovi\u010d Del'vig, Aleksej Vasil'evi\u010d Kol'cov, Mikhail Lermontov e soprattutto di Aleksandr Pu\u0161kin, di cui ha curato pi\u00f9 volte le edizioni delle opere e su cui ha scritto una monografia fondamentale (il secondo volume rimasto incompiuto). Lavor\u00f2 anche nel Museo Pu\u0161kin di Gurzuf, una citt\u00e0 balneare della Crimea, dove mor\u00ec nel 1957 ed \u00e8 sepolto."}
{"id": "4551395", "revid": "767487", "url": "https://it.wikipedia.org/wiki?curid=4551395", "title": "Lizzie's Dizzy Career", "text": "Lizzie's Dizzy Career \u00e8 un cortometraggio muto del 1915 diretto da Horace Davey e Eddie Lyons. Prodotto dalla Nestor di David Horsley e distribuito dall'Universal Film Manufacturing Company, aveva come interpreti Eddie Lyons, Lee Moran e Victoria Forde.\nProduzione.\nIl film fu prodotto dalla Nestor Film Company.\nDistribuzione.\nDistribuito dall'Universal Film Manufacturing Company, il film - un cortometraggio a una bobina - usc\u00ec nelle sale cinematografiche statunitensi il 5 febbraio 1915.\nCopia della pellicola (un positivo 35\u00a0mm) viene conservata negli archivi della Library of Congress."}
{"id": "4551402", "revid": "767487", "url": "https://it.wikipedia.org/wiki?curid=4551402", "title": "Friedrich Opel", "text": "Biografia.\nFriedrich Franz Opel fu il quarto figlio di Adam Opel. studia al Technikum Mittweida e diventa dirigente alla Opel. Con il fratello Wilhelm introduce la produzione in serie nell'azienda di famiglia. Nel 1927 diventa \"Ehrendoktor\" alla Technische Universit\u00e4t Darmstadt.\nFriedrich Opel fu un notevole sportivo nel ciclismo, vincendo circa 180 premi su biciclette Opel. Una grande vittoria fu la 620\u00a0km Basilea-Cleve del 1894. Fu un appassionato anche di automobilismo.\nDato che Friedrich \u00e8 anche abbreviato in Fritz, spesso viene confuso con il nipote Fritz von Opel."}
{"id": "4551419", "revid": "767487", "url": "https://it.wikipedia.org/wiki?curid=4551419", "title": "Corri, Coniglio", "text": "Corri, Coniglio (\"Rabbit, Run\") \u00e8 un romanzo di John Updike del 1960. Il romanzo introduce il personaggio di Harry Angstrom, detto \"Coniglio\", che \u00e8 poi apparso nei romanzi \"Il ritorno di Coniglio\" (1971), \"Sei ricco, Coniglio\" (1981), e \"Riposa Coniglio\" (1992).\nTrama.\nHarry Angstrom, soprannominato \"Coniglio\", \u00e8 un ventiseienne sposato con Janice, ex commessa presso il negozio dove lavorava. Hanno un figlio di due anni di nome Nelson, e Janice \u00e8 di nuovo incinta. I due vivono a Mount Judge, un sobborgo di Brewer, Pennsylvania. Harry sente che il suo matrimonio \u00e8 in crisi e manca qualcosa dalla sua vita: mentre al liceo era un campione di pallacanestro, ora Harry trova la sua vita familiare borghese insoddisfacente. Dopo essere tornato dal lavoro e aver trovato la moglie nuovamente ubriaca, decide di lasciare la sua famiglia e fugge in auto. Tuttavia, dopo aver guidato tutta notte senza arrivare in nessun posto preciso, torna alla sua citt\u00e0 natale. Non volendo tornare dalla sua famiglia, si reca all'appartamento del suo vecchio allenatore di basket, Marty Tothero.\nHarry esce a cena con Tothero e due ragazze, una delle quali, Ruth Leonard, \u00e8 una prostituta part-time. Harry e Ruth iniziano una relazione e Harry si trasferisce ben presto nel suo appartamento. Nel frattempo, Janice ritorna nella casa dei suoi genitori e il prete locale episcopale, Jack Eccles, fa amicizia con Harry in un futile tentativo di convincerlo a riconciliarsi con la moglie. Una notte Harry viene avvertito da Eccles che Janice \u00e8 in travaglio, e lui lascia Ruth per andare visitare la moglie in ospedale.\nRiappacificatosi con Janice e la famiglia di lei, Harry torna a casa con lei e la figlia neonata, di nome Rebecca June. Harry frequenta la chiesa una mattina e, dopo aver accompagnato a casa la moglie del sacerdote, Lucy, interpreta il suo invito ad entrare per un caff\u00e8 come un approccio sessuale. Quando egli declina l'invito per un caff\u00e8, affermando che ha una moglie, lei gli sbatte con rabbia la porta in faccia. Harry ritorna nel suo appartamento, e, felice per la nascita di sua figlia, cerca di riconciliarsi con Janice. Egli la incoraggia a bere un whisky, poi, fraintendendo il suo umore, cerca di convincerla ad avere un rapporto sessuale, nonostante la sua condizione post-parto. Quando lei rifiuta e lo accusa di trattarla come una prostituta, Harry ancora una volta esce di casa e, nel pieno della notte, si dirige a casa di Ruth, con l'intenzione di riprendere la loro relazione. Trovato il suo appartamento vuoto, trascorre la notte in un hotel.\nLa mattina dopo, ancora sconvolta a causa dell'assenza di Harry, Janice si ubriaca e accidentalmente annega la figlia nella vasca da bagno. Nel corso della giornata, ignaro di quanto \u00e8 successo, Harry chiama il reverendo Eccles per sapere come sarebbe stato ricevuto se fosse tornato a casa. Eccles gli d\u00e0 la notizia della morte della neonata, e Harry torna a casa immediatamente. Al funerale di Rebecca June, Harry annuncia di non essere colpevole della morte della bambina, causando un grande fermento. Sentendosi di nuovo intrappolato, abbandona il cimitero camminando tra i boschi della collina circostante.\nHarry torna da Ruth e viene a sapere che lei \u00e8 incinta di lui. Anche se Harry \u00e8 sollevato di scoprire che lei non ha abortito, non \u00e8 disposto a divorziare da Janice, unica condizione impostagli da Ruth per continuare la loro relazione. Harry quindi abbandona anche Ruth mettendosi di nuovo a correre lontano."}
{"id": "4551424", "revid": "1359186", "url": "https://it.wikipedia.org/wiki?curid=4551424", "title": "Bamboo-engineering", "text": ""}
{"id": "4551425", "revid": "1543377", "url": "https://it.wikipedia.org/wiki?curid=4551425", "title": "Managed DirectX", "text": "Managed DirectX (MDX) \u00e8 un insieme di API per DirectX di Microsoft deprecate per la programmazione in ambiente .NET. MDX pu\u00f2 essere utilizzato da qualunque linguaggio che utilizza i .NET runtime (mediante il CLR).\nMDX pu\u00f2 essere utilizzato per sviluppare applicazioni multimediali ed interattive, sfruttando le performance grafiche e consentendo ai programmatori di sfruttare l'hardware grafico dall'interno dell'ambiente .NET.\nManaged DirectX \u00e8 stata distribuita nel 2002 per fornire un accesso semplificato alle API DirectX attraverso il framework .NET. L'SDK consente agli sviluppatori l'accesso a numerose classi che consentono il rendering 3D (Direct3D) e l'utilizzo delle altre API molto pi\u00f9 facilmente. Non viene fornito comunque l'accesso alle API di nuova generazione come Direct3D 10, XInput, e XAudio 2.\nMDX \u00e8 deprecato ed al suo posto \u00e8 consigliato l'utilizzo di XNA Game Studio Express. L'accesso \u00e8 comunque possibile tramite l'utilizzo di progetti opensource come SlimDX e SharpDX."}
{"id": "4551432", "revid": "6923", "url": "https://it.wikipedia.org/wiki?curid=4551432", "title": "Il ritorno di Coniglio", "text": "Il ritorno di Coniglio (\"Rabbit Redux\") \u00e8 un romanzo di John Updike del 1971. Il romanzo \u00e8 il secondo che vede come protagonista Harry Angstrom, detto \"Coniglio\", gi\u00e0 apparso in \"Corri, Coniglio\" (1960), e poi ancora in \"Sei ricco, Coniglio\" (1981), e \"Riposa Coniglio\" (1992)."}
{"id": "4551434", "revid": "307923", "url": "https://it.wikipedia.org/wiki?curid=4551434", "title": "Ludwig Opel", "text": "Biografia.\nLudwig Opel fu il quinto e ultimo figlio di Adam Opel. Fu un ciclista e nel 1898 partecip\u00f2 al secondo campionato del mondo nella specialit\u00e0 Velocit\u00e0 dilettanti, con biciclette Opel.\nStudi\u00f2 giurisprudenza alle Universit\u00e0 di Gie\u00dfen e Friburgo in Brisgovia. Apparteneva ai Corps Starkenburgia Gie\u00dfen e Corps Rhenania Freiburg. Dopo l'abilitazione alla professione, divenne dirigente della filiale di Berlino della Opel, e pi\u00f9 tardi entr\u00f2 nella gestione dell'azienda di famiglia a R\u00fcsselsheim.\nLudwig Opel partecip\u00f2 alla prima guerra mondiale come sottotenente dei \"Darmst\u00e4dter Leibdragoner Regiments Nr. 24\" sul fronte occidentale ove mor\u00ec. A lui \u00e8 intitolata la \"Dr. Ludwig Opel Stiftung f\u00fcr Wohnungsbau\" a R\u00fcsselsheim."}
{"id": "4551435", "revid": "6923", "url": "https://it.wikipedia.org/wiki?curid=4551435", "title": "Sei ricco, Coniglio", "text": "Sei ricco, Coniglio (\"Rabbit Is Rich\") \u00e8 un romanzo di John Updike del 1981. Il romanzo vede come protagonista Harry Angstrom, detto \"Coniglio\", gi\u00e0 apparso nei romanzi \"Corri, Coniglio\" (1960) e \"Il ritorno di Coniglio\" (1971) e, successivamente, in \"Riposa Coniglio\" (1992).\nRiconoscimenti.\nNel 1982 il romanzo vinse sia il National Book Award per la narrativa che il Premio Pulitzer per la narrativa."}
{"id": "4551438", "revid": "767487", "url": "https://it.wikipedia.org/wiki?curid=4551438", "title": "Riposa Coniglio", "text": "Riposa Coniglio (\"Rabbit at Rest\") \u00e8 un romanzo di John Updike del 1990. Il romanzo porta alla conclusione la storia di Harry Angstrom, detto \"Coniglio\", gi\u00e0 protagonista dei precedenti romanzi \"Corri, Coniglio\" (1960), \"Il ritorno di Coniglio\" (1971) e \"Sei ricco, Coniglio\" (1981)."}
{"id": "4551446", "revid": "298055", "url": "https://it.wikipedia.org/wiki?curid=4551446", "title": "Famiglia Stracci", "text": ""}
{"id": "4551450", "revid": "767487", "url": "https://it.wikipedia.org/wiki?curid=4551450", "title": "Prisoners (film 2013)", "text": "Prisoners \u00e8 un film del 2013 diretto da Denis Villeneuve e interpretato da Hugh Jackman e Jake Gyllenhaal.\nTrama.\nLa famiglia Dover conduce una vita serena in una tranquilla cittadina dello stato della Pennsylvania, ma durante i festeggiamenti per il Giorno del ringraziamento la piccola ultimogenita Anna improvvisamente scompare assieme alla coetanea Joy Birch, figlia di amici di famiglia. Il padre di Anna, Keller, inizia le ricerche delle due piccole focalizzando sin dal principio la sua attenzione su un camper che sostava nella zona.\nIl detective Loki, a cui \u00e8 stato dato in carico il caso, localizza subito il mezzo e vi trova dentro il giovane Alex Jones, che soffre di un ritardo mentale e, essendo i genitori deceduti, \u00e8 affidato all'anziana zia Holly Jones; dopo ore di interrogatorio il ragazzo sembra essere estraneo al rapimento, e viene rilasciato. Keller, profondamente scosso da questa notizia, lo aggredisce, e nella colluttazione Jones gli sussurra la frase \"Non hanno pianto finch\u00e9 non le ho lasciate\", sconvolgendo l'uomo. Loki conduce l'indagine verso i pedofili segnalati nella zona. Ispezionando la cantina di un ex sacerdote alcolizzato rinviene, in una stanza segreta, il cadavere mummificato di un uomo: il prete gli rivela che si trattava di uno sconosciuto serial killer, da lui segregato poich\u00e9 gli aveva rivelato di aver assassinato sedici bambini. Investiga anche su un bambino rapito 26 anni prima e mai pi\u00f9 ritrovato e la cui scomparsa era sempre collegata ad un camper parcheggiato.\nNel frattempo Keller, sicuro che Alex Jones sappia delle due bambine scomparse, convinto che il giovane nasconda dei lati della personalit\u00e0 poco chiari, sequestra il giovane nella vecchia casa paterna, ormai abbandonata e in rovina. Keller \u00e8 deciso a qualsiasi costo a far parlare Alex, usando anche tecniche di tortura e violenze, che per\u00f2 sembrano inefficaci dato che il ragazzo non confessa niente. Keller coinvolge in questo suo piano anche i coniugi Birch, i quali inizialmente lo assecondano, ma poi desistono (senza, per\u00f2, denunciare a nessuno le intenzioni dell'amico).\nIntanto Loki durante una notte di veglia della comunit\u00e0 per Anna e Joy, individua un tipo sospetto che fugge. L'agente lo insegue ma senza successo anche se sar\u00e0 poi possibile farne un identikit che permette di identificarlo con un certo Bob Taylor, abituato a comprare vestiti per bambini nei supermercati. Alex decide di parlare durante l'ultima tortura, la quale consiste nel barricare il giovane nella vasca da bagno costruendo delle pareti di compensato che limitano la luce all'interno e facendo scorrere acqua ustionante o gelida sul ragazzo; infine dice: \"Io non sono Alex\". Mentre l'agente Loki riesce a rintracciare Bob Taylor: il giovane \u00e8 ossessionato dai labirinti, che disegna su qualsiasi superficie ed in casa sua il detective rinviene diversi box con serpenti vivi e vestiti per bambini, insanguinati. I Birch e i Dover riconoscono in alcuni di questi vestiti dei capi appartenuti a Joy e Anna, che vengono dunque credute morte. Bob Taylor viene portato in centrale di polizia per essere interrogato ma l'unica cosa che fa nelle successive 3 ore \u00e8 disegnare un particolare tipo di labirinto che egli stesso non \u00e8 mai riuscito a risolvere; intanto il detective Loki \u00e8 stufo di aspettare e lo aggredisce nella sala interrogatori mentre due poliziotti tentano di bloccarlo. Bob riesce a sfilare una pistola dalla fondina di uno dei due uomini e si spara in bocca. La casa di Taylor viene ispezionata dalle unit\u00e0 della Polizia e si scopre che il sangue sugli abiti da bambino nelle casse in realt\u00e0 proveniva da maiali; in pi\u00f9 viene scoperto che Taylor da bambino era stato tenuto prigioniero: non era stato realmente coinvolto nel rapimento delle bambine, ma aveva solo finto di farlo a causa del trauma subito. I vestiti riconosciuti dalle famiglie erano dunque stati rubati dopo l'accaduto dallo stesso Taylor, quando questi si era introdotto furtivamente a casa delle due bambine.\nIntanto Keller continua la tortura di Alex e lo stesso dice a Keller la frase: \"Sono nel labirinto\". L'uomo va dunque a trovare Holly Jones, fingendo di volersi scusare per la reazione aggressiva che egli aveva dimostrato nei confronti del nipote al suo rilascio della centrale di Polizia e menziona la parola \"labirinto\" per osservare la reazione della donna. Nel frattempo Loki riconosce nel labirinto disegnato da Bob Taylor la collana del cadavere trovato a casa del prete. Inaspettatamente viene trovata Joy, viva e in discrete condizioni, ma pesantemente drogata; nel suo stato di catalessi, quando sente la voce di Keller dice \"Anche tu ci sei stato\". L'uomo fugge inseguito dal detective Loki, il quale cerca di anticiparlo alla casa abbandonata, che egli aveva tenuto d'occhio date le frequenti visite di Keller e le particolari attenzioni che egli nutriva nel non essere seguito mentre vi si recava, ma, invece del fuggitivo che si aspettava fosse rintanato l\u00ec, trova il giovane Alex malconcio e scopre quindi il rapimento attuato da Keller Dover.\nKeller, invece, capisce che il posto dove Joy aveva sentito la sua voce era la casa di Holly e vi si reca. Qui la donna, dopo aver intuito i sospetti dell'uomo, lo tiene sotto tiro con una pistola e gli rivela di essere stata lei a rapire le bambine usando Alex come esca: lei era la moglie del maniaco uccisore di bambini ritrovato cadavere a casa del prete ed entrambi avevano ingaggiato una precisa \"battaglia contro Dio\" poich\u00e9 il loro unico figlio era morto di cancro; confessa, inoltre, di aver rapito in passato anche Bob Taylor. Keller viene minacciato dalla donna, che lo costringe a bere una droga. Le ragazzine, cos\u00ec come le decine di bambini rapiti, venivano rinchiuse in una cavit\u00e0 nel terreno coperta da una botola metallica, sopra la quale c'era una macchina apparentemente scassata e rotta; Holly decide di sparare a una gamba di Dover per costringerlo a entrare nella fossa e fare in modo che il segreto della sua colpevolezza non sia mai scoperto da nessuno. La sorpresa per Keller \u00e8 di trovare, nella fossa, un fischietto che apparteneva proprio a sua figlia. Loki, ancora ignaro di tutto, si reca a casa di Holly per comunicare il ritrovamento del nipote e garantirle che riuscir\u00e0 a sopravvivere alle torture inflitte da Keller; qui vede una foto del marito della signora con al collo la medesima collana del labirinto ritrovata sul cadavere nella cantina del prete, e capisce come le affermazioni del sacerdote, riguardo alla morte del maniaco in seguito alla sua confessione fosse vera e di come anche la signora Holly sia colpevole. Proprio in quel momento la donna si sta apprestando ad iniettare del veleno ad Anna, ma Loki riesce a sparare mortalmente alla donna dopo che questa lo ha colpito di striscio in fronte. Il detective porta la ragazzina all'ospedale, dove viene curata e salvata dalle droghe iniettate dalla donna.\nIl giorno seguente la polizia rende noto di aver scoperto che Alex in realt\u00e0 era anch'egli uno dei bambini sequestrati dalla malefica coppia parecchi anni prima. Anna viene riabilitata e in ospedale viene accompagnata in carrozzella dalla madre dove \u00e8 ricoverato Loki, in modo che la piccola lo possa ringraziare; dopo aver fatto questo Grace chiede riguardo alle conseguenze penali che il marito, ancora disperso, dovr\u00e0 subire. La sera stessa il detective si reca a casa Jones, dove la scientifica sta scavando alla ricerca di altri cadaveri. Improvvisamente l'uomo sente un flebile, lontano suono di fischietto, suggerendo che Keller possa essere ritrovato.\nProduzione.\nIl progetto iniziale prevedeva gli attori Mark Wahlberg e Christian Bale come protagonisti e Bryan Singer come regista, ma tutto salt\u00f2. Successivamente Leonardo DiCaprio fu scelto per il ruolo di Keller Dover, ma anche questo progetto salt\u00f2. In seguito Hugh Jackman venne scritturato come protagonista insieme ad Antoine Fuqua in regia, ma dopo svariati mesi entrambi rifiutarono il progetto, finch\u00e9 Jackman torn\u00f2 sui suoi passi, firmando per il ruolo principale.\nRiprese.\nLe riprese del film sono iniziate nel mese di gennaio 2013 e si sono svolte tra le citt\u00e0 di Atlanta e Conyers, entrambe nello stato della Georgia.\nPromozione.\nIl primo trailer del film viene pubblicato online il 30 maggio 2013, mentre la versione italiana viene diffusa il 27 settembre tramite il canale YouTube della Warner Bros.\nDistribuzione.\nLa pellicola \u00e8 stata distribuita nelle sale statunitensi a partire dal 20 settembre 2013, mentre in Italia viene proiettato in anteprima al Lucca Comics &amp; Games il 1\u00ba novembre e distribuito nelle sale dal 7 novembre."}
{"id": "4551454", "revid": "253269", "url": "https://it.wikipedia.org/wiki?curid=4551454", "title": "David Ramsey", "text": "Biografia.\nNoto principalmente per aver interpretato il ruolo di Anton Briggs nella serie televisiva \"Dexter\" e per il ruolo di John Diggle in \"Arrow\", Ramsey \u00e8 anche un artista marziale, cintura nera in Jeet Kune Do. Ha praticato anche il pugilato, il taekwondo e il Wing Chun, oltre a essersi allenato per il kickboxing con Benny \"Jet\" Urquidez.\nDoppiatori italiani.\nNelle versioni in italiano dei suoi film \u00e8 stato doppiato da:"}
{"id": "4551457", "revid": "363629", "url": "https://it.wikipedia.org/wiki?curid=4551457", "title": "EDHF", "text": ""}
{"id": "4551462", "revid": "1573940", "url": "https://it.wikipedia.org/wiki?curid=4551462", "title": "Rhinolophus coelophyllus", "text": "Rhinolophus coelophyllus () \u00e8 un Pipistrello della famiglia dei Rinolofidi diffuso nell'Ecozona orientale.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 52 e 54\u00a0mm, la lunghezza dell'avambraccio tra 41 e 45\u00a0mm, la lunghezza della coda tra 16 e 24\u00a0mm, la lunghezza del piede tra 7,8 e 9,6\u00a0mm, la lunghezza delle orecchie tra 18 e 19\u00a0mm e un peso fino a 8,6\u00a0g.\nAspetto.\nLe parti dorsali sono marroni con la base dei peli biancastra, mentre le parti ventrali sono bianco-giallastre. \u00c8 presente una fase interamente arancione. Le orecchie sono grandi, con la punta piegata verso l'esterno e l'antitrago ben sviluppato e separato dal bordo esterno da un incavo triangolare. La foglia nasale presenta una lancetta corta, triangolare e ricoperta finemente di piccoli peli, un processo connettivo elevato e con il profilo arrotondato, una sella con l'estremit\u00e0 appuntita e i bordi quasi paralleli. La porzione anteriore \u00e8 grande, copre quasi interamente il muso ed ha delle fogliette laterali. Il labbro inferiore ha tre solchi longitudinali. Le membrane alari sono attaccate posteriormente lungo le anche. La coda \u00e8 lunga ed inclusa completamente nell'ampio uropatagio. Il primo premolare superiore \u00e8 piccolo e situato lungo la linea alveolare.\nEcolocazione.\nEmette ultrasuoni ad alto ciclo di lavoro con impulsi a frequenza costante di 83-84 kHz nei maschi e di 86 kHz nelle femmine del Laos.\nBiologia.\nComportamento.\nSi rifugia in gruppi di 100-150 individui all'interno di grotte calcaree.\nRiproduzione.\nFemmine gravide sono state catturate nel mese di marzo, mentre individui imaaturi sono stati catturati in ottobre nella stessa zona.\nDistribuzione e habitat.\nQuesta specie \u00e8 diffusa nel Myanmar sud-orientale, Thailandia settentrionale, centrale e meridionale, Laos nord-occidentale e Penisola malese settentrionale. \u00c8 presente anche sull'isola di Ko Tarutao.\nVive nelle foreste decidue, sempreverdi umide e secche, pinete, piantagioni di albero della gomma], frutteti ed aree agricole fino a 1.500 metri di altitudine.\nStato di conservazione.\nLa IUCN Red List, considerato il vasto areale, sebbene non sia comune, l'assenza di minacce e la presenza in diverse aree protette, classifica \"R.coelophyllus\" come specie a rischio minimo (LC)."}
{"id": "4551468", "revid": "1935652", "url": "https://it.wikipedia.org/wiki?curid=4551468", "title": "Rodolfo Cetoloni", "text": "Biografia.\nRodolfo Cetoloni nasce a Badia a Ruoti, frazione di Bucine e allora diocesi di Montepulciano, il 3 gennaio 1946.\nFormazione e ministero sacerdotale.\nDopo aver frequentato il Collegio Serafico di Giaccherino a Pistoia e il Collegio Serafico di San Romolo a Figline Valdarno, professa i voti religiosi presso il santuario della Verna il 16 settembre 1962. In seguito studia presso il convento di San Ludovico a Colleviti, in comune di Pescia, e il convento di San Francesco a Fiesole.\nIl 19 settembre 1971 emette la professione solenne ed in seguito si trasferisce a Gerusalemme, ove completa i suoi studi in Teologia Biblica, cominciati presso lo Studio Teologico Fiorentino, frequentando lo Studium Biblicum Franciscanum della Flagellazione. Viene ordinato sacerdote a Gerusalemme il 26 giugno 1973 dal vescovo Ferdinando Fulgenzio Pasini, O.F.M., e, tornato in Italia, frequenta a Roma il Pontificio Istituto Biblico dove, nel 1976, consegue la licenza in Sacra Scrittura e Teologia.\nNel 1976 comincia a svolgere il suo ministero presso il convento di Sant'Antonio abate a Saione, alla periferia di Arezzo, e nel 1979 viene nominato definitore provinciale e incaricato dell'animazione\nvocazionale a Fiesole, ideando, nel 1980, la marcia francescana ad Assisi dei frati minori d'Italia. Dal 1985 al 1991 ricopre l'incarico di ministro provinciale di Toscana, mentre dal 1991 al 1997 \u00e8 vicario provinciale e dal 1994 al 2000 maestro dei professi temporanei.\nMinistero episcopale.\nIl 25 marzo 2000 papa Giovanni Paolo II lo nomina vescovo di Montepulciano-Chiusi-Pienza; succede ad Alberto Giglioli, ritiratosi per raggiunti limiti di et\u00e0. Il 20 maggio seguente riceve l'ordinazione episcopale, nella cattedrale di Fiesole, dal cardinale Silvano Piovanelli, arcivescovo metropolita di Firenze, co-consacranti Luciano Giovannetti, vescovo di Fiesole, e Alberto Giglioli, vescovo emerito Montepulciano-Chiusi-Pienza. Il 4 giugno seguente prende possesso della diocesi.\nPartecipa alle visite \"ad limina\" del 21 aprile 2007 e del 12 aprile 2013.\nIl 28 maggio 2013 \u00e8 nominato vescovo di Grosseto da papa Francesco, dandone annuncio nella cattedrale di Montepulciano; succede a Franco Agostinelli, precedentemente nominato vescovo di Prato. Il 10 agosto successivo prende possesso della diocesi.\nLo stesso giorno \u00e8 nominato amministratore apostolico di Montepulciano-Chiusi-Pienza con un decreto in lingua latina firmato dal cardinale Marc Ouellet, prefetto della Congregazione per i vescovi; mantiene l'incarico fino all'ingresso del successore Stefano Manetti, avvenuto il 13 aprile 2014.\nIl 19 giugno 2021 papa Francesco accoglie la sua rinuncia, presentata per raggiunti limiti di et\u00e0; gli succede Giovanni Roncari, vescovo di Pitigliano-Sovana-Orbetello, avendo il papa unito \"in persona episcopi\" le due sedi. Rimane amministratore apostolico di Grosseto fino all'ingresso del successore, avvenuto il 9 agosto successivo.\nGenealogia episcopale.\nLa genealogia episcopale \u00e8:"}
{"id": "4551471", "revid": "298229", "url": "https://it.wikipedia.org/wiki?curid=4551471", "title": "Stemma delle Mauritius", "text": ""}
{"id": "4551475", "revid": "599013", "url": "https://it.wikipedia.org/wiki?curid=4551475", "title": "Daryl Johnston", "text": "Carriera professionistica.\nDallas Cowboys.\nJohnston fu scelto dai Dallas Cowboys nel corso del secondo giro del Draft 1989. Nella sua stagione da rookie gli fu affibbiato il soprannome di \"Moose\" dal quarterback di riserva Babe Laufenberg per la sua alta statura a confronto degli altri running back. Il nome ebbe successo tra i tifosi di Dallas che esclamavano \"Moooooose\" ogni volta che faceva una giocata.\nNella sua carriera da Cowboy, Johnston disput\u00f2 149 gare consecutive nel periodo 1989-97. Divenne anche uno dei migliori giocatori degli special team della storia della franchigia.\nIn carriera, Daryl segn\u00f2 22 touchdown ed ebbe pi\u00f9 ricezioni che corse tentate. Le sue 294 ricezioni lo pongono al terzo posto tra i running back dei Cowboys, ricevendo un totale di 2.227 yard.\nA causa principalmente del contributo di Johnston, la NFL cre\u00f2 il ruolo di fullback al Pro Bowl. Prima di questo cambiamento, i fullback tradizionali avevano poche possibilit\u00e0 di essere convocati a causa dei running back puri che avevano statistiche migliori. Nel 1993 Johnston divenne il primo fullback della storia a venire selezionato per il Pro Bowl, convocazione ripetuta anche nell'anno successivo.\nJohnston si ritir\u00f2 alla fine della stagione 1999 a causa di un infortunio al collo. Coi Cowboys vinse tre Super Bowl nella prima met\u00e0 degli anni novanta."}
{"id": "4551477", "revid": "124577667", "url": "https://it.wikipedia.org/wiki?curid=4551477", "title": "Classifica perpetua della Prem'er-Liga", "text": "La classifica perpetua della Prem'er-Liga \u00e8 una speciale classifica che raggruppa i risultati complessivi di tutte le societ\u00e0 calcistiche che hanno disputato almeno una stagione nel campionato russo (Prem'er-Liga).\nClassifica.\nLa classifica ha inizio dalla sua prima edizione nel 1992 ed \u00e8 aggiornata alla stagione 2016-2017.\nNote: in grassetto sono indicate le squadre partecipanti alla Prem'er-Liga 2015-2016."}
{"id": "4551497", "revid": "298055", "url": "https://it.wikipedia.org/wiki?curid=4551497", "title": "Famiglia Cuneo", "text": ""}
{"id": "4551500", "revid": "1543377", "url": "https://it.wikipedia.org/wiki?curid=4551500", "title": "Beach volley ai XV Giochi dei piccoli stati d'Europa", "text": "Il torneo di beach volley ai XV Giochi dei piccoli stati d'Europa si svolge dal 28 maggio al 1\u00ba giugno 2013."}
{"id": "4551503", "revid": "125786958", "url": "https://it.wikipedia.org/wiki?curid=4551503", "title": "Maria Cunegonda di Sassonia", "text": "Biografia.\nI primi anni.\nMaria Cunegonda era l'ultimogenita di Augusto III di Polonia (1696-1763), che era anche principe elettore di Sassonia, col nome di Federico Augusto II, e di sua moglie, Maria Giuseppa d'Austria, figlia di Giuseppe I d'Asburgo.\nStudi\u00f2 latino, francese, inglese, filosofia, geografia, religione, disegno, musica e danza ed eccelse in particolare nel teatro. Da giovane, infatti, la principessa Maria Cunegonda prese parte a diversi spettacoli che si tennero alla corte di Dresda; in una performance cant\u00f2 il ruolo principale nell'opera \"Leucippo\" di Johann Adolph Hasse.\nUn possibile fidanzamento.\nSin dalla pi\u00f9 tenera et\u00e0, Maria Cunegonda venne destinata a sposare un principe per rafforzare le relazioni politiche della sua famiglia. Il candidato considerato dal padre era l'allora arciduca Giuseppe d'Austria (1741-1790), che pi\u00f9 tardi divenne imperatore come Giuseppe II. La sua prima moglie, Isabella di Borbone-Parma (1741-1763), infatti, era morta senza dare alla luce un erede per il trono imperiale e la madre dello sposo, l'imperatrice Maria Teresa, l'aveva messo sotto pressione per risposarsi e dare cos\u00ec alla luce un erede con una nuova consorte. Giuseppe consider\u00f2 di sposare la sorella minore della sua prima moglie, la principessa Maria Luisa di Borbone-Parma (1751-1819), ma questa era gi\u00e0 stata promessa in sposa a Carlo, principe delle Asturie (futuro Carlo IV di Spagna). Giuseppe chiese quindi al padre di Carlo, re Carlo III di Spagna, di rompere questo impegno, ma Carlo III rifiut\u00f2 seccamente. L'imperatrice e il suo cancelliere gli consigliarono di scegliere quindi una principessa di Baviera o di Sassonia, nazioni con le quali l'impero aveva rapporti ampiamente amichevoli. Nel 1764, lasci\u00f2 quindi Vienna per incontrare potenziali spose.\nLa corte sassone era favorevole ad un matrimonio tra Giuseppe e Maria Cunegonda, se non altro perch\u00e9 questo avrebbe potuto aiutare la corte sassone a risolvere le proprie difficolt\u00e0 finanziarie. Venne organizzato un incontro tra i due a Teplice, in Boemia, ma in quell'occasione Maria Cunegonda non disse una parola per tutta la cena e Giuseppe decise che era troppo timida per essere sua moglie. Giuseppe decise quindi di sposare sua cugina, Maria Giuseppa di Baviera, pur non considerandola altrettanto carina.\nA Maria Cunegonda venne risparmiato un matrimonio infelice con Giuseppe, come quello che si ebbe poi con Maria Giuseppa, ma l'esito dell'incontro \"segreto\" tra i due avvenuto in Boemia si diffuse a macchia d'olio nelle case principesche d'Europa, al punto che divenne sempre pi\u00f9 complesso trovare un buon partito alla principessa sassone.\nL'elezione a badessa.\nContesto politico.\nUno degli obiettivi della politica della casata dei Wettin di Sassonia era quello di aumentare la propria influenza nella provincia del Basso Reno-Vestfalia, nella parte nord-occidentale del Sacro Romano Impero. La corte di Dresda chiese pertanto a Vienna, pur dopo il rifiuto di Giuseppe II, di nominare questa figlia al ruolo di badessa di una prestigiosa abbazia come compensazione per il piano matrimoniale fallito. Vienna propose di rendere Maria Cunegonda coadiutore ed erede designata dell'Abbazia di Hradcany, luogo religioso che l'imperatrice Maria Teresa aveva istituito presso il Castello di Praga. Tuttavia, Dresda respinse la proposta, perch\u00e9 l'abbazia si trovava sottoposta alla corona boema. Nel 1766, venne avanzata la richiesta che le fosse concessa la sovranit\u00e0 sulle abbazie di M\u00fcnsterbilsen, Essen e Thorn.\nL'elezione.\nNel 1775 Marie Cunegonda venne eletta coadiutrice presso le abbazie di Essen e Thorn col diritto di successione alla badessa in carica, la principessa Francesca Cristina del Palatinato-Sulzbach (1696-1776). Alla morte della badessa Francesca Cristina 16 luglio 1776, Maria Cunegonda le successe in quello stesso giorno con un'elezione votata all'unanimit\u00e0; la sua nomina, ad ogni modo, non fu cos\u00ec sorprendente, considerando che per sostenere la sua causa le corti di Vienna e Dresda insieme pagarono la somma di 45.000 fiorini al capitolo. Come principessa-badessa di un'abbazia Imperiale, Maria Cunegonda disponeva di un seggio e un voto nella Dieta imperiale e godeva di tutti i diritti e gli obblighi di una principessa imperiale (ad esempio poteva amministrare la bassa giustizia, far valere il diritto fiscale imperiale, aveva un diritto di legislazione proprio, un diritto di conio, doveva giurare fedelt\u00e0 al sovrano e godeva dell'immunit\u00e0 giudiziaria).\nLa vita come badessa.\nL'abbazia di Essen era un edificio religioso di notevole prestigio al momento dell'elezione di Maria Cunegonda al ruolo di nuova badessa. Tuttavia l'edificio residenziale dell'abbazia era cos\u00ec umido che il rappresentante della corte di Dresda, che era venuto a controllare lo svolgimento delle operazioni per l'elezione della principessa sassone, si rifiut\u00f2 di passare la notte nel palazzo. La citt\u00e0 di Essen era piccola ed a carattere prettamente provinciale, le strade erano pericolose e la vita culturale era praticamente inesistente. Maria Cunegonda ritard\u00f2 per questi motivi il suo arrivo ufficiale in citt\u00e0 che venne celebrato in pompa magna l'8 ottobre 1777; la principessa lasci\u00f2 ad ogni modo la cittadina gi\u00e0 il giorno successivo.\nMaria Cunegonda era infatti gi\u00e0 una figura influente alla corte di suo fratello Clemente Venceslao a Coblenza, dove egli era arcivescovo e principe-elettore, al punto che quando questi complet\u00f2 il nuovo palazzo elettorale, lei vi prese residenza insieme alla corte arcivescovile del fratello, soggiornando raramente nelle abbazie di cui era titolare e limitandosi ad amministrarle da lontano. Ella influenz\u00f2 soprattutto le politiche interne del fratello.\nNel 1781, Maria Cunegonda eman\u00f2 una prima riforma del sistema giudiziario valido nel territorio della sua abbazia principesca, tuttavia, nel 1786, il conflitto si allarg\u00f2, quando questa promulg\u00f2 leggi pi\u00f9 stringenti nell'ambito della silvicoltura e della regolamentazione della caccia, attirandosi le ire dell'aristocrazia locale e giungendo ad intentare una causa nel \"Reichskammergericht\". Nel 1792, Johann Jakob Schmitz lasci\u00f2 Essen ed accett\u00f2 una cattedra presso l'Universit\u00e0 di Bonn, sentendo l'ambiente del principato abbaziale come troppo chiuso e senza prospettive. Dopo la sua partenza, la badessa e le canonichesse della cattedrale si dissero disposte a negoziare un compromesso, che i loro rappresentanti hanno concluso dopo lunghe trattative il 17 settembre 1794. Crearono la prima costituzione scritta del principato, in cui sono vennero delineati e definiti anche i poteri della badessa.\nIn aggiunta a questa riforma costituzionale e giudiziaria, Maria Cunegonda legifer\u00f2 il divieto di aborto ed eman\u00f2 un regolamento per le attivit\u00e0 dei chirurghi e delle ostetriche. Fond\u00f2 inoltre una scuola per le figlie dell'aristocrazia locale e lavor\u00f2 alacremente per il raggiungimento dell'istruzione gratuita ed obbligatoria, nonch\u00e9 per una riduzione del numero di giorni festivi rispetto a quelli lavorativi, pur tenendo presenti le esigenze spirituali del suo principato.\nMaria Cunegonda dimostr\u00f2 anche un notevole fiuto per gli affari ed \u00e8 considerata una delle pioniere dell'industria pesante nell'area del bacino della Ruhr. L'importanza delle miniere di ferro presenti sotto la superficie nell'Emscherbruch era un fatto risaputo dalla met\u00e0 del XVIII secolo e fu proprio Maria Cunegonda ad investire anche privatamente alla realizzazione delle prime industrie sistematiche per la lavorazione dei metalli nell'area. Nel 1789 istitu\u00ec una prima societ\u00e0 per la fusione del ferro nell'area dell'abbazia di Essen. Gi\u00e0 nel 1787 la badessa aveva acquisito delle quote della miniera \"Gute Hoffnung\" e nel 1796 acquist\u00f2 anche la miniera \"Sant'Antonio\". A capo di queste industrie pose Gottlob Jacobi, originario di Coblenza, e con una notevole esperienza nel campo, al punto che questi divenne dal 1799 comproprietario di alcune imprese dipendenti direttamente dalla Badessa. Le industrie ferriere, come societ\u00e0 private, non furono interessate dalla secolarizzazione che invece and\u00f2 a colpire il principato abbaziale e pertanto esse rimasero di propriet\u00e0 privata di Maria Cunegonda. La badessa vendette infine le sue quote nel campo ai fratelli Haniel il 24 maggio 1805 per 23.800 talleri. La miniera \"Gute Hoffnung\", acquistata poi da Heinrich Arnold Huyssen, and\u00f2 a costituire la base di produzione della futura Gutehoffnungsh\u00fctte.\nIl 3 agosto 1802, le truppe prussiane occuparono il suo territorio e iniziarono un progressivo processo di secolarizzazione delle sue istituzioni. Con tale operazione, Maria Cunegonda perse il suo potere secolare, ma mantenne comunque il suo status a livello ecclesiastico. In un trattato con il Regno di Prussia, si accord\u00f2 per ricevere uno stipendio annuo di 6500 talleri derivati dai ricavi dell'abbazia di cui era titolare, per il resto della sua vita.\nGli ultimi anni.\nA partire dal 1802, Maria Cunegonda visse con il fratello Clemente Venceslao a Marktoberdorf, condividendone l'esilio forzato dai propri territori. Quando questi mor\u00ec, nel 1812, Maria Cunegonda prese la decisione di lasciare Marktoberdorf prima del funerale del fratello e decise di fare ritorno a Dresda, dove rimase alla corte di suo nipote Federico Augusto.\nMor\u00ec a Dresda l'8 aprile 1826. Tre giorni dopo fu sepolta nella nuova cripta della Cattedrale della Santissima Trinit\u00e0. Ultima di quindici tra fratelli e sorelle a morire, aveva redatto il proprio testamento nel 1821, riscoperto nell'archivio di stato di Dresda solo nel 2001. Nelle sue ultime volont\u00e0, la defunta badessa rese chiaro che, per quanto non avesse pi\u00f9 fatto regolari visite ad Essen dopo il 1792, nel suo cuore e nella sua mente vi furono fino all'ultima sua ora di vita il pensiero del solo bene per il suo principato e per il suo ruolo religioso. Diversi furono gli ufficiali di corte a beneficiare di suoi lasciti, come ad esempio il suo primo ministro, il suo segretario, il cuoco, le impiegate della sua lavanderia personale, il suo medico personale Georg Br\u00fcning, il suo cocchiere e altri. Suo esecutore testamentario venne nominato il nipote Federico Augusto I di Sassonia."}
{"id": "4551505", "revid": "686936", "url": "https://it.wikipedia.org/wiki?curid=4551505", "title": "Adam Jones (giocatore di football americano)", "text": ""}
{"id": "4551510", "revid": "1543377", "url": "https://it.wikipedia.org/wiki?curid=4551510", "title": "Campionato mondiale FIA GT1", "text": "Il campionato mondiale FIA GT1 era una categoria automobilistica dedicata alle auto di serie che si disput\u00f2 tra il 2010 e il 2012. Era sviluppato dalla \"St\u00e9phane Ratel Organisation\" (SRO) e disciplinato dalla FIA. Erano ammesse alla competizione molteplici auto da Gran Turismo realizzate sulla base di vetture stradali e conformi con il regolamento della GT1 (2010\u20132011) e della GT3 (2012) che disputavano gare di un'ora in tutto il mondo. Tutte le vetture erano bilanciate da un punto di vista delle prestazioni con zavorre e limitatori, in modo da renderle tra loro equivalenti. Ogni stagione assegnava i titoli piloti e costruttori.\nIl campionato \u00e8 iniziato nel 2010 come successore del Campionato FIA GT, che conteneva le categorie GT1 e GT2. Nel 2012 la serie aveva previsto di abbandonare l'uso esclusivo delle vetture GT1 consentendo la partecipazione alle vetture GT2 secondo le specifiche del 2009 del precedente Campionato FIA GT, nonch\u00e9 anche vetture GT3 bilanciandone le prestazioni in modo da poter rivaleggiare con le GT1. Non essendoci team della categoria GT2 interessati e solo una manciata di team GT1 desiderosi di partecipare, l'organizzazione decise di disputare la stagione 2012 con sole vetture di categoria GT3 pur conservando la sigla GT1 nel nome della competizione.\nLa serie cess\u00f2 dopo la stagione 2012 a causa degli alti costi, del calare degli iscritti e di problemi con il calendario, lasciando il posto alla FIA GT Series nel 2013.\nFormato della competizione.\nIl campionato si disputava in dieci paesi e ogni evento consisteva in due gare nello stesso fine settimana. Le qualifiche erano costituite da un sistema ad eliminazione basato su quello della Formula 1, con tre sessioni al termine delle quali le vetture pi\u00f9 lente venivano eliminate, determinando la posizione sulla griglia di partenza. La prima gara era costituita per l'appunto dalle qualifiche, il cui risultato stabiliva l'ordine della griglia di partenza per la seconda gara; quest'ultima assegnava i maggiori punteggi per la classifica. Ogni auto doveva necessariamente effettuare almeno un cambio gomme e un cambio pilota in ogni gara. Il sistema di punteggio era identico a quello adottato dalla FIA nel 2010 con punteggi assegnati ai primi dieci classificati della seconda gara; par la gara di qualifica, solo i primi tre ottenevano punti.\nIl regolamento penalizzava le auto che vincevano la gara con delle zavorre, ma nel 2012 questa regola fu eliminata. Le regole del 2012 videro venir meno il limite sul numero di costruttori partecipanti. Ogni costruttore poteva essere rappresentato solo da un team, ed ogni team doveva portare due vetture identiche per essere ammesso al campionato; squadre con una o pi\u00f9 di due vetture non erano ammessi. Per assicurare una competizione serrata, ogni modello di vettura doveva essere testata dalla FIA per determinare eventuali modifiche obbligatorie (come ad esempio zavorre e limitatori) in modo da bilanciare le prestazioni. Era possibile che tale bilanciamento venisse eseguito anche tra una gara e l'altra lungo la stagione.\nPer abbattere le spese, l'organizzazione si incaric\u00f2 di effettuare trasporti gratuiti per vetture ed attrezzature e di sopportare i costi dei biglietti aerei per al massimo dieci persone per ogni team.\nGare.\nIl campionato era strutturato su gare disputate in tre continenti: Europa, Asia e Sud America. Di fatto, l'unico appuntamento fisso in terra asiatica era al Yas Marina Circuit, negli Emirati Arabi, mentre le gare in America latina si svolsero nei circuiti di Interlagos, in Brasile, e al Potrero de los Funes in Argentina.\nPer le gare europee si presero accordi per gareggiare in Repubblica Ceca, sul circuito di Brno, in Regno Unito, a Silverstone (a cui seguiva la premiazione con RAC Tourist Trophy), in Francia al Circuito Paul Ricard, in Portogallo all'Aut\u00f3dromo Internacional do Algarve e in Spagna nel Circuito di Navarra.\nFecero parte del campionato, ma ospitarono solo alcune edizioni, il N\u00fcrburgring e il Sachsenring, in cui si corse dal 2010 al 2011, mentre in Belgio le prime edizioni si disputarono a Spa-Francorchamps prima di spostarsi a Zolder. Nel 2011 si corse anche una gara in Cina al Circuito internazionale di Ordos ed eccezionalmente al Circuito di Goldenport Park di Pechino si svolse una gara breve a seguito della cancellazione dell'appuntamento di Curitiba.\nStoria.\nAlla stagione inaugurale del campionato si presentarono sei costruttori: Corvette, Maserati, e Aston Martin, che utilizzarono le vetture gi\u00e0 utilizzate nel FIA GT, Ford, Nissan e Lamborghini, che invece presentarono auto costruite appositamente per la categoria.\nIl primo titolo venne assegnato il 5 dicembre 2010 sul circuito di San Luis in Argentina a Michael Bartels e Andrea Bertolini, gi\u00e0 laureatisi tre volte campioni nel campionato GT; la squadra vincente fu la Vitaphone Racing Team, mentre l'Aston Martin si assicur\u00f2 il titolo costruttori.\nPer il 2011 i campioni uscenti decisero di non difendere il titolo, mentre la Maserati si ritir\u00f2 dalla competizione, lasciando cinque costruttori a contendersi l'alloro con diciotto vetture schierate al via. Si imposero quindi alla penultima gara i tedeschi Michael Krumm e Lucas Luhr, della JR Motorsports, mentre la Hexis AMR vinse il trofeo per i team all'ultimo appuntamento mondiale."}
{"id": "4551515", "revid": "628767", "url": "https://it.wikipedia.org/wiki?curid=4551515", "title": "R\u00e4uchermann", "text": "Il R\u00e4uchermann (diminutivo: R\u00e4ucherm\u00e4nnchen) \u00e8 un incensiere tipico tedesco, che ha origine sui Monti Metalliferi.\nSi tratta di un pupazzo di legno, all'interno del quale viene posto l'incenso; l'incenso brucia e il fumo fuoriesce dalla bocca del pupazzo.\nIl R\u00e4uchermann \u00e8 stato menzionato la prima volta nel 1850 ed \u00e8 oggi giorno uno dei pi\u00f9 comuni e classici componenti dell'arredamento natalizio tipico dei Monti Metalliferi."}
{"id": "4551530", "revid": "33689", "url": "https://it.wikipedia.org/wiki?curid=4551530", "title": "Grattacieli pi\u00f9 alti dell'Australia", "text": "Questa \u00e8 una lista del grattacieli pi\u00f9 alti dell'Australia ordinati per altezza.\nIn Australia, la maggior parte dei grattacieli si trova nei tre stati orientali del Nuovo Galles del Sud, Queensland e Victoria. Dei grattacieli australiani con altezza superiore ai 100 m, oltre 100 si trovano a Sydney, oltre 70 a Melbourne, oltre 50 a Brisbane, pi\u00f9 di 40 sulla Gold Coast e pi\u00f9 di 10 a Perth, nell'Australia Occidentale.\nIn Australia, il grattacielo pi\u00f9 elevato \u00e8 la Q1 Tower a Gold Coast (322 m). L'edificio pi\u00f9 elevato alla sommit\u00e0 del tetto \u00e8 invece l'Eureka Tower a Melbourne, che raggiunge i 297 m."}
{"id": "4551531", "revid": "726373", "url": "https://it.wikipedia.org/wiki?curid=4551531", "title": "Il grande amore di Ginevra", "text": "Il grande amore di Ginevra (\"Guinevere\"), conosciuto anche con il titolo \"Ginevra - Il coraggio di Camelot\", \u00e8 un film televisivo del 1994 diretto da Jud Taylor e tratto dalla trilogia di Persia Woolley sulla regina Ginevra."}
{"id": "4551533", "revid": "1543377", "url": "https://it.wikipedia.org/wiki?curid=4551533", "title": "Beto O'Rourke", "text": "Biografia.\nNato da Pat Francis O'Rourke e dalla sua seconda moglie Melissa Martha O'Rourke (nata Williams), antenati irlandesi e gallesi, cresce a El Paso nel quartiere di Kern Place ed \u00e8 di fede cattolica. La famiglia gli d\u00e0 il soprannome di \"Beto\", un soprannome spagnolo comune per i nomi che finiscono in \"berto\", inizialmente per distinguerlo dal suo omonimo nonno. La madre aveva un negozio di mobili ed \u00e8 la figliastra di Fred Korth, Segretario della Marina sotto il presidente John F. Kennedy. Il padre, Pat O'Rourke, \u00e8 stato giudice di contea a El Paso, \u00e8 stato socio del governatore del Texas Mark White e ha condotto le campagne presidenziali di Jesse Jackson del 1984 e del 1988 prima di cambiare partito all'inizio degli anni Novanta.\nBeto O'Rourke ha iniziato la sua educazione alla scuola materna Escuela Montessori Del Valle e ha continuato a Rivera Elementary School e Mesita Elementary School. Nel 1988, dopo due anni alla El Paso High School, si iscrive alla Woodberry Forest School, un collegio esclusivamente maschile nella contea di Madison, in Virginia. Tra la maturit\u00e0 e l'inizio dell'universit\u00e0 nel 1991, \u00e8 uno stagista estivo nell'ufficio di Capitol Hill del membro del Congresso americano Ron Coleman. O'Rourke frequenta quindi la Columbia University, laureandosi in letteratura inglese e fondando successivamente con un amico una societ\u00e0 di consulenza informatica.. Parla correntemente lo spagnolo ed \u00e8 stato arrestato due volte: la prima nel maggio 1995 per furto con scasso con alcuni amici, scoperti dalla polizia nei pressi dell'impianto fisico di El Paso (in carcere una notte, poi la vicenda finisce in niente per mancanza di denuncia); la seconda perch\u00e9 ubriaco alla guida di un'auto in un incidente avvenuto alle 3 del mattina il 27 settembre 1998 sull'Interstate 10 ad Anthony, in Texas.\nCarriera musicale.\nDopo aver conosciuto i Bad Brains da adolescente, O'Rourke diventa un fan della musica punk e, insieme a due amici di El Paso, Mike Stevens e Arlo Klahr, inizia a suonare strumenti musicali, in particolare il basso. Nel 1991, mentre era alla Columbia University, il trio recluta il batterista Cedric Bixler Zavala ed insieme formano la band Foss. Cedric intraprender\u00e0 poi una carriera musicale di spessore, come cantante: prima con gli At The Drive In, poi con i Mars Volta.\nO'Rourke ha anche suonato la batteria nella band Swedes, che ha pubblicato un album chiamato \"Summer\" nel 1995. I compagni di band: Jake Barowsky, Arlo Klahr, Julie Napolin e Mike Stevens.\nCarriera politica.\nNel 2005 O'Rourke entra in politica con il Partito Democratico e si candida per un seggio all'interno del consiglio comunale di El Paso, riuscendo a vincere e successivamente \u00e8 rieletto nel 2007 per un secondo mandato.\nCamera dei Rappresentanti (2012-2018).\nO'Rourke lascia il seggio nel 2011 per dedicarsi ad una campagna elettorale per la Camera dei Rappresentanti, sfidando nelle primarie democratiche il deputato in carica da sedici anni Silvestre Reyes. I due si scontrano in particolar modo sui diritti LGBT e sulla liberalizzazione delle droghe. Vince le primarie con il 50,5% dei voti e poi sconfigge la repubblicana Barbara Carrasco, prendendo il 65% dei voti.\nO'Rourke rivince nel 2014 prendendo il 67% dei voti. Durante la campagna elettorale dona $28.000 dei fondi della sua campagna a candidati democratici che corrono in altri Stati.\nNel 2015 annuncia che avrebbe corso per un terzo mandato nel 2016. Vince le primarie democratiche e sconfigge gli avversari Jaime Perez (Libertari) e Mary Gourdoux (Verdi) alle elezioni generali ottenendo l'85,8%.\nCampagna per il Senato (2018).\nIl 31 marzo 2017 annuncia che avrebbe corso per il seggio del Texas al Senato degli Stati Uniti, contro il repubblicano Ted Cruz. Egli \u00e8 stato il primo candidato ad entrare nella corsa e in tre mesi ha raccolto 2,1 milioni di dollari da 45.000 singole donazioni, superando tutti gli altri candidati in corsa, anche in altri Stati. O'Rourke ha spiegato che i fondi raccolti non provengono da PAC, bens\u00ec da normali cittadini. Viene per\u00f2 sconfitto, ottenendo il 48,3% delle preferenze, contro il 50,93% del repubblicano Cruz.\nCandidatura alla nomination democratica per le elezioni presidenziali del 2020.\nDopo aver valutato all'inizio del 2019 se presentarsi candidato alla nomination democratica per le elezioni presidenziali del 2020, il 14 marzo ha ufficializzato la sua candidatura con un video girato nel salotto di casa accanto alla moglie. Il 1\u00ba novembre annuncia il suo ritiro dalla corsa.\nVita privata.\nO'Rourke ha sposato Amy Hoover Sanders, la figlia di Louann e di Bill Sanders, il 24 settembre 2005 a Santa Fe, New Mexico. La coppia ha tre figli. Sanders lavora nel settore dell'istruzione."}
{"id": "4551541", "revid": "700432", "url": "https://it.wikipedia.org/wiki?curid=4551541", "title": "Grattacieli pi\u00f9 alti d'Australia", "text": ""}
{"id": "4551550", "revid": "121643523", "url": "https://it.wikipedia.org/wiki?curid=4551550", "title": "Michelle Ang", "text": "Biografia.\nNata da padre cinese e madre neozelandese, fin dalla nascita ha vissuto in Nuova Zelanda. I suoi primi passi in televisione risalgono alla serie televisiva \"Xena - Principessa guerriera\" e successivamente al film televisivo. Diventa famosa con altre serie televisive come \"The Tribe\" e \"Underemployed - Generazione in saldo\".\nDoppiatrici italiane.\nNelle versioni in italiano dei suoi film, Michelle Ang \u00e8 stata doppiata da:"}
{"id": "4551573", "revid": "799504", "url": "https://it.wikipedia.org/wiki?curid=4551573", "title": "Nicomaco di Tebe", "text": "Figlio e allievo di Aristide di Tebe il vecchio, suoi allievi furono Aristide di Tebe e Filosseno di Eretria.\nOpere.\nGli viene attribuita la decorazione della tomba di Persefone (Tomba I) a Verghina, dove il ratto di Persefone viene collegato al dipinto con lo stesso soggetto che Plinio gli attribuisce e che dice essere stato trasportato a Roma nel tempio di Minerva sul Campidoglio.\nL'opera di Verghina viene inoltre collegata a livello stilistico e compositivo con la copia a mosaico della battaglia di Isso, il cui originale si attribuisce a Filosseno, confermando in questo modo l'appartenenza delle due composizioni originali e dei rispettivi autori ad una stessa bottega.\nNello stesso luogo Plinio attribuisce a Nicomaco una estrema velocit\u00e0 di esecuzione, caratteristica che pu\u00f2 essere associata all'attivit\u00e0 di frescante e all'utilizzo di \"cartoni\" che permettevano di riprodurre schemi compositivi simili per soggetti differenti."}
{"id": "4551587", "revid": "1603714", "url": "https://it.wikipedia.org/wiki?curid=4551587", "title": "Aristide di Tebe il vecchio", "text": "Biografia.\nCome bronzista Plinio lo dice allievo di Policleto (\"Nat. hist.\", XXXIV, 50; 72) e autore di bighe e quadrighe. In pittura fu invece discepolo di Euxeinidas (\"Nat. hist.\", XXXV, 75) e fondatore della scuola pittorica tebano-attica.\nFu probabilmente parente, forse il nonno, di Aristide di Tebe, pittore omonimo attivo durante il regno di Alessandro Magno, e padre e maestro di Nicomaco di Tebe. Lo si ricorda anche come maestro di Eufranore."}
{"id": "4551590", "revid": "767487", "url": "https://it.wikipedia.org/wiki?curid=4551590", "title": "Stamina Daddy", "text": "Stamina Daddy \u00e8 l'album d'esordio dell'artista reggae giamaicano Buju Banton. Fu pubblicato in Giamaica il 16 ottobre 1992. Venne poi ripubblicato il 18 agosto 1998 col nome di \"Quick\"."}
{"id": "4551591", "revid": "125491346", "url": "https://it.wikipedia.org/wiki?curid=4551591", "title": "Consorti dei sovrani dell'impero romano", "text": "Questo \u00e8 un elenco delle donne che furono consorti dell'imperatore romano, il sovrano dell'impero romano.\nI Romani non avevano nessun singolo termine per la posizione: furono utilizzati il titolo latino di \"augusta\" (derivato dal titolo onorifico conferito al Ottaviano (Augusto). Nel III secolo, la moglie dell'imperatore poteva anche ricevere i titoli di \"mater castrorum\" (madre degli accampamenti) e \"mater patriae\" (madre della patria). Non tutte le consorti degli imperatori ebbero il titolo di \"augusta\", e non tutte le \"augustae\" furono mogli di imperatori, dato che il titolo era concesso anche a madri, sorelle o figlie degli imperatori regnanti.\nPi\u00f9 tardi, nell'impero bizantino, furono utilizzati i titoli greci quali \"caesarissa\" o \"kaisarissa\" (derivato da Giulio Cesare), \"Bas\u00eclissa ton roma\u00edon (\"\u0392\u03b1\u03c3\u03af\u03bb\u03b9\u03c3\u03c3\u03b1 \u03c4\u1ff6\u03bd \u1fec\u03c9\u03bc\u03b1\u03af\u03c9\u03bd\")\", equivalente a \"Imperatrice/Regina dei Re dei Romani\", la forma femminile di basileus, e \"autokratorissa\", la forma femminile di autocrate. Un altro titolo delle imperatrici bizantine era \"\"eusebestat\u0113 augousta\" (\"piissima augusta)\"; erano anche chiamate \"kyria\" (signora) o \"despoina\" (\u03b4\u03ad\u03c3\u03c0\u03bf\u03b9\u03bd\u03b1), la forma femminile di \"despota\". Alcune caesarisse e despoine non furono mai imperatrici e nell'Impero Romano d'Oriente questi titoli spesso sono equivalenti al termine moderno \"principessa ereditaria\".\nL'Impero romano d'Occidente non forn\u00ec nessuna imperatrice regnante nota, anche se probabilmente la sconosciuta Ulpia Severina govern\u00f2 nel suo pieno diritto per qualche tempo dopo la morte del marito Aureliano. L'Impero romano d'Oriente ebbe tre ufficiali imperatrici regnanti: Irene, Zoe e Teodora. Non ci fu mai un \"imperatore consorte\" di sesso maschile (cio\u00e8 il marito di un'imperatrice regnante); tuttavia, molte coppie di marito e moglie, in particolare Giustiniano e Teodora, furono co-regnanti simultanei.\nVariazioni del titolo includono:\nVarianti cristiano occidentale e moderne:\nImperatrici consorti dell'Impero romano d'Oriente.\nNon dinastico (695\u2013705)Non dinastico (711\u2013717).\n\"Nessun imperatrice\"\nAssedio di Costantinopoli (1204).\nNel 1204 si ha il secondo assedio di Costantinopoli, parte della quarta crociata indetta da papa Innocenzo III (1202-04). La crociata port\u00f2 allo smembramento dell'Impero bizantino in vari Stati:\nCaduta di Costantinopoli (1453).\nNel 1453 i turchi dell'Impero ottomano assediarono la citt\u00e0 di Costantinopoli. L'imperatore Costantino XI mor\u00ec in battaglia e la citt\u00e0 fu conquistata il 29 maggio di quello stesso anno. Dopo 1058 anni cess\u00f2 di esistere l'Impero Romano d'Oriente, ultimo vero discendente degli antichi Romani."}
{"id": "4551596", "revid": "767487", "url": "https://it.wikipedia.org/wiki?curid=4551596", "title": "Il castello delle donne maledette", "text": "Il castello delle donne maledette (\"The Ghost in the Invisible Bikini\") \u00e8 un film del 1966 diretto da Don Weis.\n\u00c8 una commedia horror statunitense a sfondo musicale con Tommy Kirk, Deborah Walley e Aron Kincaid.\nProduzione.\nIl film, diretto da Don Weis su una sceneggiatura di Louis M. Heyward e Elwood Ullman e un soggetto dello stesso Heyward, fu prodotto da Samuel Z. Arkoff e James H. Nicholson per la American International Pictures e girato a Pasadena, California, con un budget stimato in 200.000 dollari. Il titolo di lavorazione fu \"Beach Party in a Haunted House\".\nDistribuzione.\nIl film fu distribuito con il titolo \"The Ghost in the Invisible Bikini\" negli Stati Uniti dal 6 aprile 1966 (premi\u00e8re a Boston) al cinema dalla American International Pictures.\nAltre distribuzioni:\nCritica.\nSecondo Rudy Salvagnini (\"Dizionario dei film horror\") il film \u00e8 \"un tardo incrocio tra beach movie e horror, anche se per la verit\u00e0 una spiaggia vera e propria non c'\u00e8. In compenso, ed \u00e8 ci\u00f2 che lo accomuna ai beach movie, abbondano i bikini e le canzonette soft rock\". Anche il lato orrorifico risulterebbe accantonato a favore delle caratterizzazioni comiche e scanzonate.\nSecondo Leonard Maltin il \"settimo e ultimo film della serie \"Beach Party\" non riesce a decollare malgrado una galleria di personaggi completamente rinnovata\".\nPromozione.\nLe tagline sono:"}
{"id": "4551597", "revid": "599013", "url": "https://it.wikipedia.org/wiki?curid=4551597", "title": "Erik Williams", "text": "Carriera professionistica.\nDallas Cowboys.\nWilliams fu scelto nel corso del terzo giro del Draft 1991 dai Dallas Cowboys. Nella sua stagione da rookie vide sporadicamente il campo, con Nate Newton che occupava il ruolo di offensive tackle destro titolare. Delle ottime prestazioni di Williams nel training camp del 1992 per\u00f2 convinsero i Cowboys a spostare Newton nel ruolo di guardia sinistra per fare posto ad Erik nella formazione titolare. Quell'anno, Williams si impose all'attenzione nazionale quando riusc\u00ec a limitare Reggie White a zero sack nella vittoria 20-10 di Dallas sui Philadelphia Eagles, venendo premiato come giocatore offensivo della NFC della settimana. Soprannominato \"Big E\", nel 1993 Williams era gi\u00e0 divenuto uno dei migliori nel suo ruolo nella NFL grazie al suo stile di gioco fisico e aggressivo.\nWilliams fu coinvolto in un grave incidente stradale il 24 ottobre 1994 che gli fece perdere gran parte della stagione 1994 e impieg\u00f2 molto tempo per tornare al cento per cento.\nFece ritorno nel 1995, non ai suoi abituali standard, ma abbastanza da contribuire alla vittoria del Super Bowl XXX e venire convocato per il suo terzo Pro Bowl.\nWilliams venne inserito tre volte nella formazione ideale della stagione All-Pro e convocato per quattro Pro Bowl, nel 1993, 1996, 1997 e 1999 Pro Bowls. La sua abilit\u00e0 nel proteggere il quarterback Troy Aikman e il running back Emmitt Smith contribu\u00ec a far vincere ai Cowboys tre Super Bowl nel 1992, 1993 and 1995.\nDal 1992 al 1995, in compagnia di Nate Newton, Mark Tuinei, Mark Stepnoski e Larry Allen, form\u00f2 una delle migliori offensive line della storia della NFL.\nMalgrado il suo dominio e i tre anelli vinti, molti ritengono che se non fosse stato per quell'incidente d'auto quasi fatale, Williams sarebbe diventato uno dei migliori offensive linemen della storia."}
{"id": "4551604", "revid": "124832469", "url": "https://it.wikipedia.org/wiki?curid=4551604", "title": "Livewire", "text": "Livewire \u00e8 un personaggio immaginario dei fumetti della DC Comics. La sua prima apparizione avviene nella serie animata \"Superman\" doppiata da Lori Petty. La sua prima apparizione nel fumetto avvenne nel numero 835 di Action Comics.\nBiografia.\nLeslie Willis era una DJ di una Radio Rock di Metropolis, famosa per le numerose critiche che rivolgeva contro l'eroe della citt\u00e0, Superman (tra i suoi fan c'era Lex Luthor). L'evento che cambi\u00f2 la sua vita avvenne durante la sera di un suo concerto rock in onore della sua carriera. Sebbene nel mentre stesse infuriando una violentissima tempesta, Leslie rifiut\u00f2 i suggerimenti della polizia e dello stesso Superman, intervenuto per salvare la situazione, di interrompere il concerto per salvaguardare l'incolumit\u00e0 delle persone presenti, ma presto dei fulmini iniziarono a colpire il palco e uno di essi, attraverso il contatto della struttura metallica del palco stesso, colp\u00ec Superman e Leslie, generando cos\u00ec una violentissima scarica elettrica che unita al contatto con Superman le mut\u00f2 il corpo. Leslie si ritrov\u00f2 con la pelle sbiancata e i capelli azzurriti come un fantasma ma in compenso scopr\u00ec di avere ottenuto numerosi poteri, fra cui la capacit\u00e0 di controllare l'elettricit\u00e0 e il magnetismo e di trasformarsi in energia elettrica pura. Inoltre il contatto con Superman le aveva donato parte della forza del supereroe e della sua agilit\u00e0. Forte di queste sue nuove abilit\u00e0, Leslie (ora ribattezzatasi col nome di \"Livewire\") scapp\u00f2 dall'ospedale in cui era ricoverata e prese il controllo di tutti i telefoni, i televisori, i cartelloni pubblicitari e i mezzi di comunicazione della citt\u00e0. Tuttavia quando Leslie, uscita dalla rete elettrica cittadina per nutrirsi (naturalmente di energia elettrica di una centrale della citt\u00e0), affront\u00f2 nuovamente Superman, quest'ultimo riusc\u00ec a sconfiggerla facendo in modo che venisse in contatto con l'acqua, mandandola in cortocircuito. Successivamente Livewire fu trasferita nel carcere dell'isola di Stryker, luogo noto per ospitare tutti i nemici pi\u00f9 pericolosi dell'Uomo d'Acciaio. Leslie ricomparve nell'episodio \"Cortocircuito\" in cui grazie all'aiuto di un I-pod per ricaricarsi e un inserviente abbastanza stupido da avvicinarsi alla sua cella con un congegno elettrico, evase e cerc\u00f2 di confrontarsi nuovamente con Superman solo per accorgersi tuttavia che se voleva davvero sconfiggerlo non poteva farlo da sola. Raggiunto di nascosto la cella del Parassita, Leslie gli propose un patto: lei lo avrebbe fatto uscire di prigione e in cambio lui si sarebbe unito a lei in una specie di alleanza contro Superman: al momento dello scontro lui avrebbe dovuto assorbire quasi la totalit\u00e0 dei poteri e della potenza dell'Uomo d'Acciaio, lasciando a Livewire l'opportunit\u00e0 di dargli colpo di grazia. Quando finalmente Superman si fece avanti per affrontarli si accorsero che l'uomo d'Acciaio si era schermato con un rivestimento plastiliceo che lo impermeabilizzava sia dalla capacit\u00e0 succhiapoteri del Parassita che dall'energia elettrica di Livewire. I due tuttavia riuscirono a rompere il rivestimento e il Parassita port\u00f2 a compimento la propria parte del patto, assorbendo quasi tutta la potenza del kriptoniano. Quando per\u00f2 Livewire stava per uccidere l'uomo d'Acciaio, fu tradita da Rudi, che voleva tenerli tutti e due in vita per assorbire i loro poteri per l'eternit\u00e0, e assorb\u00ec la sua scarica elettrica al gran completo, lasciandola K.O. Superman, senza poteri, riusc\u00ec a sfruttare il fatto che Rudi, assieme al potere, avesse assorbito anche le debolezze di Livewire per sconfiggerlo attivando l'impianto antincendio. I due furono successivamente riportati a Stryker. Durante una sua gita a Gotham City, fece un'altra alleanza a tre con Harley Quinn e Poison Ivy, ma fu nuovamente sconfitta dall'alleanza tra Batgirl e Supergirl, venuta da Metropolis proprio per ricatturarla (a causa dell'assenza sia di Superman che di Batman).\nPoteri e abilit\u00e0.\nLivewire \u00e8 una \"elettrocineta\": possiede l'abilit\u00e0 dell'elettrocinesi, che le conferisce il totale controllo dell'elettricit\u00e0 e del magnetismo. Livewire si \u00e8 trasformata in pura energia, pu\u00f2 trasformarsi in elettricit\u00e0 (il suo costume \u00e8 costituito da aria ionizzata) e passare per i conduttori dell'elettricit\u00e0. Pu\u00f2 assorbire e generare grandi quantit\u00e0 di elettricit\u00e0 per \"nutrirsi\" e usarle come arma. Dimostra inoltre un'incredibile plasmabilit\u00e0 con il proprio corpo, modificandolo a proprio piacimento (per esempio una volta indossava una tuta con il marchio di Superman ma se lo cambi\u00f2 trasformandolo in una saetta).\nAltri media.\nIl personaggio compare nella serie televisiva della CW Supergirl (appartenente all'Arrowverse), interpretata da Brit Moran.\nIl regista James Gunn, tra i tanti personaggi scartati per il suo The Suicide Squad - Missione suicida, aveva pensato anche a Livewire."}
{"id": "4551607", "revid": "33689", "url": "https://it.wikipedia.org/wiki?curid=4551607", "title": "Monumenti culturali di Teplice", "text": "Questo elenco monumenti culturali della citt\u00e0 di Teplice si basa sulla registrazione dei beni culturali secondo il Ministero dei Beni Culturali della Repubblica Ceca, sulla base della legge sulla conservazione dello Stato."}
{"id": "4551613", "revid": "729019", "url": "https://it.wikipedia.org/wiki?curid=4551613", "title": "Linea Hakubi", "text": "La \u00e8 una ferrovia regionale a scartamento ridotto che collega le citt\u00e0 di Kurashiki e Yonago, la prima nella prefettura di Okayama e la seconda nella prefettura di Tottori, in Giappone, e attraversa la regione montagnosa del Ch\u016bgoku seguendo il percorso del fiume Takahashi e passa per la citt\u00e0 di Niimi. La ferrovia \u00e8 gestita dalla West Japan Railway Company (JR West) e supporta il pagamento con la scheda ICOCA fra Kurashiki e Bitch\u016b-Takahashi.\nCaratteristiche.\nLa linea fra Kurashiki e Niizato \u00e8 sotto il controllo giurisdizionale degli uffici di Okayama, mentre il tratto fra Kami-Iwami e H\u014dki-Daisen \u00e8 sotto il controllo di Yonago. La divisione degli ambiti della ferrovia \u00e8 fra Niizato e Kami-Iwami. Il colore della linea nel tratto di Okayama e arancio vermiglio, mentre la tratta di Yonago \u00e8 di colore blu.\nStazioni.\nElencate in ordine da Kurashiki a H\u014dki-Daisen."}
{"id": "4551614", "revid": "110157", "url": "https://it.wikipedia.org/wiki?curid=4551614", "title": "The Atlantic", "text": "The Atlantic \u00e8 una rivista statunitense di cultura, letteratura, politica estera, salute, economia, tecnologia e scienza politica, fondata nel 1857 (primo numero a novembre) da Ralph Waldo Emerson, Henry Wadsworth Longfellow, Oliver Wendell Holmes, James Russell Lowell e altri, a Boston.\nOriginariamente chiamata \"The Atlantic Monthly\", per 144 anni \u00e8 stata una rivista mensile, per passare a 11 numeri all'anno dal 2001, e a 10 numeri dal 2003, fino a togliere dal numero di gennaio/febbraio 2004 la parola \"Monthly\" dalla copertina e ribattezzarsi ufficialmente come \"The Atlantic\" dal 2007. Ha sempre cercato di lavorare, con grande indipendenza dai partiti politici, \"a favore della libert\u00e0, del progresso nazionale, e dell'onore, sia pubblici sia privati\".\nStoria.\n\u00c8 stata la prima rivista a pubblicare articoli di riformatori e abolizionisti come Julia Ward Howe (\"The Battle Hymn of the Republic\", febbraio, 1862), e William Parker (\"The Freedman's Story\", febbraio/marzo 1866). Ha pubblicato articoli di Charles William Eliot (\"The New Education\", una richiesta di riforma pedagogica che ha portato il suo autore alla presidenza dell'Harvard University nel 1869), Charles Waddell Chesnutt, Thomas Wentworth Higginson (un articolo del quale provoc\u00f2 in Emily Dickinson la richiesta che l'autore le facesse da mentore), oltre a reportage di Mark Twain dal Mississippi, fino alla \"Letter from Birmingham Jail\" di Martin Luther King (agosto 1963).\n\u00c8 stata anche la prima prova di stampa per racconti di Henry James, Louise Erdrich, Breece D'J Pancake, Sue Miller, e Bobbie Ann Mason e ha divulgato poesie di William Edward Burghardt Du Bois, Robert Frost, Robert Lowell ecc. oltre a idee di Henry David Thoreau, Theodore Roosevelt, Thomas Woodrow Wilson, Reinhold Niebuhr e John Fitzgerald Kennedy.\nIn anni pi\u00f9 recenti ha ospitato articoli scientifici, per esempio, di Vannevar Bush (\"As We May Think\", luglio 1945) o inchieste, come quelle di William Langewiesche sul World Trade Center o di James Fallows sulla guerra d'Iraq. Tra i collaboratori degli anni 2000 si trovano giornalisti e scrittori come Mark Bowden, Jeffrey Goldberg, Megan McArdle o Robert David Kaplan."}
{"id": "4551617", "revid": "729019", "url": "https://it.wikipedia.org/wiki?curid=4551617", "title": "Battaglia di Gaixia", "text": "La battaglia di Gaixia o Kai-Hsia fu combattuta durante la contesa Chu-Han tra le forze di Liu Bang (Han) e Xiang Yu (Chu). La battaglia si concluse con la vittoria di Liu Bang, che si proclam\u00f2 imperatore della Cina e fond\u00f2 la dinastia Han.\nSpiegamenti.\nXiang Yu (comandante militare oltre che discendente della nobilt\u00e0 dello stato di Chu), in netta inferiorit\u00e0 numerica, fece costruire un campo fortificato e una linea difensiva , entro la quale dispose le sue truppe, mentre il nemico si disponeva in uno schieramento pronto ad avvolgere l'esercito Chu.\nBattaglia.\nL'esercito di Liu Bang, guidato sul campo dal generale Han Hsin, il dodicesimo mese dell'anno 202 a.C. attacc\u00f2 al centro ma fu respinto dalle truppe di Xiang Yu, che si batterono in maniera egregia e con coraggio. Le truppe di Liu Bang, guidate dai generali Kong e Bi, attaccarono successivamente su entrambi i fianchi, e non appena avvenne un accenno di cedimento il generale Han Hsin rinnov\u00f2 il suo attacco anche al centro. Le truppe di Xiang Yu furono costrette a ritirarsi nel proprio campo trincerato e durante la notte si decise di effettuare una sortita nel tentativo di mettere in salvo la vita al proprio condottiero. Xiang Yu al comando di 800 cavalieri riesce a rompere l'assedio durante la notte, ma le truppe di Han li inseguono con 5000 cavalieri. Dopo diversi, scontri dove Xiang Yu dimostra tutto il suo valore, sul fiume Wujiang viene accerchiato e in netta inferiorit\u00e0 numerica, il coraggioso condottiero mette fine alla sua vita con la sua stessa spada.\nForze in campo e perdite.\nNon ci sono notizie certe sulle forze in campo, ma recenti studi parlano di 100.000 uomini a disposizione di Xiang Yu e di circa 300.000 uomini sotto gli stendardi di Liu Bang della Dinastia Han. Le perdite furono elevate per entrambi gli eserciti. L'esercito di Han perse 100.000 uomini e Chu 80.000 uomini morti e 20.000 prigionieri, a dimostrazione dei combattimenti assai cruenti, ma la vittoria delle forze della dinastia Han permise la resa dell'intero esercito di Xiang Yu."}
{"id": "4551626", "revid": "1573940", "url": "https://it.wikipedia.org/wiki?curid=4551626", "title": "Rhinolophus paradoxolophus", "text": "Rhinolophus paradoxolophus () \u00e8 un Pipistrello della famiglia dei Rinolofidi diffuso in Cina e in Indocina.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 47 e 48\u00a0mm, la lunghezza dell'avambraccio tra 50 e 63\u00a0mm, la lunghezza della coda tra 23,4 e 28,4\u00a0mm, la lunghezza del piede tra 7,4 e 10\u00a0mm, la lunghezza delle orecchie tra 26 e 39\u00a0mm e un peso fino a 15\u00a0g.\nAspetto.\nLa pelliccia \u00e8 lunga. Le parti dorsali sono marroni scure, con la base dei peli pi\u00f9 chiara mentre le parti ventrali sono grigiastre sul mento e il petto, pi\u00f9 scure sull'addome. Le orecchie sono enormi e a forma di imbuto, con l'antitrago alto e stretto, con i bordi quasi paralleli e la punta arrotondata. La foglia nasale presenta una lancetta piccola, triangolare e con l'estremit\u00e0 arrotondata, una sella molto alta e stretta che si allarga verso l'estremit\u00e0 arrotondata, i bordi del setto tra le narici sono sollevati fino a formare una coppa e si uniscono alla base del processo connettivo, il quale \u00e8 basso e poco sviluppato. La porzione anteriore \u00e8 grande, copre interamente il muso ed ha un incavo centrale profondo alla base. Il labbro inferiore ha tre solchi longitudinali. La coda \u00e8 lunga ed inclusa completamente nell'ampio uropatagio. Il primo premolare superiore \u00e8 piccolo e situato lungo la linea alveolare.\nEcolocazione.\nEmette ultrasuoni ad alto ciclo di lavoro con impulsi a frequenza costante di 24-25 kHz nel Laos.\nBiologia.\nComportamento.\nSi rifugia in gruppi fino a 50 individui all'interno di grotte, probabilmente soltanto calcaree. In Cina sono stati osservati nel mese di novembre individui in uno stato di ibernazione.\nAlimentazione.\nSi nutre di insetti.\nRiproduzione.\nFemmine gravide o in allattamento sono state catturate in Vietnam durante il mese di maggio. Danno alla luce un piccolo alla volta.\nDistribuzione e habitat.\nQuesta specie \u00e8 diffusa nella provincia cinese del Guangxi, nel Vietnam e Laos settentrionali e centrali, nella Thailandia centrale e nello Stato di Shan, Myanmar.\nVive nelle foreste pluviali primarie di pianura e in pinete.\nStato di conservazione.\nLa IUCN Red List, considerato il vasto areale, la popolazione presumibilmente numerosa e la presenza in diverse aree protette, classifica \"R.paradoxolophus\" come specie a rischio minimo (LC)."}
{"id": "4551628", "revid": "474175", "url": "https://it.wikipedia.org/wiki?curid=4551628", "title": "Nuoto Club Caserta", "text": "Il Caserta Nuoto Club \u00e8 stato un club sportivo italiano con sede a Caserta, attivo nei settori del nuoto e della pallanuoto maschile. L'attivit\u00e0 agonistica del club va dal 1986 al 1992, anno in cui la societ\u00e0 confluisce nello .\nIn virt\u00f9 della sua militanza nel campionato di Serie A2, culminata con la promozione in A1 raggiunta nella stagione 1991-92 e la conseguente partecipazione ai play-off scudetto, il Caserta Nuoto Club rappresenta la massima espressione raggiunta dalla pallanuoto nella citt\u00e0 di Caserta.\nStoria.\nFondazione e prime stagioni in Serie A (1986-1991).\nIl Caserta Nuoto Club nasce nel 1986. I colori sociali sono il rosso ed il blu; l'attivit\u00e0 del club si svolge allo Stadio del Nuoto della Provincia di Caserta sito in via Laviano e inaugurato poco tempo prima. Ad appena due anni dalla sua fondazione, il Caserta partecipa al primo campionato di Serie A2, che per\u00f2 si conclude con la retrocessione.\nLa seconda partecipazione al campionato di Serie A2 \u00e8 datata 1990, e al termine della stagione il Caserta si classifica al sesto posto ed ottiene la qualificazione ai play-out per la promozione in Serie A1. L'esperienza nei play-out si interrompe al primo turno: dopo aver sfiorato l'impresa e costretto la Lazio alla 'bella', i casertani si arrendono ai capitolini che accedono alla finale promozione.\nLa promozione in Serie A1 e la scomparsa (1992).\nLa promozione nella massima serie arriva nella stagione successiva, quando a vestire i colori del Caserta arriva Sergey Markoch. Grazie alle reti dell'attaccante moldavo (che nella sola partita contro la Triestina alla 20\u00aa giornata ne realizza 10), il Caserta chiude la stagione regolare con 19 vittorie e 3 sconfitte, e si classifica al primo posto ex aequo con il Civitavecchia, a cui va la prima posizione per la miglior differenza reti. La gara che consegna ai casertani la matematica promozione \u00e8 la vittoria di Chiavari (risultato 19-17) alla penultima giornata.\nOltre alla promozione, il Caserta ottiene l'ammissione ai Play-off Scudetto. I quarti di finale vedono il Caserta affrontare i campioni d'Italia in carica della Rari Nantes Savona, che si aggiudicano la serie in due partite.\nL'attivit\u00e0 del club si interrompe nell'estate del 1992 in seguito alla rinuncia a prendere parte al campionato di Serie A1, dopo aver partecipato al primo turno di Coppa Italia.allenatore Bruno Cufino\nGiocatori celebri.\nTra i giocatori che hanno militato nel Caserta spiccano i nomi del moldavo Sergey Markoch, ex attaccante della nazionale dell'Unione Sovietica, di Zoran Roje, ex difensore della nazionale jugoslava medaglia d'oro alle olimpiadi di Los Angeles 1984, e di Fabio Bencivenga, ex centroboa della nazionale italiana con cui ha vinto la medaglia di Bronzo alle Olimpiadi di Atlanta 1996 e il Campionato Europeo di Vienna del 1995."}
{"id": "4551635", "revid": "767487", "url": "https://it.wikipedia.org/wiki?curid=4551635", "title": "Mr. Mention", "text": "Mr. Mention \u00e8 il secondo album in studio del cantante dancehall Buju Banton, pubblicato nel 1992. Quando Buju firm\u00f2 il contratto con Mercury Records nel 1993, PolyGram acquist\u00f2 i diritti dell'album e lo ri-pubblic\u00f2 con tre tracce in meno e con un adesivo circa i contenuti espliciti dell'album sulla copertina dello stesso.\nCuriosit\u00e0.\nLa canzone \"Batty Rider\" \u00e8 contenuta nella colonna sonora del videogioco sulla stazione radio della finzione del gioco \"K-Jah West\"."}
{"id": "4551638", "revid": "767487", "url": "https://it.wikipedia.org/wiki?curid=4551638", "title": "Suspense a Venezia", "text": "Suspense a Venezia (\"The Venetian Affair\") \u00e8 un film del 1967 diretto da Jerry Thorpe.\n\u00c8 un film di spionaggio statunitense con Robert Vaughn, Elke Sommer e Felicia Farr. \u00c8 basato sul romanzo del 1963 \"Scandalo a Venezia\" (\"The Venetian Affair\") di Helen MacInnes.\nTrama.\nUn ex agente della CIA, Bill Fenner, ora giornalista, viene inviato a Venezia per un reportage sull'attentato suicida di un diplomatico americano durante una conferenza di pace. A Venezia Fenner scopre che dietro l'attentato vi \u00e8 un complotto in cui \u00e8 coinvolta anche la sua ex moglie Sandra Fane, una sospetta spia.\nProduzione.\nIl film, basato su una sceneggiatura di E. Jack Neuman e un soggetto di Helen MacInnes (l'autrice del romanzo), fu prodotto dallo stesso Neuman e da Jerry Thorpe per la Metro-Goldwyn-Mayer tramite la Jerry Thorpe Productions e girato a Venezia.\nDistribuzione.\nIl film fu distribuito con il titolo \"The Venetian Affair\" negli Stati Uniti dal 18 gennaio 1967 (premi\u00e8re a New York) al cinema dalla Metro-Goldwyn-Mayer.\nAltre distribuzioni:\nCritica.\nSecondo Fantafilm il film \u00e8 caratterizzato da un soggetto che \"appare un po' anacronistico nella seriosa impostazione fantapolitica e certamente poco coinvolgente dal lato spettacolare\". Risulterebbe positiva l'interpretazione di Robert Vaughn. Secondo Leonard Maltin il film \u00e8 abbastanza simile alla serie televisiva \"L'uomo dell'U.N.C.L.E.\" ma stenterebbe \"ad assumere una forma ben definita\" e risulterebbe non coinvolgente come dovrebbe.\nPromozione.\nLa tagline \u00e8: \"Vaughn! Venice! Vooom!\"."}
{"id": "4551646", "revid": "1305772", "url": "https://it.wikipedia.org/wiki?curid=4551646", "title": "The Venetian Affair", "text": ""}
{"id": "4551653", "revid": "287204", "url": "https://it.wikipedia.org/wiki?curid=4551653", "title": "Nazionale di pallacanestro femminile dello Zimbabwe", "text": "La nazionale femminile di pallacanestro dello Zimbabwe \u00e8 la rappresentativa cestistica dello Zimbabwe ed \u00e8 posta sotto l'egida della Federazione cestistica dello Zimbabwe."}
{"id": "4551654", "revid": "604467", "url": "https://it.wikipedia.org/wiki?curid=4551654", "title": "Natalija Jaku\u0161enko", "text": "Prima della dissoluzione dell'Unione Sovietica (1991) gareggi\u00f2 per la nazionale sovietica; ai XVI Giochi olimpici invernali di fece parte della squadra unificata.\nBiografia.\nInizi\u00f2 a gareggiare per la nazionale sovietica nelle varie categorie giovanili nella specialit\u00e0 del singolo, senza per\u00f2 ottenere risultati di particolare rilievo.\nA livello assoluto esord\u00ec in Coppa del Mondo nella stagione 1989/90 e, dopo la dissoluzione dell'Unione Sovietica, fece parte della squadra ucraina. Conquist\u00f2 il primo podio il 26 novembre 1994 nel singolo ad Igls (3\u00aa); in classifica generale, come migliore risultato, ottenne per due volte il quinto posto nel singolo: nel 2006/07 e nel 2008/09.\nPartecip\u00f2 a cinque edizioni dei Giochi olimpici invernali, esclusivamente nella specialit\u00e0 individuale: l'esordio avvenne a dove si classific\u00f2 all'ottavo posto, a biss\u00f2 il risultato precedente giungendo nuovamente in ottava piazza, quattro anni pi\u00f9 tardi ad giunse undicesima, salt\u00f2 l'edizione di e si ripresent\u00f2 al via a , occasione in cui ebbe l'onore di sfilare quale portabandiera della delegazione ucraina durante la cerimonia inaugurale, ma non riusc\u00ec a portare a termine la gara ed a , in quella che fu la sua ultima manifestazione a livello internazionale, giunse di nuovo undicesima.\nPrese parte altres\u00ec a dieci edizioni dei campionati mondiali, aggiudicandosi due medaglie di bronzo: la prima nella gara a squadre a Calgary 1990 quando ancora difendeva i colori dell'Unione Sovietica e la seconda diciannove anni pi\u00f9 tardi nel singolo a Lake Placid 2009. Nelle rassegne continentali colse, quale migliore risultato, la quarta posizione nella prova a squadre ad Igls 1990 e nell'individuale a Winterberg 2006."}
{"id": "4551658", "revid": "110157", "url": "https://it.wikipedia.org/wiki?curid=4551658", "title": "Parco nazionale di Cangandala", "text": "Il parco nazionale di Cangandala \u00e8 un parco nazionale della provincia di Malanje in Angola. \u00c8 situato tra il fiume Cuije e 2 territori senza nome del fiume Cuanza, con le citt\u00e0 di Culamagia e Techongolola ai bordi. \u00c8 il pi\u00f9 piccolo parco nazionale in Angola.\nStoria.\nIl parco \u00e8 stato creato nel 1963, mentre l'Angola era un territorio sotto il dominio portoghese. \u00c8 stato dichiarato parco nazionale il 25 giugno 1970. Il Cangandala \u00e8 stato fondato per proteggere gli esemplari di antilope nera gigante che sono stati scoperti nel 1963.\nDescrizione.\nIl parco, che si estende su una superficie di 630\u00a0km\u00b2, \u00e8 costituito da colline ondulate di sabbia e limo con basse corsie di drenaggio. L'area riceve circa 1 350\u00a0mm di pioggia all'anno, con una temperatura media di 21,5\u00a0\u00b0C. Non scorre alcun fiume perenne e il drenaggio avviene tramite corsie d'acqua ricoperte di erba. Il paesaggio \u00e8 costituito da un mosaico di aperta bushveld di miombo e savana. Si possono rinvenire piante ascrivibili al genere \"Brachystegia\" e praterie aperte lungo le corsie inferiori di drenaggio."}
{"id": "4551664", "revid": "838137", "url": "https://it.wikipedia.org/wiki?curid=4551664", "title": "Giuseppe Torti", "text": "Biografia.\nGiuseppe Torti nacque il 1\u00ba febbraio 1928 a Ronco sopra Ascona e fu ordinato sacerdote il 7 giugno 1952 a Lugano.\nFu arciprete-parroco di Bellinzona per 35 anni, dal 1952 al 1987.\nSuccessivamente fu direttore di Caritas Ticino, provicario generale e in seguito vicario generale di mons. Eugenio Corecco, che affianc\u00f2 da vicino nel periodo della malattia.\nIl 9 giugno 1995 fu eletto successore di mons. Corecco e ricevette l'ordinazione episcopale a Lugano, nella cattedrale di San Lorenzo, il 10 settembre 1995, prendendo possesso della diocesi lo stesso giorno. Esercit\u00f2 il ministero con passione e dedizione nonostante una salute tutt'altro che solida. Concluse ufficialmente il suo mandato il 25 gennaio 2004, giorno dell'ordinazione episcopale del suo successore, mons. Pier Giacomo Grampa.\nMor\u00ec il 14 marzo 2005 a Bellinzona, dove nell'agosto 2003 si era ritirato nella Casa di riposo Paganini R\u00e9. I funerali si svolsero il 16 marzo 2005 nella cattedrale di Lugano. La sua salma riposa nella cripta della chiesa del Sacro Cuore, che accoglie gli amministratori apostolici e i vescovi defunti del Ticino.\nGenealogia episcopale.\nLa genealogia episcopale \u00e8:"}
{"id": "4551665", "revid": "63727", "url": "https://it.wikipedia.org/wiki?curid=4551665", "title": "Peugeot Type 138", "text": ""}
{"id": "4551667", "revid": "47767", "url": "https://it.wikipedia.org/wiki?curid=4551667", "title": "Josu", "text": ""}
{"id": "4551669", "revid": "47767", "url": "https://it.wikipedia.org/wiki?curid=4551669", "title": "Jesusa", "text": ""}
{"id": "4551670", "revid": "47767", "url": "https://it.wikipedia.org/wiki?curid=4551670", "title": "Josune", "text": ""}
{"id": "4551671", "revid": "287204", "url": "https://it.wikipedia.org/wiki?curid=4551671", "title": "Natalija Jakusenko", "text": ""}
{"id": "4551672", "revid": "1543377", "url": "https://it.wikipedia.org/wiki?curid=4551672", "title": "Ciclismo ai XV Giochi dei piccoli stati d'Europa", "text": "Le gare di ciclismo ai XV Giochi dei piccoli stati d'Europa si sono svolte dal 28 al 31 maggio 2013."}
{"id": "4551673", "revid": "604467", "url": "https://it.wikipedia.org/wiki?curid=4551673", "title": "Natalija Vasylivna Jaku\u0161enko", "text": ""}
{"id": "4551675", "revid": "604467", "url": "https://it.wikipedia.org/wiki?curid=4551675", "title": "Natalija Vasylivna Jakusenko", "text": ""}
{"id": "4551677", "revid": "604467", "url": "https://it.wikipedia.org/wiki?curid=4551677", "title": "Nataliya Yakushenko", "text": ""}
{"id": "4551680", "revid": "47767", "url": "https://it.wikipedia.org/wiki?curid=4551680", "title": "Essa", "text": ""}
{"id": "4551681", "revid": "47767", "url": "https://it.wikipedia.org/wiki?curid=4551681", "title": "Chucho", "text": ""}
{"id": "4551682", "revid": "604467", "url": "https://it.wikipedia.org/wiki?curid=4551682", "title": "Nataliya Vasylivna Yakushenko", "text": ""}
{"id": "4551683", "revid": "47767", "url": "https://it.wikipedia.org/wiki?curid=4551683", "title": "Chus", "text": ""}
{"id": "4551684", "revid": "47767", "url": "https://it.wikipedia.org/wiki?curid=4551684", "title": "Yeshua", "text": ""}
{"id": "4551687", "revid": "604467", "url": "https://it.wikipedia.org/wiki?curid=4551687", "title": "Natalia Jakuchenko", "text": ""}
{"id": "4551688", "revid": "762947", "url": "https://it.wikipedia.org/wiki?curid=4551688", "title": "Anna Tomowa-Sintow", "text": "Biografia.\nAnna Tomowa-Sintow \u00e8 un soprano bulgaro che ha cantato con successo nei maggiori teatri d'opera del mondo in un repertorio che comprende Mozart, Rossini, Verdi, Puccini, Wagner e Strauss e che ha goduto di un rapporto professionale particolarmente stretto con il direttore d'orchestra Herbert von Karajan dal 1973 fino alla morte del direttore d'orchestra nel 1989.\nLa Tomowa-Sintow ha iniziato a studiare pianoforte all'et\u00e0 di sei anni ed a sedici ha vinto un concorso canoro nazionale. In seguito ha frequentato il Conservatorio Nazionale di Sofia, dove ha studiato canto con il professor Georgi Zlatev-\u010cerkin ed il soprano Katia Spiridonovs conseguendo il diploma in canto e pianoforte debuttando sul palcoscenico, per le finali di master class, come Tatiana in Eugenio Onegin di \u010cajkovskij. Dopo il diploma \u00e8 stata scritturata dall'Opera Studio del Teatro dell'Opera di Lipsia, dove, nel 1967, ha fatto il suo debutto professionale come Abigaille nel verdiano Nabucco. Con questa compagnia ha costruito il suo repertorio con i ruoli principali in Madama Butterfly e Manon Lescaut di Puccini, La traviata, Il trovatore ed Otello di Verdi, Don Giovanni (opera) di Mozart, Arabella di Strauss e Die Zaubergeige di Werner Egk. Per molti di questi ruoli ha studiato con il direttore musicale della compagnia, il professor Peter Schmitz, che aveva studiato con Richard Strauss.\nNel 1972 \u00e8 stata invitata a partecipare alla Deutsche Oper Berlin dove \u00e8 stata nominata Kammers\u00e4ngerin nel primo anno. A Berlino ha continuato ad ampliare il suo repertorio con ruoli da protagonista in Le nozze di Figaro e Cos\u00ec fan tutte di Mozart, Aida di Verdi, Tosca (opera) di Puccini, Eugenio Onegin di \u010cajkovskij, Tannh\u00e4user (opera) e Lohengrin (opera) di Wagner ed Ariadne auf Naxos e Der Rosenkavalier di Strauss.\nLa Tomowa-Sintow \u00e8 anche un Kammers\u00e4ngerin della Staatsoper di Vienna.\nNel 1973, la Tomowa-Sintow ha fatto un provino con von Karajan per il ruolo di Sibylls per la prima mondiale di De Temporum Fine Comoedia di Carl Orff al Festival di Salisburgo. Karajan l'ha assunta e per i successivi diciassette anni (fino alla morte del direttore d'orchestra) i due hanno lavorato spesso insieme in teatri, sale da concerto e studi di registrazione di tutto il mondo. Karajan ha definito la Tomowa-Sintow \"il pi\u00f9 grande talento che ho incontrato negli ultimi anni.\" Dal 1973 al 1991 la Tomowa-Sintow \u00e8 stata ospite fissa del Festival di Salisburgo; nel 1975 \u00e8 Voce dal cielo in Don Carlo con Nicolaj Ghiaurov, Pl\u00e1cido Domingo, Piero Cappuccilli, Jos\u00e9 van Dam, Mirella Freni e Christa Ludwig diretta da Karajan e nel 1976 con Jos\u00e9 Carreras, Fiorenza Cossotto ed Edita Gruberov\u00e1, La Contessa di Almaviva ne Le nozze di Figaro con Edith Mathis, Walter Berry e Frederica von Stade diretta da Karajan, Four Last Songs di Richard Strauss diretta da Karl B\u00f6hm con la Staatskapelle Dresden e la Sinfonia n. 9 (Beethoven) con Agnes Baltsa con i Berliner Philharmoniker diretta da Karajan, nel 1977 Donna Anna in Don Giovanni con Sherrill Milnes diretta da B\u00f6hm, nel 1982 Ariadne in Ariadne auf Naxos diretta da Wolfgang Sawallisch, nel 1983 Die Feldmarschallin F\u00fcrstin Werdenberg in Der Rosenkavalier con Wilma Lipp diretta da Karajan, nel 1984 canta nel Requiem (Verdi) con i Wiener Philharmoniker diretta da Karajan, nel 1985 Die Gr\u00e4fin in Capriccio (Strauss), nel 1989 Floria Tosca diretta da Georges Pr\u00eatre e canta nel concerto nel Duomo di Salisburgo col Requiem (Mozart) con Ferruccio Furlanetto diretta da Riccardo Muti e nel 1991 tiene un recital. Con Karajan ha registrato Le nozze di Figaro (1978), Lohengrin (con Ren\u00e9 Kollo e Dunja Vejzovi\u0107, 1976-1981) e Der Rosenkavalier (con la Baltsa e Janet Perry, 1982).\nAl Grand Th\u00e9\u00e2tre di Ginevra nel 1973 \u00e8 Desdemona in Otello, nel 1983 La Comtesse ne Le nozze di Figaro e nel 1984 Amelia in Un ballo in maschera con Luciano Pavarotti e Cappuccilli diretta da Riccardo Chailly.\nAlla San Francisco Opera la Tomowa-Sintow fece il suo esordio nel 1974 come Donna Anna in Don Giovanni, nel 1976 \u00e8 Leonora di Vargas ne La forza del destino con Renato Bruson e nel 1979 \u00e8 Elisabeth of Valois in Don Carlo.\nAl Royal Opera House di Londra debutt\u00f2 nel 1975 come Fiordiligi in Cos\u00ec fan tutte diretta da Colin Davis, nel 1977 \u00e8 Elsa von Brabant in Lohengrin diretta da Bernard Haitink, nel 1985 Maddalena di Coigny in Andrea Ch\u00e9nier (opera) con Giorgio Zancanaro, Domingo e Countess Almaviva ne Le nozze di Figaro con Anne Sofie von Otter diretta da Colin Davis, nel 1987 Primadonna (Ariadne) in Ariadne auf Naxos con la Gruberov\u00e1, nel 1990 Jaroslavna ne Il principe Igor', nel 1992 Empress in Die Frau ohne Schatten con Gwyneth Jones, nel 1993 Floria Tosca e nel 1995 The Marschallin in Der Rosenkavalier con Barbara Bonney. Fino al 2000 la Tomowa-Sintow canta in 29 rappresentazioni al Covent Garden.\nAl Wiener Staatsoper nel 1977 debutta in maggio come Contessa Almaviva ne Le nozze di Figaro con Ileana Cotruba\u0219, van Dam e la von Stade diretta da Karajan, in settembre \u00e8 Floria Tosca con Carreras e Milnes e Donna Anna in Don Giovanni, nel 1979 Primadonna/Ariadne in Ariadne auf Naxos con Berry diretta da Karl B\u00f6hm, nel 1980 Leonora de Vargas ne La forza del destino con Carreras e Die Feldmarschallin in Der Rosenkavalier, nel 1981 Arabella (opera), nel 1982 Elisabeth in Tannh\u00e4user und der S\u00e4ngerkrieg auf Wartburg diretta da Lorin Maazel, nel 1987 Desdemona in Otello (Verdi) con Domingo e Bruson diretta da Zubin Mehta, nel 1988 Manon Lescaut, nel 1989 Aida con Bruna Baglioni, nel 1990 Tatjana in Eugene Onegin con Ghiaurov e nel 1993 Die Gr\u00e4fin in Capriccio (Strauss) con Natalie Dessay. Complessivamente la Tomowa-Sintow ha cantato in 87 rappresentazioni viennesi fino al 1996.\nAl Metropolitan Opera House di New York debutta nel 1978 come Donna Anna in Don Giovanni (opera) con Milnes, nel 1979 \u00e8 Princess von Werdenberg in Der Rosenkavalier con la Baltsa, nel 1984 Elsa in Lohengrin con Domingo ed \u00c9va Marton diretta da James Levine ed Amelia in Simon Boccanegra con Dawn Upshaw diretta da Levine, nel 1986 Aida con Pavarotti e la Cossotto, nel 1987 Violetta ne La traviata e nel 1993 Tosca con Renato Capecchi. Complessivamente la Tomowa-Sintow ha cantato in 62 rappresentazioni al Met.\nAlla Lyric Opera di Chicago debutta nel 1980 come Donna Anna in Don Giovanni, nel 1983 \u00e8 Aida con Bonaldo Giaiotti, Pavarotti e la Cossotto, nel 1985 Madama Butterfly (Cio\u2013Cio\u2013San), nel 1987 Leonora ne Il trovatore con Leo Nucci e Shirley Verrett, nel 1988 Violetta Val\u00e9ry ne La traviata con Juan Pons, nel 1989 The Marschallin in Der Rosenkavalier con la von Otter, Jean Kraft e Kathleen Battle e nel 1990 Tatiana in Eugene Onegin.\nPer il Teatro alla Scala di Milano nel settembre 1981 \u00e8 Desdemona in Otello (Verdi) con Domingo diretta da Carlos Kleiber nella trasferta al Teatro N.H.K. di Tokyo, il 7 dicembre dello stesso anno Elsa di Brabante per l'inaugurazione della stagione d'opera nel Lohengrin (opera) diretta da Claudio Abbado, nel 1982 Maddalena di Coigny in Andrea Ch\u00e9nier con Jos\u00e9 Carreras, Cappuccilli ed Angelo Nosotti diretta da Riccardo Chailly, nel 1992 tiene un recital e nel 2014 Saburowa ne La fidanzata dello zar diretta da Daniel Barenboim.\nLa sua registrazione di Ariadne auf Naxos con James Levine e la Wiener Philharmoniker ha vinto nel 1988 il Grammy Award per la migliore registrazione d'opera.\nNel 2013 \u00e8 Saburowa ne La fidanzata dello zar diretta da Barenboim allo Staatsoper im Schiller Theater di Berlino."}
{"id": "4551693", "revid": "767487", "url": "https://it.wikipedia.org/wiki?curid=4551693", "title": "Il killer di Satana", "text": "Il killer di Satana (\"The Sorcerers\") \u00e8 un film del 1967 diretto da Michael Reeves.\n\u00c8 un film horror britannico a sfondo fantascientifico con Boris Karloff, Catherine Lacey e Elizabeth Ercy.\nTrama.\nUna coppia di anziani, il professor Marcus Monserrat e sua moglie Estelle, mettono in pratica un nuovo metodo di ipnosi per condividere le esperienze degli altri attraverso una sofisticata macchina con la quale riescono a comandare le azioni della \"vittima\". Un giovane annoiato, Mike Roscoe, viene utilizzato come surrogato in atti che diventano sempre pi\u00f9 amorali e violenti. A godere di queste emozioni \u00e8 soprattutto Estelle che sembra sopraffare il marito nelle decisioni su come utilizzare il dispositivo. Ma Mike dopo aver discusso con un suo amico sempre per mano di Estelle che ha usato il giovane per compiere dei delitti, viene inseguito dalla polizia e fugge con una macchina comandato da Estelle. Dopo un inseguimento la macchina finisce in una discarica ed esplode con Mike dentro. Succede che anche Estelle e suo marito muoiono come muore il ragazzo cio\u00e8 bruciati vivi.\nProduzione.\nIl film, diretto da Michael Reeves su una sceneggiatura dello stesso Reeves e di Tom Baker e su un soggetto di John Burke, fu prodotto da Patrick Curtis, Tony Tenser e da Reeves per la Curtwel Productions, la Global e la Tigon e girato nei West London Studios e a Londra.\nDistribuzione.\nIl film fu distribuito con il titolo \"The Sorcerers\" nel Regno Unito nel 1967 al cinema dalla Tigon Film Distributors.\nAltre distribuzioni:\nCritica.\nSecondo Rudy Salvagnini (\"Dizionario dei film horror\") il film \"\u00e8 una toccante e riuscita metafora sul desiderio che non invecchia e che si ripresenta prorompente e anzi ancora pi\u00f9 selvaggio non appena le possibilit\u00e0 lo consentono\" nonostante sia caratterizzato da un lato fantascientifico della trama che risulterebbe un po' pesante e da alcune incertezze. La nota di valore, tuttavia, risiederebbe proprio nella regia dell'allora giovane Michael Reeves, a cui va dato atto di aver diretto con maestria una produzione a basso budget. Secondo Leonard Maltin \u00e8 un \"film da due soldi\" che risulterebbe \"interessante ma non del tutto riuscito\".\nPromozione.\nLa tagline \u00e8: \u00ab\"Boris Karloff He Turns Them On... He Turns Them Off... to live... love... die or KILL!\"\u00bb."}
{"id": "4551706", "revid": "228587", "url": "https://it.wikipedia.org/wiki?curid=4551706", "title": "La quinta stagione", "text": ""}
{"id": "4551709", "revid": "46931", "url": "https://it.wikipedia.org/wiki?curid=4551709", "title": "The Sorcerers", "text": ""}
{"id": "4551718", "revid": "287204", "url": "https://it.wikipedia.org/wiki?curid=4551718", "title": "La quinta stagione (romanzo)", "text": ""}
{"id": "4551724", "revid": "635893", "url": "https://it.wikipedia.org/wiki?curid=4551724", "title": "Ambasciatori italiani in Norvegia", "text": ""}
{"id": "4551726", "revid": "635893", "url": "https://it.wikipedia.org/wiki?curid=4551726", "title": "Ambasciatori italiani in Russia", "text": ""}
{"id": "4551727", "revid": "235890", "url": "https://it.wikipedia.org/wiki?curid=4551727", "title": "Spazio preduale", "text": ""}
{"id": "4551728", "revid": "235890", "url": "https://it.wikipedia.org/wiki?curid=4551728", "title": "Preduale", "text": ""}
{"id": "4551729", "revid": "729019", "url": "https://it.wikipedia.org/wiki?curid=4551729", "title": "Otoyol 52", "text": "La Otoyol 52 (in sigla O-52) \u00e8 un'autostrada turca. Essa parte da Adana, fino ad arrivare a \u015eanl\u0131urfa, per un totale di 365\u00a0km. \u00c8 previsto il prolungamento dell'autostrada fino a Mardin."}
{"id": "4551739", "revid": "642594", "url": "https://it.wikipedia.org/wiki?curid=4551739", "title": "Elettrotreno FS ETR 400", "text": ""}
{"id": "4551744", "revid": "120943225", "url": "https://it.wikipedia.org/wiki?curid=4551744", "title": "Super Goal! 2", "text": "Super Goal! 2, conosciuto in Giappone come \u00e8 un videogioco sportivo incentrato sul calcio prodotto dalla Jaleco nel 1993 per la piattaforma SNES.\nModalit\u00e0 di gioco.\n\"Super Goal! 2\" presenta tre modalit\u00e0 di gioco: \"Super Cup\", \"Exhibition\" e \"P.K. mode\". Una volta entrato nella schermata principale, il giocatore dovr\u00e0 scegliere una delle tre modalit\u00e0 e iniziare a giocare con una delle 38 squadre presenti nel videogame.\nSuper Cup.\nNella modalit\u00e0 \"Super Cup\", le 38 squadre del torneo, organizzate in sei gironi all'italiana da quattro di esse, si affronteranno a vicenda per la vittoria della Super Cup. Il giocatore dovr\u00e0 scegliere una squadra che dovr\u00e0 giocare contro le altre del suo girone. La vittoria vale 2 punti, il pareggio 1 e la sconfitta 0. Le prime due squadre hanno accesso sicuro agli ottavi di finale, mentre solo in particolari condizioni viene ammessa la terza. Dopo la fase a gironi e con i successivi ottavi di finale l'eventuale pareggio far\u00e0 proseguire la partita ai tempi supplementari e, in seguito, ai calci di rigore. Prima di ogni partita, il giocatore potr\u00e0 scegliere quali regole ammettere durante il match e quali no come i falli, il retropassaggio e il fuorigioco e in seguito dovr\u00e0 effettuare il lancio della moneta, per decidere se prendere la palla o una met\u00e0 campo. Una volta vinta la Super Cup, scorrer\u00e0 una serie di immagini che mostrer\u00e0 la squadra vincitrice e i gol segnati dai giocatori.\nExhibition.\nLa seconda modalit\u00e0 di gioco consiste in una partita amichevole tra due squadre scelte dal giocatore. A sua volta si pu\u00f2 dividere in giocatore singolo, multigiocatore, multigiocatore contro il computer o una sfida tra due CPU. Anche stavolta comparir\u00e0 la schermata che permetter\u00e0 al giocatore di modificare le regole, ma con molte pi\u00f9 scelte: potr\u00e0 decidere la durata della partita, se giocare in casa e se attivare i tempi supplementari. Apparir\u00e0 in seguito un'altra schermata che chieder\u00e0 al giocatore quale stadio scegliere. La scelta comprende il Milan Stadium, un campo d'erba come quello presente nella Super Cup, il Tokyo Stadium, costituito da un campo di terra, il Rainbow Stadium, uno campo d'erba bagnata e lo Snowman Stadium, un campo ricoperto di neve. Il giocatore potr\u00e0 scegliere, sempre nella stessa schermata, quale pallone utilizzare tra sei tipi di colore diverso. Come nella Super Cup, dopo il lancio della moneta il giocatore potr\u00e0 scegliere quale formazione utilizzare, quali giocatori schierare e potr\u00e0 decidere se comandare lui stesso il portiere o se metterlo in modalit\u00e0 automatico.\nP.K. mode.\nLa \"P.K. Mode\" (\"Penalty Kicks\", \"calci di rigore\") \u00e8 una sfida ai tiri di rigore tra il giocatore e computer, multigiocatore, multigiocatore contro CPU o CPU contro CPU. Il giocatore dovr\u00e0 scegliere la squadra da utilizzare e quella da affrontare. Nei tiri di rigore, il giocatore comander\u00e0 uno dei calciatori che tireranno e il portiere che dovr\u00e0 parare il rigore. \u00c8 una modalit\u00e0 principalmente per allenare i riflessi del giocatore nel parare in occasioni di rigori nella Super Cup o nell'Exhibition.\nModalit\u00e0 di gioco.\nOgni squadra dispone di 11 giocatori e di 5 sostituzioni. Il giocatore pu\u00f2 decidere se far giocare le sostituzioni fin dall'inizio della partita, se dopo l'intervallo tra i due tempi o se uno dei titolari rimane infortunato. In genere, le sostituzioni sono pi\u00f9 deboli dei titolari. In tutte le modalit\u00e0 tranne che nella P.K. mode sono presenti cinque tipologie di tiro e di passaggio:\nTali tasti possono effettuare in aria un'acrobazia come un colpo di testa o una rovesciata in maniera simile ai corrispondenti tiri. \u00c8 possibile modificare la traiettoria di un tiro dandogli una curvatura a effetto rendendolo quindi pi\u00f9 insidioso premendo le freccette direzionali a seconda dell'intenzione del giocatore. Nelle azioni difensive gli stessi tasti utilizzati quando si possiede la palla si possono usare per sottrarre il pallone all'avversario. Esse sono:\nQualsiasi intervento scorretto di un giocatore verso il suo avversario \u00e8 punito con un cartellino dall'arbitro. Un giocatore che procura un infortunio al suo avversario \u00e8 sempre punito con il cartellino rosso.\nPer quanto riguarda il portiere, esso \u00e8 sempre controllato dalla CPU tranne che nei rinvii, i quali dovr\u00e0 effettuare il giocatore. Solo in caso di rigore il giocatore pu\u00f2 comandarlo, ma prima di ogni partita, il giocatore pu\u00f2 decidere se utilizzare personalmente il portiere. Come nei rigori, il portiere pu\u00f2 effettuare tre parate:\nNei casi in cui le mani del portiere non sono perfettamente allineate con la palla, questa sar\u00e0 solamente respinta. Se la palla arriva all'altezza dei piedi, il portiere la devier\u00e0 con questi ultimi dietro di s\u00e9. In certi casi pu\u00f2 essere utile l'uso personale del portiere, poich\u00e9 pu\u00f2 uscire dai pali in caso di cross avversario, ma occorrono buoni riflessi per poterlo utilizzare senza subire gol.\nUna particolarit\u00e0 di questo videogioco \u00e8 che, mettendo un giocatore davanti ad un portiere che sta per effettuare un calcio di rinvio, questo potr\u00e0 colpire di testa la palla verso la porta segnando.\nSquadre.\nLe squadre presenti nel videogioco, come gi\u00e0 detto, sono 38. Nella modalit\u00e0 Exhibition sono disposte in ordine di forza con un indice di qualit\u00e0 per attaccanti, centrocampisti, difensori e per il portiere come elencato qui di seguito in voti espressi in decimi per ciascuna caratteristica.\nRose.\nSolo elencate qui di seguito le rose delle squadre presenti nel gioco. I giocatori sono fittizi, e i loro nomi sono pressoch\u00e9 inesistenti nella lingua del loro paese, tranne in alcuni casi. Si pu\u00f2 anche notare una traccia di comicit\u00e0 nei loro cognomi.\n Germania:\nPortiere\nDifensori\nCentrocampisti\nAttaccanti\nSostituzioni\n Messico:\nPortiere\nDifensori\nCentrocampisti\nAttaccanti\nSostituzioni\n Stati Uniti:\nPortiere\nDifensori\nCentrocampisti\nAttaccanti\nSostituzioni\n Belgio:\nPortiere\nDifensori\nCentrocampisti\nAttaccanti\nSostituzioni\n Inghilterra:\nPortiere\nDifensori\nCentrocampisti\nAttaccanti\nSostituzioni\n Italia:\nPortiere\nDifensori\nCentrocampisti\nAttaccanti\nSostituzioni\n Argentina:\nPortiere\nDifensori\nCentrocampisti\nAttaccanti\nSostituzioni\n Olanda:\nPortiere\nDifensori\nCentrocampisti\nAttaccanti\nSostituzioni\n Brasile:\nPortiere\nDifensori\nCentrocampisti\nAttaccanti\nSostituzioni\n Francia:\nPortiere\nDifensori\nCentrocampisti\nAttaccanti\nSostituzioni\n Danimarca:\nPortiere\nDifensori\nCentrocampisti\nAttaccanti\nSostituzioni\n Norvegia:\nPortiere\nDifensori\nCentrocampisti\nAttaccanti\nSostituzioni\n Camerun:\nPortiere\nDifensori\nCentrocampisti\nAttaccanti\nSostituzioni\n Spagna:\nPortiere\nDifensori\nCentrocampisti\nAttaccanti\nSostituzioni\n Uruguay:\nPortiere\nDifensori\nCentrocampisti\nAttaccanti\nSostituzioni\n Svezia:\nPortiere\nDifensori\nCentrocampisti\nAttaccanti\nSostituzioni\n Russia:\nPortiere\nDifensori\nCentrocampisti\nAttaccanti\nSostituzioni\n Portogallo:\nPortiere\nDifensori\nCentrocampisti\nAttaccanti\nSostituzioni\n Corea del Sud:\nPortiere\nDifensori\nCentrocampisti\nAttaccanti\nSostituzioni\n Giappone:\nPortiere\nDifensori\nCentrocampisti\nAttaccanti\nSostituzioni\n Galles:\nPortiere\nDifensori\nCentrocampisti\nAttaccanti\nSostituzioni\n Irlanda:\nPortiere\nDifensori\nCentrocampisti\nAttaccanti\nSostituzioni\n Grecia:\nPortiere\nDifensori\nCentrocampisti\nAttaccanti\nSostituzioni\n Lettonia:\nPortiere\nDifensori\nCentrocampisti\nAttaccanti\nSostituzioni"}
{"id": "4551748", "revid": "1543377", "url": "https://it.wikipedia.org/wiki?curid=4551748", "title": "Ginnastica ai XV Giochi dei piccoli stati d'Europa", "text": "Le gare di ginnastica artistica ai XV Giochi dei piccoli stati d'Europa si sono svolte dal 28 al 30 maggio 2013."}
{"id": "4551758", "revid": "6923", "url": "https://it.wikipedia.org/wiki?curid=4551758", "title": "Associazione Nazionale Studi - Problemi del Lavoro", "text": "L'Associazione Nazionale Studi - Problemi del Lavoro (ANS-PL) \u00e8 stata una formazione politica e culturale fondata tra la fine del 1926 e l'inizio del 1927 da Rinaldo Rigola e altri ex sindacalisti della discioltasi Confederazione Generale del Lavoro.\nL'associazione, cui organo ufficiale fu l'omonima rivista \"Problemi del Lavoro\", appoggi\u00f2 parzialmente la politica sociale del corporativismo fascista, anche se non mancarono al suo interno delle voci critiche. Aveva sede nazionale a Milano e altri circoli sparsi in Italia. Fu sciolta nel 1941 per \"attivit\u00e0 politica contraria alle direttive del regime\"."}
{"id": "4551762", "revid": "59147703", "url": "https://it.wikipedia.org/wiki?curid=4551762", "title": "Decreto ingiuntivo europeo", "text": ""}
{"id": "4551763", "revid": "212348", "url": "https://it.wikipedia.org/wiki?curid=4551763", "title": "Dieci piccoli indiani (romanzo)", "text": ""}
{"id": "4551772", "revid": "767487", "url": "https://it.wikipedia.org/wiki?curid=4551772", "title": "Annie Hall (gruppo musicale)", "text": "Gli Annie Hall sono un gruppo musicale folk pop italiano originario di Brescia guidati da Fabio Dondelli. Dopo tre album con il gruppo, Dondelli ha pubblicato tre album con lo pseudonimo \"Il Sindaco\". Prendono il nome dal film del 1977 di Woody Allen \"Io e Annie\", intitolato \"Annie Hall\" nella versione originale.\nStoria.\nDopo un primo demo, omonimo, del 2005 comprendente 5 tracce, ed un successivo EP chiamato \"Good Old Days\", nel 2007 pubblicano il primo album, intitolato \"Cloud Cuckoo Land\", che esce per l'etichetta discografica indipendente Pippola Music, ben recensito da diversi siti e magazine dedicati. Il disco viene ristampato nell'aprile 2008 e diffuso anche in Francia e Benelux da Cod&amp;S Distribution.\nNel dicembre 2007 viene pubblicato il loro secondo EP, \"Golden Bread\" (Pippola Music) realizzato con i Gonzo48k.\nNell'ottobre 2008 sono finalisti del premio \"Fuori dal Mucchio\" nella categoria \"miglior album ufficiale d'esordio\", patrocinato dalla rivista \"Il mucchio selvaggio\". Partecipano alla colonna sonora del DVD \"Be Soft\" della Rock In The Middle, uscito nel gennaio 2009. Chiudono il loro Cloud Cuckoo Land Tour con alcune date in Francia suonando a Parigi, Lille, Orl\u00e9ans, Carcassonne e Bordeaux.\nIl 29 ottobre 2009 viene pubblicato l'album \"Carousel\" (Pippola Music) registrato tra Firenze, Milano e Brescia con il contributo di Emanuele Maniscalco e dove sono maggiori le influenze del nuovo folk e roots rock americano.\nNel dicembre 2010 viene diffuso il video del brano inedito \"One Way Match\", diretto da Cristian Micheletti. Nello stesso periodo cominciano le registrazioni del terzo album, realizzate da Giovanni Ferrario. Il brano \"Ghosts' Legs\", presente nel primo album della band, viene intanto scelto per uno spot televisivo della compagnia telefonica Wind Business per la campagna 2011-2012. La stessa canzone finisce anche nello spot SKYdella serie TV Private Practice.\nRegistrano la cover di \"Wake Me Up Before You Go Go\" degli Wham! per Radiorai e di \"King of Carrots Flowers part.1\" dei Neutral Milk Hotel per un album tributo.\nIl 25 marzo 2011 esce il terzo disco, intitolato \"Annies\" (Quasi Mono Records/Pippola Music) con Giovanni Ferrario alla produzione artistica (gi\u00e0 con PJ Harvey, John Parish, Hugo Race e Scisma). Viene anche diffuso il video di \"Meaningless\", diretto da Giacomo Triglia.\nL'11 marzo 2013 il cantante e principale autore della band Fabio Dondelli pubblica un disco solista con lo pseudonimo Il Sindaco da titolo omonimo per Picicca Dischi/Quasi Mono Records in cui canta in italiano.\nIl 9 ottobre 2015 esce il suo secondo lavoro solista \"Come i cani davanti al mare\" per l'etichetta Lavorarestanca e con la produzione artistica di Fabio De Min e la rinnovata collaborazione con gli Annie Hall.\nNel 2020 Dondelli pubblica il suo terzo album \"Amor Fati\" per Freecom. La copertina si rif\u00e0 al \"Game of Life\", un gioco inventato alla fine degli anni \u201960 dal matematico inglese John Conway in cui un automa cellulare nasce e muore sulla base di semplici regole e interazioni con altri automi. Una regola molto semplice che spiega un fenomeno molto complesso. Nella fattispecie il \"glider\" (aliante) parte in una posizione e, dopo 4 evoluzioni (o generazioni), torna nella posizione iniziale (\u201cEterno ritorno dell\u2019identico\u201d)."}
{"id": "4551773", "revid": "281779", "url": "https://it.wikipedia.org/wiki?curid=4551773", "title": "El Decameron Negro", "text": "El Decameron Negro \u00e8 una composizione per chitarra classica di Leo Brouwer. La composizione, datata 1981, consta di tre brani distinti: \"El arpa del guerrero\", \"La huida de los amantes por el valle de los ecos\" e \"Balada de la doncella enamorada.\"\nLa composizione (insieme al titolo) \u00e8 globalmente ispirata da alcuni racconti etnici africani, raccolti dall'antropologo tedesco Leo Frobenius durante il XIX secolo. In essi \u00e8 narrata la storia di un guerriero che viene bandito dalla sua terra perch\u00e9 diventato suonatore di arpa, ma vi far\u00e0 ritorno per salvare il suo popolo minacciato dagli invasori; sconfitto il nemico, il guerriero viene di nuovo esiliato, ma fugge portando con s\u00e9 l'amata. Brouwer ha dedicato l'opera alla chitarrista canadese Sharon Isbin, della quale rimase sorprendentemente impressionato nel 1975.\nRispetto ai lavori degli anni settanta (come \"La espiral eterna\" e \"Par\u00e1bola\"), in questo periodo la musica di Brouwer vira verso un ritorno alla tonalit\u00e0, con tendenze ad un lirismo talvolta accentuato; \u00e8 il caso in particolare de \"La huida de los amantes\" (secondo movimento): le tecniche impiegate (arpeggi con corde a vuoto, armonici) conferiscono una forza solenne e quasi \"elegiaca\", mentre nella seconda parte l'espediente delle imitazioni-risposta con bruschi variazioni dinamiche riproduce l'effetto dell'eco da cui il titolo del brano."}
{"id": "4551774", "revid": "486946", "url": "https://it.wikipedia.org/wiki?curid=4551774", "title": "Tutela giurisdizionale", "text": ""}
{"id": "4551779", "revid": "59148016", "url": "https://it.wikipedia.org/wiki?curid=4551779", "title": "Ufficiale della riscossione", "text": ""}
{"id": "4551782", "revid": "59148042", "url": "https://it.wikipedia.org/wiki?curid=4551782", "title": "Ufficiale di riscossione", "text": ""}
{"id": "4551783", "revid": "854974", "url": "https://it.wikipedia.org/wiki?curid=4551783", "title": "Ente previdenziale", "text": ""}
{"id": "4551790", "revid": "3115", "url": "https://it.wikipedia.org/wiki?curid=4551790", "title": "Aliquota contributiva pensionistica di finanziamento", "text": "Nel sistema pensionistico obbligatorio italiano, l'aliquota contributiva pensionistica di finanziamento \u00e8 una aliquota fiscale, ossia la percentuale da applicare al reddito imponibile di un lavoratore sia dipendente che autonomo o libero professionista (contributo soggettivo), ovvero all'imponibile IVA di un professionista (contributo integrativo), per determinarne la quota di contributi previdenziali che debbono essere versati agli enti previdenziali, pubbliche amministrazioni che gestiscono forme di previdenza obbligatoria ovvero le assicurazioni sociali obbligatorie con sistema di gestione a ripartizione.\nApplicazione.\nModifiche della riforma delle pensioni Fornero.\nNell'assicurazione generale obbligatoria con il sistema digestione a ripartizione dell'INPS, l'aliquota contributiva pensionistica di finanziamento \u00e8 stata modificata con la Riforma delle pensioni Fornero del 2011.\nComma 22 - aumento delle aliquote di finanziamento e di computo per commercianti e artigiani.\n22. Con effetto dal 1\u00ba gennaio 2012 le aliquote contributive pensionistiche di finanziamento e di computo delle gestioni pensionistiche dei lavoratori artigiani e commercianti iscritti alle gestioni autonome dell'INPS sono incrementate di 1,3 punti\npercentuali dall'anno 2012 e successivamente di 0,45 punti percentuali ogni anno fino a raggiungere il livello del 24 per cento.\nQuindi con l'incremento delle aliquote contributive pensionistiche di finanziamento e di computo, si avr\u00e0 nel tempo un aumento della pensione di vecchiaia determinata con il metodo di calcolo contributivo.\nComma 23 - aumento delle aliquote di finanziamento e di computo per coltivatori diretti e simili.\n23. Con effetto dal 1\u00ba gennaio 2012 le aliquote contributive\npensionistiche di finanziamento e di computo dei lavoratori\ncoltivatori diretti, mezzadri e coloni iscritti alla relativa\ngestione autonoma dell'INPS sono rideterminate come nelle Tabelle B e\nC di cui all'Allegato n. 1 del presente decreto.\nApplicazione nelle casse di previdenza dei liberi professionisti.\nNelle gestioni trasformate con il D.Lgs. 509/1994 o istituite con il D.Lgs. 103/1996 le aliquote contributive pensionistiche di finanziamento sono chiamate aliquota del contributo soggettivo e aliquota del contributo integrativo."}
{"id": "4551803", "revid": "120809371", "url": "https://it.wikipedia.org/wiki?curid=4551803", "title": "Itaipava Arena Pernambuco", "text": "L'Itaipava Arena Pernambuco \u00e8 uno stadio di calcio costruito a S\u00e3o Louren\u00e7o da Mata, nell'area metropolitana di Recife, in Brasile, per la Confederations Cup del 2013 e la Coppa del mondo del 2014.\nL'arena ha una capienza di posti a sedere ed ha inoltre un profilo polivalente, potr\u00e0 essere cos\u00ec utilizzato anche per altre competizioni sportive, fiere, convegni e grandi spettacoli. Intorno allo stadio sorger\u00e0 anche un nuovo centro urbano che prender\u00e0 il nome di \"Cidade da Copa\".\nLo stadio \u00e8 la sede del Clube N\u00e1utico Capibaribe.\nGli investitori.\nOdebrecht.\nOdebrecht \u00e8 la societ\u00e0 che ha vinto la gara per la costruzione dell'Arena Pernambuco. Essa \u00e8, in realt\u00e0, un consorzio di due imprese, Odebrecht Participa\u00e7\u00f5es e Investimentos (OPI) e Construtora Norberto Odebrecht (CNO).\nLa societ\u00e0 \u00e8 anche responsabile della costruzione o ristrutturazione di altri tre stadi, sempre per la Coppa del mondo del 2014, essi sono lo Stadio Corinthians a San Paolo, l'Arena Fonte Nova a Salvador e il Maracan\u00e3 a Rio de Janeiro.\nAEG e Aecom.\nL'Anschutz Entertainment Group (AEG) \u00e8 un'impresa americana leader nel mercato dell'intrattenimento, dello sport e della musica. \u00c8 stata assunta dal Cons\u00f3rcio Arena Pernambuco per operare nell'arena con una concessione di 30 anni attraverso \"AEG Facilities\".\n\"AEG Facilities\" \u00e8 anche un consulente nel progetto Cidade da Copa. La stessa societ\u00e0 \u00e8 anche responsabile della gestione del complesso L.A. vive nel centro di Los Angeles, dell'Home Depot Center di Carson in California e del The O2 Arena di Londra.\nUn altro partner del progetto \u00e8 la societ\u00e0 Aecom, che opera nello sviluppo urbano e architettonico della Cidade da Copa. La stessa societ\u00e0 ha anche collaborato nell'ambito delle Olimpiadi del 2012 di Londra.\nGrupo Petr\u00f3polis.\nNel maggio 2013 il Grupo Petr\u00f3polis ha acquisito i diritti di denominazione dell'Arena Pernambuco, che ha cambiato quindi nome in Itaipava Arena Pernambuco. Il valore di tale transazione \u00e8 stato di $ 100 milioni per un periodo di 10 anni, ulteriormente rinnovabile per altri due periodi della stessa durata.\nIl contratto concede al Grupo Petr\u00f3polis il diritto esclusivo della bevanda Itaipava e del TNT Energy Drink nei bar e ristoranti dello stadio. Concede inoltre il 100% dello spazio pubblicitario all'esterno dell'arena e il 60% dello spazio pubblicitario all'interno dell'arena.\nDurante la FIFA Confederations Cup del 2013 e la Coppa del mondo del 2014, il Grupo Petr\u00f3polis non potr\u00e0 esercitare tali diritti poich\u00e9 non \u00e8 uno sponsor ufficiale della manifestazione.\nIl progetto.\nLa costruzione e il funzionamento dell'arena sono una Public Private Partnership (PPP) tra il governo del Pernambuco e il Cons\u00f3rcio Arena Pernambuco. Per la Public Private Partnership la concessione \u00e8 di 33 anni, di cui tre anni di costruzione e gestione della zona. Il contratto prevede anche l'utilizzo del terreno circostante l'arena come zona per sviluppare la parte occidentale dell'area metropolitana di Recife, dove Odebrecht svilupper\u00e0 il complesso della \"Cidade da Copa\".\nArchitettura.\nProgettato dall'ufficio Fernandes Architects &amp; Associates, responsabile anche dei disegni per l'Arena do Gr\u00eamio, l'Arena Ponte Preta e per il nuovo Maracan\u00e3, il complesso comprende uno stadio a norma FIFA, con una capacit\u00e0 di persone per le partite di calcio, aumentabile a persone per eventi musicali (tramite l'utilizzo del prato). La struttura occupa una superficie di circa e dispone di posti auto, di cui 800 coperti. L'arena avr\u00e0 bar e ristoranti, nonch\u00e9 un centro commerciale, un cinema, un teatro, alberghi e un centro congressi nei suoi dintorni.\nModifiche al progetto.\nUna delle misure adottate per accelerare i lavori dell'Arena Pernambuco \u00e8 stata la sostituzione del rivestimento dello stadio. Prima, infatti, l'arena avrebbe dovuto essere rivestita da uno strato di vetro e alluminio. Nel progetto attuale, invece, \u00e8 stato sostituito da un materiale noto con il nome di ETFE, famoso per il suo utilizzo nell'Allianz Arena, lo stadio del . L'ETFE \u00e8 un tipo di plastica trasparente che consente una variazione di colori sulla facciata. Nell'Arena Pernambuco saranno utilizzati 20\u00a0000 metri quadrati di questo materiale che \u00e8 stato importato dalla Germania. Secondo Marcos Lessa, amministratore delegato del Cons\u00f3rcio Arena Pernambuco, a differenza che a Monaco di Baviera, nell'Arena Pernambuco saranno utilizzate luci LED. Lessa ha anche assicurato che ci\u00f2 dar\u00e0 un aspetto pi\u00f9 dinamico alla facciata dello stadio. L'Arena Pernambuco coster\u00e0 circa dollari. Il costo della nuova facciata sar\u00e0 rivelato dopo una verifica, ma la cifra finale, si prevede, dovrebbe aumentare. Oltre a essere utilizzato nella famosa Allianz Arena, l'ETFE \u00e8 stato anche utilizzato nella facciata del Centro Acquatico Nazionale di Pechino, costruito per le Olimpiadi di Pechino del 2008.\nCidade da Copa.\nIn un'area di circa 270 ettari, attigua allo stadio, equivalente a 300 campi da calcio, sar\u00e0 sviluppata la \"Cidade da Copa\" (Citt\u00e0 della Coppa). Il nuovo centro urbano \u00e8 stato progettato per essere la prima \"citt\u00e0 intelligente\" in America Latina, essendo completamente progettato per incoraggiare l'uso di mezzi di trasporto alternativi, la sicurezza e la conservazione dell'ambiente. Il progetto comprende:"}
{"id": "4551804", "revid": "228587", "url": "https://it.wikipedia.org/wiki?curid=4551804", "title": "Opposizione", "text": "Per opposizione si intende, in generale, l'assunzione di una posizione contraria, negatoria, antitetica o comunque non favorevole a quella di altri."}
{"id": "4551810", "revid": "599013", "url": "https://it.wikipedia.org/wiki?curid=4551810", "title": "Vernon Victor Hickman", "text": "Biografia.\nLaureato in Scienze naturali all'Universit\u00e0 della Tasmania nel 1914, alla fine della prima guerra mondiale lavor\u00f2 al dipartimento di chimica dell'universit\u00e0 di Launceston. Nel 1932 divenne docente di biologia all'Universit\u00e0 della Tasmania, incarico mantenuto fino al 1959..\nFu insignito di vari riconoscimenti: medaglia della Royal Society of Tasmania, medaglia della Royal Physiographical Society di Lund e della Clive Lord Memorial Medal\nCampo di studi.\nSi \u00e8 occupato ad ampio raggio di vari settori della zoologia, prediligendo i ragni della Tasmania, descrivendone due famiglie (Symphytognathidae e Micropholcommatidae) e svariati generi e specie.\nStudi e ricerche principali.\nDi seguito alcune pubblicazioni aracnologiche:"}
{"id": "4551818", "revid": "767487", "url": "https://it.wikipedia.org/wiki?curid=4551818", "title": "Settore tortura", "text": "Settore tortura (\"Fear Chamber\") \u00e8 un film del 1968 diretto da Jack Hill e Juan Ib\u00e1\u00f1ez.\n\u00c8 un film horror a sfondo fantascientifico e thriller statunitense e messicano con Boris Karloff, Julissa e Carlos East. \u00c8 uno dei quattro film horror messicani a basso budget con produttore il messicano Luis Vergara a cui Karloff prese parte.\nProduzione.\nIl film, diretto da Jack Hill e Juan Ib\u00e1\u00f1ez su una sceneggiatura dello stesso Hill e di Luis Enrique Vergara, fu prodotto da Vergara per la Azteca Films tramite la Filmica Vergara e girato a citt\u00e0 del Messico e a Santa Monica in California, dal 2 maggio 1968 al 18 maggio 1968.\nDistribuzione.\nIl film fu distribuito con il titolo \"Fear Chamber\" negli Stati Uniti nel 1972 al cinema dalla Columbia Pictures. \u00c8 stato distribuito anche con il titolo \"Torture Zone\".\nAltre distribuzioni:\nCritica.\nSecondo Rudy Salvagnini (\"Dizionario dei film horror\") \"il delirio della storia \u00e8 reso ancora pi\u00f9 bizzarro dallo stile banale e rilassato della messa in scena. Forse perch\u00e9 il progetto \u00e8 chiaramente scombinato o forse perch\u00e9 influenzato dalla forzata immobilit\u00e0 di Karloff\" (malato all'epoca delle riprese).\nSecondo Fantafilm il film \u00e8 un \"rozzo racconto di sadismo e terrore\", e, tendendo solo a sfruttare il nome di Karloff, risulta un esempio non riuscito di una particolare tipologia di genere del cinema messicano in voga all'epoca.\nSecondo Leonard Maltin \u00e8 uno \"strano film\" che risulterebbe \"orrendo\" nonostante sia di livello leggermente superiore rispetto alle altre tre pellicole messicane a cui Karloff prese parte.\nPromozione.\nLa tagline \u00e8: \"In the name of science he created... The Torture Zone\"."}
{"id": "4551819", "revid": "59148589", "url": "https://it.wikipedia.org/wiki?curid=4551819", "title": "Tasso Euribor", "text": ""}
{"id": "4551824", "revid": "46931", "url": "https://it.wikipedia.org/wiki?curid=4551824", "title": "Fear Chamber", "text": ""}
{"id": "4551826", "revid": "46931", "url": "https://it.wikipedia.org/wiki?curid=4551826", "title": "La c\u00e1mara del terror", "text": ""}
{"id": "4551834", "revid": "125742727", "url": "https://it.wikipedia.org/wiki?curid=4551834", "title": "Amore nero (film)", "text": "Amore nero \u00e8 un film del 2011 diretto da Raoul Bova. \u00c8 un cortometraggio direct-to-video prodotto nell'ottica della Giornata internazionale per l'eliminazione della violenza contro le donne. Il ricavato delle vendite del DVD viene infatti devoluto a Doppia Difesa, una fondazione ONLUS che assiste le donne vittime di discriminazioni, violenze o abusi.\nTrama.\nLaura \u00e8 una donna che sulla propria pelle sperimenta in silenzio le umiliazioni di un marito violento e ricattatore. Finch\u00e9 un giorno, nonostante il particolare rapporto con la madre, vittima di violenze in passato ma convinta che il futuro della figlia sia accanto al marito, non decide che \u00e8 arrivato il momento di far qualcosa."}
{"id": "4551837", "revid": "913245", "url": "https://it.wikipedia.org/wiki?curid=4551837", "title": "Natalia Duco", "text": "Altre competizioni internazionali.\n2014"}
{"id": "4551841", "revid": "73843", "url": "https://it.wikipedia.org/wiki?curid=4551841", "title": "Love Crisis", "text": "Love Crisis \u00e8 il primo album dei Black Uhuru, pubblicato nel 1977, con etichetta Greensleeves Records.\nIl disco.\n\"Love Crisis\" \u00e8 stato pubblicato nel 1977. Questo disco \u00e8 il primo album di Black Uhuru (anche se alcuni rari singoli sono apparsi prima) ed \u00e8 prodotto dallo spesso trascurato Prince Jammy.\nNonostante il gruppo si fosse sciolto ben presto nei primi anni '70 il fondatore Derrick Simpson \u00e8 stato in grado di \nconvincere Michael Rose di unirsi al gruppo come cantante. Love Crisis ha una intensit\u00e0 lussureggiante rivaleggiava da pochi LP roots. Le tracce raggiungono le caratteristiche dub, pur rimanendo nei binari del reggae e la voce di Michael Rose accompagna i pi\u00f9 grandi classici di Black Uhuru come \"Satan Follow the Army Band\" e \"I Love King Selassie\".\nSly &amp; Robbie, Earl Lindo e una miriade di altri grandi (tra cui il cantante di Roots popolare Johnny Osbourne all'armonica) forniscono la base per questa versione classica.\nAnche se non \u00e8 mozzafiato come materiale degli anni '70, il talento grezzo e le abilit\u00e0 della band sono comunque evidenti.\nRiedizioni.\nL'album ha subito diverse riedizioni (tre pi\u00f9 l'originale) nel 1981, 2006 e 2009 includendo tracce bonus oltre che alcuni brani dell'album in versione dub\nTracce.\nLP originale.\nTutti i brani sono stati composti da Derrick Simpson, tranne dove indicato.\nLato A\nLato B\nRiedizione del 1981.\nRiedizione dell'album originale, pubblicato come Black Sounds of Freedom, con etichetta Greensleeves\nRiedizione del 2006.\nQuesta riedizione contiene le tracce originali (le prime 10), le tracce 11-12-13 sono versioni deejay di U-Black e le restanti sono le tracce presenti nell'album dell' '81 \"Black Sounds of Freedom\"\nRiedizione del 2009.\nNel settembre del 2009 \u00e8 stata pubblicata un'ultima riedizione, sempre con etichetta Greensleeves, contenente, oltre alle 23 tracce dell'album precedente, i brani dub dell'album Love Dub\nVersioni Dub.\nLa prima versione dub dell'album \u00e8 stata pubblicata cinque anni dopo la pubblicazione di \"Love Crisis, \"nel 1982. Nonostante ci\u00f2, ci sono state fino a oggi ben 4 riedizioni, nel 1990, due nel 2001 e l'ultima nel maggio del 2006.\nI brani sono stati racchiusi nelle riedizioni dell'album originale\nLe tracce presenti (tutte versioni dub), in ordine spesso differente, sono le seguenti:"}
{"id": "4551844", "revid": "123657309", "url": "https://it.wikipedia.org/wiki?curid=4551844", "title": "Antonio Olivi", "text": "Biografia.\nFiglio di Giuseppe Antonio Olivi, podest\u00e0 di Treviso tra il 1847 e il 1852, partecip\u00f2 ai moti del 1848, e quando Treviso venne conquistata dagli austriaci espatri\u00f2 insieme alla moglie Giulia e al pi\u00f9 piccolo dei loro tre figli.\nInsieme ai fratelli Ferrante e Giulio partecip\u00f2 ai combattimenti in tutta Italia e con il grado di tenente prese parte alla difesa della Repubblica di Venezia.\nGli venne affidato il comando dell'operazione poi nota come \"sortita di Mestre\", una sortita da Forte Marghera destinata a riconquistare la citt\u00e0 di Mestre, presa dagli austriaci il 18 giugno .\nIl 27 ottobre del 1848, all'alba, a capo di 2000 uomini (I battaglione \"Italia Libera\") attacc\u00f2 gli austriaci a San Giuliano, ricacciandoli verso Treviso.\nSi ricongiunse con circa 1500 patrioti mestrini in piazza Barche e si diresse quindi verso il ponte della Campana, unico accesso per la piazza Maggiore e per il centro cittadino.\nQui dovette affrontare la difesa austriaca, forte di quattro cannoni, di posizioni difensive nelle case vicine e nell'attiguo campanile e l'uso di \"mitragliatrice\" (o meglio l'uso delle \"bombe a mitraglia\", con effetti similari).\nDopo tre assalti respinti, gli italiani presero possesso delle case sulla via delle Muneghe (poi via Poerio) per contrastare il fuoco proveniente dalle case requisite dagli austriaci, ed al quarto assalto misero in fuga i soldati croati.\nGli austriaci ripiegarono sul ponte delle Erbe per permettere al comando di lasciare la Torre civica.\nLa battaglia si concluse vittoriosamente per gli italiani, ma Antonio Olivi, come Alessandro Poerio fu tra i caduti (a causa proprio della citata \"bomba mitraglia\": \" ... Fra il guasto della mitraglia che gli straziava i visceri ...\").\nA ricordo di tali eventi, a Mestre affacciandosi sul ponte delle Erbe \u00e8 visibile una palla di cannone tumulata nel muro dal mestrino Luigi Rallo (1811-1883), che visse i fatti del 1848/49 in prima persona, essendo il titolare dello storico negozio di colori l\u00ec ospitato sin dal 1848 (e con ternine nel 1943), proprio nell'attuale edificio in cui il proiettile \u00e8 murato .: la si vede - nella facciata dalla parte del fiume - di una casa all'angolo tra il ponte e l'attuale via Daniele Manin.\nNel 1898 la citt\u00e0 di Mestre ricevette la XI^ Medaglia d'oro al Valor Risorgimentale (1898, la medaglia d'oro fu istituita dal Re Umberto I come distintivo d'onore alle citt\u00e0 ... \"in ricompensa del valore dimostrato dalla cittadinanza alla presa del forte di Marghera la notte del 22 marzo 1848 e nella sortita di Marghera del 27 ottobre successivo ...\") ed in tale occasione la piazza Barche fu rinominata \"piazza Ventisette Ottobre\" (dove sin dal 1886 era stata inaugurata la \"Colonna della Sortita\"), mentre diverse strade furono rinominate e dedicate ai caduti ed agli \"eroi\" del periodo storico (via Alessandro Poerio, via Guglielmo Pepe, altre).\nUna via venne dedicata anche ad Antonio Olivi e in una casa d'angolo, presso la chiesa dei frati cappuccini,\nuna lapide ricorda i sergenti polacchi Konstanty Mi\u015bkiewicz, italianizzato come Costantino Miskiewicz, e Izydor (\"Isidoro\") Dembowski, anch'essi caduti in battaglia contro gli austro-ungarici.\nIn memoria di Antonio Olivi venne tenuta un'orazione funebre dell'abate trevigiano Giambattista Rambaldi"}
{"id": "4551847", "revid": "767487", "url": "https://it.wikipedia.org/wiki?curid=4551847", "title": "Cor Pot", "text": "Carriera.\nGiocatore.\nInizia la carriera nel settore giovanile dello Sparta Rotterdam, per poi trasferirsi in quello dell'Ajax dove rimane fino al 1971. Dall'anno successivo torna allo Sparta, con cui nell'arco di tre stagioni consecutive gioca 5 partite in Eredivisie, la massima serie olandese. Nella stagione 1973-1974 passa al MVV Maastricht, con cui segna 7 gol in 33 partite in Eredivisie. Dopo una sola stagione si trasferisce all'Haarlem, con cui gioca per una stagione in Eredivisie e una stagione in Eerste Divisie, la seconda serie olandese. Dal 1976 al 1981 gioca all'Excelsior di Rotterdam, sempre in Eredivisie ad eccezione della stagione 1978-1979, nella quale vince il campionato di Eerste Divisie. Dal 1980 al 1982 ha giocato per due stagioni nella massima serie statunitense con i Fort Lauderdale Strikers.\nAllenatore.\nDopo aver lavorato per un anno come vice all'Excelsior e per altri tre anni, sempre come vice, al Feyenoord, nella stagione 1989-1990 allena l'; nelle successive due stagioni siede invece sulla panchina del , per poi guidare per due anni l'Excelsior. Dopo una parentesi di un anno nella massima serie egiziana alla guida dell', diventa per due anni l'allenatore in seconda del Telstar. Tra il 2000 ed il 2001 ha guidato la Dinamo Dresda, squadra delle serie minori tedesche. Tra il 2001 ed il 2006 ricopr\u00ec il ruolo di selezionatore di varie nazionali giovanili del suo paese natale: ha allenato nell'ordine , ed infine . Successivamente fu allenatore in seconda dello per circa tre anni; la societ\u00e0 era allora allenata dal connazionale Dick Advocaat. Dal 2009 \u00e8 tornato ad allenare ricoprendo il ruolo di commissario tecnico dei ; ha guidato la nazionale in occasione del Campionato di categoria 2013 nel quale gli \"oranje\" hanno raggiunto il terzo posto. Alla fine della competizione, come da accordi presi in precedenza, \u00e8 stato sostituito da Albert Stuivenberg, l'allora tecnico dei . Ad ottobre 2013 viene ingaggiato dallo . Dal 2016 torna a lavorare con Advocaat, a cui fa da vice prima al , poi allo e ancora al ."}
{"id": "4551852", "revid": "606039", "url": "https://it.wikipedia.org/wiki?curid=4551852", "title": "Albula conorynchus", "text": ""}
{"id": "4551854", "revid": "606039", "url": "https://it.wikipedia.org/wiki?curid=4551854", "title": "Albula goreensis", "text": ""}
{"id": "4551855", "revid": "767487", "url": "https://it.wikipedia.org/wiki?curid=4551855", "title": "Cristalleria Murano", "text": "La Cristalleria Murano \u00e8 stata una fabbrica di servizi da tavola in vetro bianco e in cristallo dell'isola di Murano nella laguna veneta.\nStoria.\nUbicata in Fondamenta Manin, \u00e8 conosciuta nel 1882 sotto l'insegna \"Vetreria Venezia\". Nel 1884, il barone Raimondo Franchetti risulta essere l'unico proprietario e la ditta viene conosciuta come \"Vetreria Franchetti\". Dopo un periodo di associazione, Giuseppe Toso acquista l'azienda e la riorganizza con il nome Cristalleria Murano. Nel 1902, l'azienda conta 500 dipendenti. Con la fine degli anni '40 inizia la grande crisi causata dalla concorrenza della nascente industria di materie plastiche e la Cristalleria Murano chiude definitivamente negli anni '60."}
{"id": "4551857", "revid": "606039", "url": "https://it.wikipedia.org/wiki?curid=4551857", "title": "Albula lacustris", "text": ""}
{"id": "4551859", "revid": "606039", "url": "https://it.wikipedia.org/wiki?curid=4551859", "title": "Albula parrae", "text": ""}
{"id": "4551862", "revid": "606039", "url": "https://it.wikipedia.org/wiki?curid=4551862", "title": "Albula plumieri", "text": ""}
{"id": "4551863", "revid": "606039", "url": "https://it.wikipedia.org/wiki?curid=4551863", "title": "Albula rostrata", "text": ""}
{"id": "4551864", "revid": "606039", "url": "https://it.wikipedia.org/wiki?curid=4551864", "title": "Amia immaculata", "text": ""}
{"id": "4551865", "revid": "606039", "url": "https://it.wikipedia.org/wiki?curid=4551865", "title": "Butyrinus bananus", "text": ""}
{"id": "4551866", "revid": "606039", "url": "https://it.wikipedia.org/wiki?curid=4551866", "title": "Clupea brasiliensis", "text": ""}
{"id": "4551868", "revid": "606039", "url": "https://it.wikipedia.org/wiki?curid=4551868", "title": "Clupea macrocephala", "text": ""}
{"id": "4551869", "revid": "606039", "url": "https://it.wikipedia.org/wiki?curid=4551869", "title": "Engraulis bahiensis", "text": ""}
{"id": "4551871", "revid": "606039", "url": "https://it.wikipedia.org/wiki?curid=4551871", "title": "Engraulis sericus", "text": ""}
{"id": "4551872", "revid": "1272592", "url": "https://it.wikipedia.org/wiki?curid=4551872", "title": "Rio dei Vetrai", "text": "Il Rio dei Vetrai \u00e8 un canale sull'isola di Murano.\nDescrizione.\nIl canale ha una lunghezza di circa di 500 metri e collega il canale Grande di Murano con il canale dei Marani, nel tratto compreso tra la chiesa di San Pietro Martire e il campanile della vecchia chiesa di S. Stefano, vicino al molo Murano-Colonna.\nLe fondamente ai lati del canale (la fondamenta Daniele Manin sul lato orientale e la fondamenta dei Vetrai su quello occidentale) accolgono la maggior parte delle vetrerie di Murano: ci sono tra l'altro le ex Vetrerie di Murano Franchetti (XIX secolo), la Fornace Gino Mazzuccato, la Fornace CAM (XVI secolo), la Vetreria AVEM (1830) e la fabbrica di mosaici (XVI secolo) nonch\u00e9 edifici antichi come la casa Gisberti con le Ca'Angelo del Gallo-Obizzi-Sodeci-Cipollato-Ferro (XVI secolo) e la Ca' Corner (XIV secolo).\nPonti.\nIl canale viene attraversato da tre ponti (da nord a sud):"}
{"id": "4551873", "revid": "606039", "url": "https://it.wikipedia.org/wiki?curid=4551873", "title": "Esox vulpes", "text": ""}
{"id": "4551876", "revid": "606039", "url": "https://it.wikipedia.org/wiki?curid=4551876", "title": "Esunculus costai", "text": ""}
{"id": "4551878", "revid": "606039", "url": "https://it.wikipedia.org/wiki?curid=4551878", "title": "Glossodus forskalii", "text": ""}
{"id": "4551879", "revid": "95479797", "url": "https://it.wikipedia.org/wiki?curid=4551879", "title": "Santos Dumont", "text": ""}
{"id": "4551884", "revid": "158913", "url": "https://it.wikipedia.org/wiki?curid=4551884", "title": "Epeneto di Cartagine", "text": "Biografia.\nNella tradizione agiografica bizantina, Epeneto sarebbe il nome di uno dei Settanta discepoli, di cui parla il vangelo di Luca , che venne identificato dallo Pseudo-Doroteo di Tiro con il discepolo Epeneto, menzionato nei saluti finali della Lettera ai Romani . La medesima tradizione lo fa primo vescovo di Cartagine, e come tale \u00e8 ricordato in alcune versioni del Sinassario di Costantinopoli alla data del 30 luglio, assieme ai discepoli Sila, Silvano, Crescente e Andronico. Tuttavia l'antico \"Kalendarium Ecclesiae Carthaginensis\" ignora l'esistenza di questo protovescovo della Chiesa di Cartagine.\nNella lettera ai Romani, l'apostolo Paolo, dopo aver ricordato Aquila e Priscilla, menziona Epeneto, \"primizia dell'Asia per Cristo\". \u00c8 probabile che Epeneto fosse originario di Efeso, capitale della provincia romana di Asia, e amico di Aquila e Priscilla, che segu\u00ec nel loro trasferimento a Roma.\nUlteriori tardive tradizioni, fanno di Epeneto un vescovo di Sirmio in Pannonia, o un vescovo spagnolo, forse di Cartagena. Quest'ultima tradizione si inserisce nella leggenda secondo la quale san Pietro, nel suo presunto viaggio in Spagna, avrebbe portato con s\u00e9 il discepolo Epeneto, consacrandolo vescovo. Di questa tradizione si fa portavoce un antico \"Martyrologium Hispanicum\", che lo ricorda il 15 luglio."}
{"id": "4551887", "revid": "599013", "url": "https://it.wikipedia.org/wiki?curid=4551887", "title": "Adolfo Montoneri", "text": "Si laure\u00f2 giovanissimo in ingegneria navale frequentando l'Accademia militare di Livorno con il massimo dei voti, percorse tutti i gradi della carriera militare fino al congedo come Ammiraglio, partecip\u00f2 alla seconda guerra mondiale sull'incrociatore Vittorio Veneto fu poi direttore dell'arsenale militare della marina di Messina e Brindisi per poi finire la carriera militare presso il Ministero della Marina a Roma."}
{"id": "4551897", "revid": "1892390", "url": "https://it.wikipedia.org/wiki?curid=4551897", "title": "Piet Bukman", "text": ""}
{"id": "4551898", "revid": "598732", "url": "https://it.wikipedia.org/wiki?curid=4551898", "title": "Torre del II Policlinico", "text": ""}
{"id": "4551905", "revid": "599013", "url": "https://it.wikipedia.org/wiki?curid=4551905", "title": "Jimmy Johnson (allenatore di football americano)", "text": " \u00c8 stato introdotto nella Pro Football Hall of Fame nel 2020.\nCarriera da allenatore.\nDallas Cowboys.\nNel 1989, Jerry Jones, il nuovo proprietario dei Dallas Cowboys, un amico di vecchia data ed un ex compagno di squadra di Johnson alla University of Arkansas, gli chiese di sostituire come allenatore Tom Landry, l'unico coach che la squadra avesse mai avuto dalla sua fondazione nel 1960. Johnson si riun\u00ec col suo ex ricevitore e Miami Michael Irvin, ma nella sua prima stagione i Cowboys terminarono con un record di 1\u201315. Johnson, tuttavia, non impieg\u00f2 molto a trasformare i Cowboys in una squadra da titolo, grazie alla sua abilit\u00e0 nello scegliere giocatori nel draft, nell'effettuare scambi favorevoli (ad esempio quello di Herschel Walker che fece guadagnare sei scelte del draft e altri giocatori dai Minnesota Vikings) e nel firmare free agent di qualit\u00e0 come Jay Novacek.\nJohnson allen\u00f2 i Cowboys dal 1989 al 1993. \u00c8 uno dei soli sei uomini della storia della NFL (con Vince Lombardi, Don Shula, Chuck Noll, Mike Shanahan e Bill Belichick) ad aver allenato una squadra che vinse due Super Bowl consecutivi, il Super Bowl XXVII nel 1992 e il Super Bowl XXVIII nel 1993. Johnson guid\u00f2 i Cowboys a un record di 10-1 nella stagione regolare durante il mese di dicembre nel periodo tra il 1991 e il 1993, con un record nei playoff di 7-1 in quegli anni. Johnson inoltre ha un record di 24-1 quando il running back Emmitt Smith corse 100 o pi\u00f9 yard nella stagione regolare e 5-0 nei playoff. Jimmy Johnson e Jerry Jones decisero consentualmente di dividersi alla fine della stagione 1993 a causa della consapevolezza di non riuscire a lavorare insieme.\nMiami Dolphins.\nDopo aver lavorato in televisione, Johnson si un\u00ec ai Miami Dolphins nel 1996, per sostituire il leggendario allenatore Don Shula.\nJohnson eredit\u00f2 uno dei migliori attacchi della NFL, guidato dal quarterback futuro membro della Pro Football Hall of Fame Dan Marino mentre la difesa era considerata mediocre. Uno specialista difensivo, Johnson si aspett\u00f2 di riuscire a costruire una difesa da titolo. Johnson e il suo staff selezionarono nel draft alcuni giocatori eccellenti come Zach Thomas, Jason Taylor, Sam Madison e Patrick Surtain. I Dolphins terminarono con un record di 8-8 nel 1996 e 9-7 nel 1997, perdendo coi New England Patriots nel primo turno di playoff. Nel 1998, con la miglior difesa della lega, Miami termin\u00f2 con un record di 10-6, vincendo coi Buffalo Bills nel primo turno di playoff ma perdendo nettamente contro i Denver Broncos nel successivo.\nJohnson si ritir\u00f2 alla fine della stagione 1999, dopo un'imbarazzante sconfitta 62-7 contro i Jacksonville Jaguars nei playoff e col rapporto con Dan Marino ormai completamente deteriorato."}
{"id": "4551907", "revid": "47767", "url": "https://it.wikipedia.org/wiki?curid=4551907", "title": "NC Caserta", "text": ""}
{"id": "4551910", "revid": "1543377", "url": "https://it.wikipedia.org/wiki?curid=4551910", "title": "Judo ai XV Giochi dei piccoli stati d'Europa", "text": "Le gare di judo ai XV Giochi dei piccoli stati d'Europa si sono svolte dal 28 al 30 maggio 2013."}
{"id": "4551912", "revid": "767487", "url": "https://it.wikipedia.org/wiki?curid=4551912", "title": "\u0130stanbul G\u00fcng\u00f6renspor", "text": "L'\u0130stanbul G\u00fcng\u00f6renspor \u00e8 una societ\u00e0 calcistica con sede a Istanbul in Turchia. Fondato nel 1983 il club milita nella TFF 2. Lig. Il club gioca le gare casalinghe allo stadio Mimar Yahya Ba\u015f Stadyumu."}
{"id": "4551918", "revid": "121626148", "url": "https://it.wikipedia.org/wiki?curid=4551918", "title": "Ambasciatore d'Italia negli Stati Uniti d'America", "text": "L'ambasciatore d'Italia negli Stati Uniti d'America (in inglese \"Ambassador of Italy to the United States of America\") \u00e8 il capo della missione diplomatica della Repubblica Italiana negli Stati Uniti d'America.\nStoria.\nLe relazioni diplomatiche tra Italia e Stati Uniti cominciarono gi\u00e0 all'epoca degli Stati pre-unitari. Il pi\u00f9 antico documento ad oggi pervenuto \u00e8 la lettera credenziale che il ministro ad interim del Regno delle Due Sicilie, Francesco Luigi Di Medici, invi\u00f2 al segretario di Stato Henry H. Clay il 19 luglio 1826 per accreditare il conte Federico Lucchesi Palli di Campofranco in qualit\u00e0 di inviato straordinario del re, con l'incarico di stabilire una rete di uffici consolari. Egli assunse la carica nel 1826, stabilendosi a New York, come inviato del re delle Due Sicilie e rappresentante dello Stato Pontificio presso il Governo degli Stati Uniti.\nSegu\u00ec poi il Regno di Sardegna, che nel 1832 invi\u00f2 il conte di Colombiano come console dei Savoia prima a Baltimora e poi a New York.\nCon l'unit\u00e0 d'Italia del 1861, Joseph Bertinatti, gi\u00e0 ministro plenipotenziario del Regno di Sardegna, present\u00f2 le credenziali di ministro plenipotenziario del re d'Italia l'11 aprile del 1861, il giorno prima dell'inizio della guerra di secessione americana.\nIl primo capo missione col grado di ambasciatore fu Francesco Saverio Fava, che acquis\u00ec il rango nel 1893 dopo un lungo periodo nella capitale statunitense col grado di Ministro Plenipotenziario.\nDal 1\u00ba luglio 2021 l'ambasciatore d'Italia negli Stati Uniti d'America \u00e8 Mariangela Zappia.\nGli uffici della missione italiana sono sempre stati a Washington, cambiando tuttavia parecchie sedi. L'ultima sede, situata al 3000 di Whitehaven Street, \u00e8 stata occupata a partire dal 2000, al termine dei lavori di costruzione iniziati il 25 marzo 1996.\nLista degli ambasciatori.\nQuella che segue \u00e8 una lista degli capi missione italiani negli Stati Uniti d'America.\nAltre sedi diplomatiche d'Italia negli Stati Uniti.\nOltre l'ambasciata a Washington, esiste un'estesa rete consolare della repubblica italiana nel territorio statunitense:"}
{"id": "4551919", "revid": "110157", "url": "https://it.wikipedia.org/wiki?curid=4551919", "title": "Oratorio di Poggio di Petto", "text": "L'oratorio di Poggio di Petto o Poggiopetto si trova nei pressi della frazione Sant'Agata di Scarperia e San Piero, in provincia di Firenze, in localit\u00e0 Lumena, sulla via che da Sant'Agata porta a Marcoiano, quasi al bivio della Villa dello Sprocco. L'oratorio \u00e8 intitolato a San Niccol\u00f2 e fu propriet\u00e0 della Suore di Santa Caterina di Firenze: internamente \u00e8 un semplice oratorio ed \u00e8 di particolare importanza per gli abitanti del luogo; appartiene alla giurisdizione di San Michele a Lumena."}
{"id": "4551921", "revid": "1086846", "url": "https://it.wikipedia.org/wiki?curid=4551921", "title": "Unione Sportiva Puteolana 1919-1920", "text": "Questa pagina raccoglie i dati riguardanti la Puteolana nelle competizioni ufficiali della stagione 1919-1920.\nStagione.\nPiazzamento.\nPrima Categoria 1919-1920-Girone Campano: 2\u00ba\nPrima Categoria 1919-1920-Girone Semifinale Centro-Sud (girone A): 3\u00ba\nOrganigramma societario.\nArea direttiva\nArea tecnica"}
{"id": "4551922", "revid": "1543377", "url": "https://it.wikipedia.org/wiki?curid=4551922", "title": "Ti voglio bene (Marco Carta)", "text": "Ti voglio bene \u00e8 un singolo del cantante italiano Marco Carta, il quarto estratto dal quarto album in studio \"Necessit\u00e0 lunatica\"; venne pubblicato il 26 aprile 2013 dalla Warner Music Italy.\nIl brano.\nProdotto da Daniele Coro e Federica Camba (i quali hanno scritto e composto la canzone), \"Ti voglio bene\" racconta la storia che ha visto Carta protagonista quando aveva solo 10 anni, la perdita della mamma Monica. Da allora l'artista non era mai riuscito a scrivere una canzone che parlasse di lei e del rapporto che aveva con la mamma.\nIl video.\nIl videoclip \u00e8 stato diretto da Simone Angiulli (gi\u00e0 collaboratore con Carta per il video di \"Scelgo me\") e mostra Carta cantare il brano in due luoghi differenti. Dalle espressioni dell'artista si possono captare tutte le emozioni, le sensazioni che suscita in lui questo pezzo e quindi il ricordo della mamma.\nSuccesso commerciale.\nIl brano ha debuttato alla decima posizione nella classifica italiana dei singoli pi\u00f9 scaricati della settimana, per poi rientrare dopo 5 settimane nella top 10 nella medesima posizione."}
{"id": "4551926", "revid": "479409", "url": "https://it.wikipedia.org/wiki?curid=4551926", "title": "Elettrotreno FS ETR 450", "text": ""}
{"id": "4551929", "revid": "287204", "url": "https://it.wikipedia.org/wiki?curid=4551929", "title": "Irina Tarasova", "text": ""}
{"id": "4551935", "revid": "599013", "url": "https://it.wikipedia.org/wiki?curid=4551935", "title": "Vasilik\u012b Millous\u012b", "text": "La sua specialit\u00e0 \u00e8 la trave.\nHa partecipato ai Giochi Olimpici del 2000 con la nazionale greca. \u00c8 stata finalista alla trave agli Europei 2011, nonch\u00e9 finalista di varie edizioni di Coppa del mondo di ginnastica artistica.\nNel 2012 ha partecipato al campionato italiano di Serie A1, gareggiando con la GAL Lissone; ha vinto, arrivando a pari punteggio con Carlotta Ferlito (14,500) la medaglia d'oro nella finale alla trave al Test-event di qualificazione alle Olimpiadi del 2012 a Londra."}
{"id": "4551949", "revid": "479409", "url": "https://it.wikipedia.org/wiki?curid=4551949", "title": "Elettrotreno FS ETR 460", "text": ""}
{"id": "4551952", "revid": "1573940", "url": "https://it.wikipedia.org/wiki?curid=4551952", "title": "Chiesa di Santa Maria a Marcoiano", "text": "La chiesa di Santa Maria a Marcoiano \u00e8 una pieve di Marcoiano, nel comune di Scarperia e San Piero, in provincia di Firenze.\nStoria e descrizione.\nI primi documenti che parlano di questa pieve risalgono al 1091. Distrutta nella seconda guerra mondiale, fu ricostruita in stile neogotico.\nInternamente conserva una tavola raffigurante la \"Madonna con Bambino e santi\". A lato della pieve quella che fu la compagnia, ora stanza di catechismo.\nLa chiesa conserva due campane della torre campanarie che sono del 1385 e del 1585."}
{"id": "4551961", "revid": "1573940", "url": "https://it.wikipedia.org/wiki?curid=4551961", "title": "Oratorio di Santa Maria a Ponte all'Olmo", "text": "L'oratorio di Santa Maria a Ponte all'Olmo \u00e8 un oratorio situato a Marcoiano di Scarperia e San Piero, in provincia di Firenze, presso gli stabilimenti della Palina.\nSi tratta di un piccolo edificio religioso assai semplice, che custodisce all'interno un'immagine della \"Madonna con Bambino\", ben visibile dalle finestre adiacenti all'ingresso. . Dietro l'oratorio \u00e8 possibile osservare ancora i resti di quello che fu l'ospedale che accoglieva i pellegrini intenti ad attraversare l'Appennino."}
{"id": "4551966", "revid": "767487", "url": "https://it.wikipedia.org/wiki?curid=4551966", "title": "Bersagli", "text": "Bersagli (\"Targets\") \u00e8 un film del 1968 diretto da Peter Bogdanovich. \u00c8 un film thriller statunitense con Tim O'Kelly, Boris Karloff e Arthur Peterson.\nTrama.\nBobby Thompson, un agente assicurativo, ex veterano della guerra del Vietnam, che conduce una vita apparentemente tranquilla, dopo un banale diverbio uccide la sua giovane moglie, la madre e il ragazzo delle consegne nella propria casa. Successivamente inizia un tiro a segno nascosto sulla cima di una posizione sopraelevata, uccidendo e ferendo vari autisti, motociclisti e passanti. Quando arriva la polizia, l'uomo cambia postazione ed arriva in un drive-in, in cui continua a sparare alla gente, ferendo diversi spettatori. L'unico che tenta di affrontarlo \u00e8 Byron Orlok.\nProduzione.\nIl film, diretto e prodotto da Peter Bogdanovich per la Saticoy Productions su una sceneggiatura dello stesso Bogdanovich e di Samuel Fuller e su un soggetto di Polly Platt e di Bogdanovich, fu girato a partire dal 27 novembre 1967 a Hollywood, a Los Angeles, a Reseda e nel Sepulveda Drive-In Theater (per la scena ambientata nella drive-in) a Los Angeles, California, con un budget stimato in 130.000 dollari.\nPolly Platt, accreditata come scenografa e autrice del soggetto, era la moglie di Bogdanovich al tempo delle riprese del film. Lo stesso Bogdanovich interpreta in un ruolo minore Sammy Michaels.\nDistribuzione.\nIl film fu distribuito con il titolo \"Targets\" negli Stati Uniti dal 15 agosto 1968 (premi\u00e8re a New York il 13 agosto) al cinema dalla Paramount Pictures.\nAltre distribuzioni:\nCritica.\nCos\u00ec Il Mereghetti: \"\"Il primo film di Bogdanovich \u00e8 l'omaggio a un cinema ormai reso anacronistico dagli orrori \"veri\", ma che alla fine si prende una rivincita sulla realt\u00e0. Una parabola da cinefilo, a tratti gustosa e acuta\".\nSecondo il Morandini il film \u00e8 un \"thriller a basso costo, ma di alta tensione, con interessanti osservazioni sulla societ\u00e0 americana\".\nSecondo Rudy Salvagnini (\"Dizionario dei film horror\") il film si rivela essere \"un'acuta riflessione sul rapporto tra il cinema horror (soprattutto quello classico) e gli orrori della realt\u00e0\" con un Karloff \"stanco, ma ancora pieno di carisma e di saggezza\".\nPromozione.\nLe tagline sono:"}
{"id": "4551967", "revid": "46931", "url": "https://it.wikipedia.org/wiki?curid=4551967", "title": "Targets", "text": ""}
{"id": "4551970", "revid": "729019", "url": "https://it.wikipedia.org/wiki?curid=4551970", "title": "Dansk\u00f8ya", "text": "Dansk\u00f8ya (inglese: \"Danes Island\") \u00e8 un'isola disabitata dell'arcipelago delle Svalbard in Norvegia nel Mar Glaciale Artico.\nGeografia.\nSi trova al largo della costa nord ovest di Spitsbergen, l'isola pi\u00f9 grande dell'arcipelago, vicino a Magdalenefjorden. Appena a nord si trova Amsterdam\u00f8ya dalla quale \u00e8 separata dallo stretto di Danskegattet.\nL'isola ha una superficie di 40,6 km\u00b2 ed \u00e8 compresa nel Parco nazionale Nordvest-Spitsbergen. Il punto pi\u00f9 elevato \u00e8 il Wellmankollen (350 m s.l.m.).\nStoria.\nIl nome dell'isola deriva dal fatto che i danesi furono i primi a utilizzare l'area, soprattutto intorno alla vicina isola di Amsterdam\u00f8ya per la caccia alle balene, nel 1631 la Danimarca ha istituito una stazione baleniera permanente in Robbe Bay (Kobbefjorden), che \u00e8 stata abbandonata nel 1658. Un'altra stazione \u00e8 stata fondata dagli olandesi nel Houcker Bay (Virgohamna), sul lato nord della Dansk\u00f8ya nel 1630. \u00c8 stata chiamata la \"cucina di Harlingen.\" I resti di questa stazione sono stati visti da Martens Friderich nel 1671.\nDansk\u00f8ya, e in particolare la baia di Virgohamna, \u00e8 stata il punto di partenza della spedizione artica con cui Salomon August Andr\u00e9e nel 1897 tent\u00f2 di raggiungere il Polo Nord con una mongolfiera.\nEscursionismo.\nMolto affascinanti sono le escursioni da Smeerenburgfjord a Scheibreen e da Alkebreen a Magdalenefjorden."}
{"id": "4551971", "revid": "1305772", "url": "https://it.wikipedia.org/wiki?curid=4551971", "title": "Racconto del Graal", "text": "Il Racconto del Graal \u00e8 l'aria del terzo atto del \"Lohengrin\", la sesta opera composta da Richard Wagner, nella quale l'eroe eponimo rivela finalmente la propria origine: egli \u00e8 il figlio di Parsifal, il re del Santo Graal.\n\u00c8 citata spesso anche con le prime parole del verso iniziale, in lingua tedesca, \"\u201cIn fernem Land\u201d\" (In paese lontano).\nIl Racconto del Graal.\nL'aria di Lohengrin ci riporta al preludio, all'inizio dell'opera: ritorna, scintillante, il tema del Graal, a introdurre la celebre narrazione delle origini del cavaliere. Le prime frasi, pi\u00f9 bilanciate, lasciano spazio in seguito a un andamento pi\u00f9 libero, in un intreccio tra la flessibile parte vocale (tra arioso e declamazione) e la parte orchestrale \u201cche non accompagna\u201d. Lohengrin perde per la prima volta il proprio \"aplomb\": \u201csinghiozza su tremoli e armonie cromatiche\u201d.\nLe cinquantasei battute espunte.\nGi\u00e0 nella bozza del 1845 Wagner aveva previsto che la narrazione proseguisse fino all'inizio della missione del cavaliere e al suo arrivo sulle sponde della Schelda. Compose dunque, tra i mesi estivi del 1846 e la primavera 1848, anche la musica per queste strofe, sviluppando vari temi, tra i quali spiccava naturalmente quello di Lohengrin, quasi una ripresa della scena dell'arrivo, nel primo atto.\nIn una lettera inviata a Liszt il 2 luglio 1850, poche settimane prima del debutto assoluto dell'opera (28 agosto), il compositore chiese invece che le ultime cinquantasei battute non fossero eseguite e che il testo fosse rimosso dal libretto. Alla base di questa scelta, il carattere forse eccessivamente didascalico delle cinque quartine (nella lettera, il compositore parla di \u00abeffetto raggelante che potrebbe avere sul pubblico\u00bb).\nNel dare alle stampe la partitura Wagner non cambi\u00f2 opinione e da allora la scelta di non eseguire l'ultima parte dell'aria, apparsa solo di recente nell'edizione critica, \u00e8 stata pressoch\u00e9 uniforme. Tra le poche eccezioni si pu\u00f2 ricordare l'allestimento del 1936 al Festival di Bayreuth (l'interprete fu il tenore Franz V\u00f6lker), oppure, pi\u00f9 recentemente, al Wiener Staatsoper, nella stagione 2005-2006, con Johan Botha. La versione integrale \u00e8 talvolta compresa in programmi concertistici.\nTra le pi\u00f9 recenti registrazioni dell'aria nella versione integrale, si possono citare quelle di Johan Botha, Peter Seiffert o Jonas Kaufmann."}
{"id": "4551972", "revid": "125799396", "url": "https://it.wikipedia.org/wiki?curid=4551972", "title": "Fatih Karag\u00fcmr\u00fck Spor Kul\u00fcb\u00fc", "text": "Il Fatih Karag\u00fcmr\u00fck Spor Kul\u00fcb\u00fc, nota solo come Karag\u00fcmr\u00fck, \u00e8 una societ\u00e0 calcistica con sede nel quartiere Vefa, situato nel distretto di Fatih, nel comune metropolitano di Istanbul, in Turchia. Milita nella S\u00fcper Lig, la massima serie del campionato turco di calcio.\nStoria.\nIl club sportivo fu fondato nella primavera del 1926 grazie a Muhtar Bey e ai suoi amici, con l'unificazione delle squadre giovanili dell\"'Ac\u0131\u00e7e\u015fme\" e del \"Karag\u00fcmr\u00fck\", sotto il nome di \"Karag\u00fcmr\u00fck \u0130dman Yurdu Spor Kul\u00fcb\u00fc\". Come colori della squadra furono scelti il rosso e il nero. Dal 1932 al 1933 il club sconfisse tutte le avversarie incontrate nella Coppa della Repubblica e vinse il trofeo. In questo periodo si aggiudic\u00f2 anche il trofeo Partito del popolo.\nNegli anni Trenta ebbe delle difficolt\u00e0 nella divisione locale del campionato, ma alla fine della stagione 1941-1942 vinse il campionato di calcio di Istanbul. A seguito di questo storico successo, per iniziativa del Ministro della pubblica istruzione Hasan Ali Y\u00fccel, il campo da gioco fu tolto al club e assegnato al Vefa Spor Kul\u00fcb\u00fc, che all'epoca si trovava nel distretto di Emin\u00f6n\u00fc, mentre il Karag\u00fcmr\u00fck Spor Kul\u00fcb\u00fc cess\u00f2 le attivit\u00e0 e rimase inattivo sino al 1946.\nI rossoneri, che ripresero l'attivit\u00e0 con il nome di \"Karag\u00fcmr\u00fck Gen\u00e7lik Kul\u00fcb\u00fc\" (turco per \"Club giovanile Karag\u00fcmr\u00fck\") il 14 luglio 1946, si iscrisse al campionato di quinta divisione nella stagione 1946-1947 e arriv\u00f2 al primo posto per due anni di fila. Nella stagione 1955-1956 il Karag\u00fcmr\u00fck Spor Kul\u00fcb\u00fc si piazz\u00f2 secondo e nel 1958-1959 si fu promosso in massima serie vincendo il campionato di seconda divisione. Rimase per cinque stagioni di fila nella massima categoria del calcio turco.\nIl club rimase imbattuto in campionato nella stagione 1958-1959 fino all'ultima giornata del girone di andata, quando, a causa della sconfitta per 3-2 contro il Galatasaray, perse la vetta della classifica, per poi chiudere al quinto posto. Nel 1958 il Karag\u00fcmr\u00fck aveva concluso l'affare pi\u00f9 costoso della storia del calcio turco sino a quel momento acquisendo le prestazioni di Kadri Ayta\u00e7 dal per 57 500 lire turche. Il 23 gennaio 1959 la ragione sociale del club divenne \"Karag\u00fcmr\u00fck Spor Kul\u00fcb\u00fc\", nome mantenuto sino al 28 giugno 1961.\nNel 1963 retrocesse in seconda serie a causa del penultimo posto nel girone rosso del massimo campionato nazionale. Rimase in seconda divisione fino al 1969, quando dovette ripartire dalla quarta divisione. Nel 1980 ritrov\u00f2 la seconda serie e nel 1982-1983 vinse il campionato sotto la guida di Osman Odman, ma l'ultimo posto in massima divisione nel 1983-1984 caus\u00f2 una nuova retrocessione. Seguirono quattro stagioni in seconda serie; nel frattempo il club cambi\u00f2 nome in \"Fatih Karag\u00fcmr\u00fck Spor Kul\u00fcb\u00fc\" dopo un'assemblea dei soci tenutasi il 28 aprile 1985.\nRetrocesso in terza serie nel 1987-1988, il Karag\u00fcmr\u00fck ottenne una nuova promozione nel 1988-1989, ma una nuova retrocessione in quarta serie giunse al termine dell'annata 1992-1993, seguita da una nuova caduta: il club fin\u00ec dunque in B\u00f6lgesel Amat\u00f6r Lig alla fine del 1996-1997. Il ritorno in quarta serie avvenne alla fine della stagione 1999-2000 e il ritorno in terza serie al termine della stagione 2001-2002. Promossa in seconda divisione nel 2003-2004, l'anno dopo la squadra retrocesse nuovamente in terza serie, dove rimase per tre anni, precipitando in quarta divisione nel 2008 e nella B\u00f6lgesel Amat\u00f6r Lig nel 2009, ma fu declassata in sesta serie (girone di Istanbul).\nVinto il campionato di sesta divisione nel 2009-2010, ottenne subito la promozione nella B\u00f6lgesel Amat\u00f6r Lig, la quinta serie, e nel 2012 quella in quarta serie. Nel 2014 torn\u00f2 poi in terza divisione e nel 2019 in seconda divisione. Nel 2019-2020 ha ottenuto, da neopromossa, il quinto posto e la vittoria dei playoff nella finale contro l', ritrovando cos\u00ec la massima serie dopo trentasei anni. Nel 2020-2021 il Fatih Karag\u00fcmr\u00fck si \u00e8 trasferito allo stadio olimpico Atat\u00fcrk, non essendo lo stadio Vefa omologato per la massima serie turca.\nOrganico.\nRosa 2021-2022.\n\"Aggiornata al 15 gennaio 2022\".\n&lt;section begin=squad /&gt;"}
{"id": "4551975", "revid": "2014155", "url": "https://it.wikipedia.org/wiki?curid=4551975", "title": "Maria Amalia di Sassonia (1757-1831)", "text": "Biografia.\nEra la figlia di Federico Cristiano di Sassonia, e di sua moglie, Maria Antonia di Baviera. Siccome i suoi genitori erano primi cugini, Maria Amalia era anche due volte pronipote di Giuseppe I d'Asburgo attraverso le sue due nonne Maria Giuseppa d'Austria e di Maria Amalia d'Asburgo (erano sorelle).\nAttraverso la madre, Maria Amalia era un nipote di Carlo VII di Baviera.\nInoltre, era una cugina di Luigi XVI di Francia attraverso la zia Maria Giuseppina di Sassonia.\nMatrimonio.\nA Dresda, nel 1774, Maria Amalia spos\u00f2 Carlo di Zweibr\u00fccken-Birkenfeld.\nCarlo succedette come duca di Zweibr\u00fccken nel 1775. In precedenza, era stato aspramente respinto, nel 1768, come marito per l'arciduchessa Maria Amalia d'Asburgo-Lorena dalla madre l'imperatrice Maria Teresa d'Austria.\nMaria Amalia e suo marito ebbero un solo figlio, ma morto nell'infanzia.\nNel 1795 suo marito mor\u00ec e gli successe suo fratello Massimiliano.\nMorte.\nMaria Amalia mor\u00ec il 20 aprile 1831, a Neuburg, sopravvivendo al marito 36 anni.\nDiscendenza.\nMaria Amalia e Carlo II Augusto ebbero un figlio:"}
{"id": "4551980", "revid": "719449", "url": "https://it.wikipedia.org/wiki?curid=4551980", "title": "In fernem Land", "text": ""}
{"id": "4551983", "revid": "28592", "url": "https://it.wikipedia.org/wiki?curid=4551983", "title": "Boris Toma\u0161evskij", "text": ""}
{"id": "4551986", "revid": "745179", "url": "https://it.wikipedia.org/wiki?curid=4551986", "title": "Ferrari GTB Turbo", "text": ""}
{"id": "4551987", "revid": "1448629", "url": "https://it.wikipedia.org/wiki?curid=4551987", "title": "Mazziotti di Celso", "text": "I Mazziotti, baroni di Celso, sono un'antica famiglia del Cilento, residente anche a Napoli, nota anche per l'attivismo politico dei suoi membri contro l'assolutismo borbonico.\nStoria.\nAntica famiglia originaria di Capua, dove aveva titolo di patrizi. Lo stemma usato a Capua era: di verde alla banda d'oro (o d'argento) caricata di tre rose di rosso; cimiero un collo di cigno al naturale tenente nel becco un nastro d'oro.\nDue rami della famiglia si trasferirono in Calabria, mentre il terzo pass\u00f2 nel Principato Citra.\nLe prime notizie di questo terzo ramo risalgono al XV secolo. Nel XVI secolo il notaio Francesco Antonio Mazziotti si trasfer\u00ec da San Rufo, nel Vallo di Diano, a Celso, nel Cilento, ove aveva precedenti propriet\u00e0.\nA Celso la famiglia ebbe notai, giudici e medici.\nLo stemma del ramo cilentano era: di rosso alla banda d'argento carica di tre rose di rosso. Si trattava dello stemma della famiglia pi\u00f9 antico, ma con gli smalti cambiati {come quelli della casa Sanseverino, come accadeva anche per lo stemma dei Capano.\nNel 1784, l'abate don Antonio Mazziotti acquist\u00f2 il feudo di Torricelli, con il titolo di \"utile signore\" di Torricelli, ed ebbe nel 1787 l'assenso del duca Sanfelice di Acquavella. Il feudo fu passato al fratello Ferdinando e quindi ai suoi discendenti maschi primogeniti.\nFerdinando Mazziotti, che era gi\u00e0 secondo \"utile signore\" di Torricelli, acquist\u00f2 quindi nel 1804 il feudo di Celso e di Santa Maria della Stella, con titolo di barone, dal principe Giuseppe de Liguoro di Pollica. Dopo l'eversione della feudalit\u00e0 del 1806, il solo titolo nobiliare di barone di Celso venne riconosciuto nel 1868 al nobiluomo Francesco Antonio Mazziotti, dopo essere stato comunque portato anche dal padre di questi, Pietro Mazziotti, figlio di Ferdinando. Il titolo prosegu\u00ec con il figlio di Francesco Antonio, Pietro, e con i suoi discendenti (prima linea), mentre il titolo di barone sul cognome per i primogeniti (seconda linea baronale) pass\u00f2 all'altro figlio di Francesco Antonio, il senatore Matteo Mazziotti..\nAttivismo antiborbonico.\nGherardo Mazziotti (Celso, 1775 - Napoli, 1854), fu un esponente della famiglia politicamente impegnato, con aperte simpatie giacobine. Rientrato nel Regno di Napoli dall'esilio, ebbe incarichi pubblici sia durante la Repubblica napolitana del 1799, sia in seguito, durante il cosiddetto decennio francese. Magistrato, divenne deputato nel parlamento scaturito dalla rivoluzione del 1820, prima di essere arrestato nel corso della reazione borbonica e costretto a lasciare il Regno delle Due Sicilie per un esilio nello Stato pontificio che avr\u00e0 termine col ritorno in patria nel 1837.\nNicola Mazziotti, fratello di Gherardo fu ufficiale sotto il re Gioacchino Murat ed esponente rivoluzionario nei moti del 1820: fu condannato a morte a Napoli nel 1821. L'altro fratello, Pietro fu inizialmente diseredato dal padre Ferdinando perch\u00e9 sposato ad una donna di umile condizione e si trasfer\u00ec a Stella Cilento; fu coinvolto nei moti cilentani del 1828: arrestato dai Borboni, mor\u00ec di tifo nelle prigioni di Salerno il 12 marzo 1829\nPietro Mazziotti (Celso 1781 \u2013 Salerno, 1829), fratello di Gherardo e padre di Francesco Antonio, copr\u00ec uffici pubblici sotto i francesi, e la Restaurazione (nel 1815 fu nominato giudice di pace a Pollica). In documenti pubblici e privati gli \u00e8 costantemente attribuito il titolo di barone, gi\u00e0 posseduto dal padre Ferdinando. Nel 1828, accusato di complicit\u00e0 coi rivoltosi del Cilento, fu arrestato nel palazzo di Celso e mor\u00ec il 12 marzo 1829 in prigione a Salerno dopo aver contratto il tifo.\nGiovanni Battista Mazziotti (1766 - Napoli, 1850), fu anch'egli titolare di cariche pubbliche nella Repubblica partenopea del 1799. Deportato nel 1800, fu poi commissario di polizia durante il decennio napoleonico e fino al 1819. Partecip\u00f2 ai moti del 1820 e fu imprigionato fino alla sua deportazione nel 1825 sull'isola di Favignana.\nFrancesco Antonio Mazziotti (Stella Cilento, 19 ottobre 1811 \u2013 Napoli, 29 gennaio 1878), barone di Celso, figlio del barone Pietro Mazziotti fu condannato a morte in contumacia dopo i moti del 1848 e costretto all'esilio in Genova. Dopo l'unit\u00e0 d'Italia fu deputato del Regno. La baronessa Marianna Mazziotti, che per nascita apparteneva alla famiglia Pizzuti, di Montecorvino Rovella fu anch'essa un'eroina risorgimentale.\nLe vicende dell'esilio causarono un gravissimo danno economico alla famiglia che fu costretta ad alienare alcune propriet\u00e0; il Governo dell'Italia unita offr\u00ec al deputato Mazziotti un risarcimento che egli rifiut\u00f2.\nStoria successiva.\nMatteo Mazziotti (Napoli, 17 giugno 1851 \u2013 Roma, 1\u00ba giugno 1928), di Francesco Antonio, fu un uomo politico e uno storico , Sottosgretario alle Poste e alle Finanze, si impegn\u00f2 in ogni modo per il progresso della sua terra.\nManlio Mazziotti di Celso (Roma 15 gennaio 1919 - 1 luglio 2017), figlio di Mario (avvocato) e di Anna dei conti Marazzi, figlia del Generale Fortunato Marazzi, liberatore di Gorizia, illustre professore emerito di diritto costituzionale, che ha pubblicato numerosi scritti per lo pi\u00f9 giuridici, ma anche di carattere storico, tra i quali vi \u00e8 il noto \"Manuale di diritto costituzionale\", ha sposato Giovannella Mazziotti, di Andrea.\nFabio Mazziotti (23 marzo 1937 - 29 gennaio 2010), giuslavorista dell'Universit\u00e0 Federico II di Napoli. Nel 1974, insieme ad Antonio Bevere e altri, ha fondato la rivista \"Critica del diritto\". \u00c8 stato candidato come capolista, alla Camera dei deputati, nel 1979, della formazione politica Nuova Sinistra Unita.\nAndrea Mazziotti di Celso (Roma, 31 dicembre 1966), noto avvocato, figlio di Manlio Mazziotti, nel 2013 \u00e8 stato eletto deputato nelle liste di Scelta Civica per l'Italia.\nPalazzi e architetture.\nPalazzi a Napoli.\nA Napoli appartennero alla famiglia il palazzo Mazziotti di Spaccanapoli, detto \"a Trinit\u00e0 Maggiore\" (rimaneggiato nel XVIII secolo), e la villa Mazziotti di Posillipo, che sorge nel luogo in cui un tempo vi era il palazzo del duca d'Aquale (1629), e in precedenza il casino dell'Annunciata (XV secolo).\nPalazzo di Celso.\nIl palazzo principale di famiglia a Celso, dichiarato monumento nazionale, conserva affreschi con decorazioni del pittore Matteo Cilento. Cinge con tre lati la piazza principale del paese. Il luogo in cui sorge \u00e8 citato negli antichi documenti notarili come \"ubi dicitur li Mazziotti seu la Piazza\". Al palazzo \u00e8 addossata la cappella di giuspatronato della famiglia, dedicata a san Nicola e in cui si conserva l'icona della Madonna di Costantinopoli. La costruzione risale nell'impianto al sec XV ed ha subito successive trasformazioni, assumendo l'aspetto attuale alla fine del sec XVIII.\nL'ingresso principale del palazzo Mazziotti \u00e8 sulla piazza, dedicata a Matteo Mazziotti. La facciata, scandita da dodici balconi, sormontati da frontoni alternativamente curvilinei e a triangolo, presenta numerose feritoie ed \u00e8 delimitata da due torrette di guardia. Una grande lapide marmorea del comune di Pollica posta all'inizio del Novecento ricorda i membri della famiglia Mazziotti, baroni di Celso, che parteciparono alle lotte contro i Borboni.\nL'impatto con la facciata si ha percorrendo dalla Chiesa il muraglione che conduce all'arco che passa sotto il Palazzo Mazziotti, per giungere alla Piazza. Altra prospettiva interessante \u00e8 quella del portale principale con il cortile d'ingresso, immortalati nel 2010 nella pellicola cinematografica \"Noi credevamo\" del regista Mario Martone, celebrativa dei 150 anni dell'Unit\u00e0 d'Italia.\nNella chiesa parrocchiale di Maria Santissima Assunta in Cielo di Celso si conservano numerose memorie della famiglia: l'altare maggiore, il sepolcreto familiare e l'altare dedicato a sant'Antonio abate, di giuspatronato familiare. Un altro altare dedicato a sant'Antonio abate, ugualmente di giuspatronato della famiglia Mazziotti, ai quali giunse dai principi Capano, si trova nella chiesa del convento di Santa Maria delle Grazie, in Pollica, ove erano sepolti molti membri della famiglia.\nLungo la via di Celso dedicata a Pietro Mazziotti, sorgono altre case \"palazziate\" appartenute in parte alla famiglia Mazziotti: il \"palagio feudale\" (passato in altra casa per matrimonio e oggi detto Amoresano), il palazzetto gi\u00e0 di Leonino Vinciprova (uno dei mille), il palazzetto gi\u00e0 dei nobili Verduzio, il palazzetto dei marchesi di Sessa (un ramo dei Verduzio), le case dei nobili Gaiola."}
{"id": "4551988", "revid": "767487", "url": "https://it.wikipedia.org/wiki?curid=4551988", "title": "Voice of Jamaica", "text": "Voice of Jamaica \u00e8 il terzo album dell'artista reggae giamaicano Buju Banton, e segna il suo debutto internazionale. Fu pubblicato nel 1993. Successivamente venne ripubblicato nel 2002 con l'aggiunta di due ulteriori brani."}
{"id": "4551990", "revid": "479409", "url": "https://it.wikipedia.org/wiki?curid=4551990", "title": "Elettrotreno FS ETR 480", "text": ""}
{"id": "4551993", "revid": "479409", "url": "https://it.wikipedia.org/wiki?curid=4551993", "title": "ETR.460", "text": ""}
{"id": "4551999", "revid": "298229", "url": "https://it.wikipedia.org/wiki?curid=4551999", "title": "Chiesa cattolica in Mauritius", "text": ""}
{"id": "4552002", "revid": "110157", "url": "https://it.wikipedia.org/wiki?curid=4552002", "title": "Chiesa di San Gavino al Cornocchio", "text": "La chiesa di San Gavino al Cornocchio \u00e8 una chiesa di Scarperia, in provincia di Firenze. Fu fatta edificare nel XIII secolo da un ramo della famiglia degli Ubaldini, poco fuori dal paese.\nPresenta all'esterno un loggiato ed oggi si trova integrata in un complesso di edifici colonici utilizzati in agricoltura, ma nel periodo antecedente al Seicento il suo corpo era ben delimitato.\nConserva all'interno un dipinto raffigurante il \"Martirio di san Gavino\"."}
{"id": "4552008", "revid": "479409", "url": "https://it.wikipedia.org/wiki?curid=4552008", "title": "Elettrotreno FS ETR 485", "text": ""}
{"id": "4552011", "revid": "384473", "url": "https://it.wikipedia.org/wiki?curid=4552011", "title": "Garand M1", "text": ""}
{"id": "4552013", "revid": "479409", "url": "https://it.wikipedia.org/wiki?curid=4552013", "title": "Elettrotreno FS ETR 600", "text": ""}
{"id": "4552018", "revid": "774857", "url": "https://it.wikipedia.org/wiki?curid=4552018", "title": "Casa Sport Football Club", "text": ""}
{"id": "4552019", "revid": "36426", "url": "https://it.wikipedia.org/wiki?curid=4552019", "title": "Necropoli ellenistica di Capoliveri", "text": "La necropoli ellenistica di Capoliveri \u00e8 una necropoli situata sull'Isola d'Elba, in localit\u00e0 Profico (toponimo collegabile al latino \"praefica\"), nel comune di Capoliveri. Fu scoperta nel 1816 dal colonnello Giacomo Mellini.\nLa necropoli, parzialmente distrutta del 1969 durante lavori agricoli, \u00e8 stata utilizzata a partire dagli inizi del III secolo a.C. sino agli inizi del I secolo a.C. Le sepolture contenevano \"kylikes\" a vernice nera dell'\"Atelier des petites estampilles\", tre \"lekythoi\" una delle quali con la firma \"T. VALERIO\", \"oinochoai\" a vernice nera con bocca a cartoccio, vasi ibero-punici coppe e patere a vernice nera, alcune \"olpai\" di produzione calena, alcune \"pelikai\", una \"phiale mesomphalos\" firmata da \"Retus Gabinius\", due boccali di Ampurias, alcuni \"lagynoi\" e \"kalathoi\", lucerne fittili e due anfore greco-italiche. Tra i reperti di metallo, alcuni candelabri, un \"infundibulum\" con manico zoomorfo, un'armilla, una fibula, pinze, un vaso biconico, un boccale.\nI reperti sono conservati presso il Museo archeologico di Portoferraio.\nNel resoconto del 1816, Giacomo Mellini scrisse: \u00ab\"Fu alla sommit\u00e0 del colle che diressi le mie prime scoperte\" (...). \"Vi ritrovai ossa di cadaveri, altri di una statura assai grande e quasi gigantesca, altri di mediocre e ordinaria, ed altri infine di parvoli e fanciulli, rivolti tutti peraltro colla faccia all'oriente. Avea ogni cadavere all'intorno di s\u00e9 mitre, piatti ed altri vasellami, qualcuno dei quali identificati col tufo durissimo.\"\u00bb"}
{"id": "4552022", "revid": "479409", "url": "https://it.wikipedia.org/wiki?curid=4552022", "title": "Treno FS ETR 500", "text": ""}
{"id": "4552025", "revid": "22475", "url": "https://it.wikipedia.org/wiki?curid=4552025", "title": "Il calice d'argento (romanzo)", "text": "Il calice d'argento \u00e8 un romanzo storico del 1952 di Thomas B. Costain.\n\u00c8 la storia della creazione di un calice d'argento per sostenere il Santo Graal (che viene definito anche il Santo Calice) ed include personaggi del I secolo biblico come Luca, Giuseppe di Arimatea, Simon Magus e sua moglie Elena, e l'apostolo Pietro.\nLa storia \u00e8 basata sul ritrovamento archeologico di un calice d'argento del I secolo in Antiochia. \u00c8 forse uno dei precursori della leggenda di Re Art\u00f9.\nTrama.\nIl romanzo racconta la storia di Basilio, un giovane artigiano, che \u00e8 ingaggiato dall'apostolo Luca, per conto di Giuseppe d'Arimatea, per realizzare una custodia, ove riporre il calice che Ges\u00f9 Cristo aveva usato durante l'Ultima Cena.\nOpere derivate.\nTre anni dopo la sua pubblicazione, la Warner Bros. ne trasse una versione cinematografica del libro. Tra gli interpreti c'\u00e8 Paul Newman, nella sua prima interpretazione, nel ruolo di Basil l'artigiano."}
{"id": "4552026", "revid": "1543377", "url": "https://it.wikipedia.org/wiki?curid=4552026", "title": "Research Foundation of CFA Institute", "text": "La Research Foundation of CFA Institute \u00e8 una organizzazione non-profit che \u00e8 stata istituita per promuovere lo sviluppo e la diffusione degli studi in materia di investimenti, rilevanti per i professionisti del settore finanziario a livello globale.\nRicerca e pubblicazioni.\nDal 1965, la Fondazione ha finanziato, pubblicato e distribuito monografie e tutorial volti ad approfondire temi di interesse nel settore finanziario a livello globale oltre che coprire le innovazioni rilevanti nell'industria. Il materiale pubblicato \u00e8 suddiviso in:\nStoria.\nLa Research Foundation nasce nel 1965 quando l'Institute of Chartered Financial Analysts (ICFA), una delle organizzazioni precedenti alla creazione del CFA Institute, istitu\u00ec la \u201cCFA Research Foundation\u201d, nel tentativo di favorire la ricerca e la pubblicazione di studi utili alle necessit\u00e0 di analisi dei candidati al Programma CFA. Dutton Morehouse, l'allora presidente di ICFA, defin\u00ec la fondazione \"il primo centro negli Stati Uniti dedicato alla ricerca indipendente in tema di analisi finanziaria.\"\nInfatti, le pubblicazioni degli atti dei convegni di CFA Institute avevano la loro origine in una serie di seminari promossi gi\u00e0 alla fine del 1960 dalla Research Foundation stessa.\nNel 1972, la fondazione percep\u00ec la necessit\u00e0 di ampliare la missione dell'organizzazione al di l\u00e0 di una rigorosa attenzione per i soli candidati al Programma CFA. Di conseguenza, il nome fu cambiato in \u201cFinancial Analysts Research Foundation\u201d, e la missione fu ampliata \"per condurre una ricerca di base e applicata di carattere disinteressato ... che \u00e8 di potenziale valore non solo per il professionista, ma anche per le agenzie di regolamentazione del settore finanziario e la comunit\u00e0 accademica.\"\nNel 1974, la Fondazione distribu\u00ec le prime monografie di ricerca (allora chiamate \"Occasional Papers\") ai membri ICFA. Con la fusione di ICFA e della Financial Analysts Federation, nel 1990, che diede vita all'AIMR, la fondazione divenne la \u201cICFA Research Foundation\u201d, poi successivamente rinominata \u201cResearch Foundation of AIMR\u201d, con lo scioglimento formale di ICFA e FAF nel 1999.\nDal 1990 la fondazione ha attuato, nel corso degli anni, un piano strategico con una duplice missione: quella di servire il curriculum necessario per l'AIMR e di sostenere gli sforzi di ricerca dedicati ai professionisti della comunit\u00e0 di investimento internazionale.\nIn questi anni, l'approccio alla produzione di monografie si \u00e8 spostato da uno basato, inizialmente, sulla semplice accettazione di proposte provenienti da ricercatori esterni, ad un approccio pi\u00f9 proattivo, basato sull'individuazione di tematiche specifiche di interesse sulle quali creare degli approfondimenti e delle analisi.\nDurante gli anni Novanta \u00e8 stato anche crato il \u201cResearch Foundation Endowment\u201d quando, con la donazione di 1,5 milioni di dollari da parte di Gary P. Brinson, CFA, \u00e8 stato istituito il \u201cBrinson Endowment Challenge Fund\u201d.\nNel 2004, il suo nome \u00e8 stato nuovamente cambiato nell'attuale \u201cResearch Foundation di CFA Institute\u201d.\nOggi, tutte le monografie della Research Foundation pubblicate dal 1997 sono disponibili online.\nPartnership.\nLa Research Foundation ha programmi di partnership con varie associazioni locali affiliate a CFA Institute, con universit\u00e0, imprese e altre organizzazioni, al fine di diffondere il pi\u00f9 possibile i contenuti elaborati verso il mondo accademico e gli operatori globali del settore degli investimenti."}
{"id": "4552027", "revid": "963244", "url": "https://it.wikipedia.org/wiki?curid=4552027", "title": "Dinastie chassidiche", "text": "Una dinastia chassidica \u00e8 una dinastia di leader spirituali chassidici noti come rebbe, e di solito hanno alcune o tutte delle seguenti caratteristiche:"}
{"id": "4552033", "revid": "33751", "url": "https://it.wikipedia.org/wiki?curid=4552033", "title": "B\u00f6lgesel Amat\u00f6r Lig", "text": "La B\u00f6lgesel Amat\u00f6r Lig (turco per \"Lega amatoriale regionale\") \u00e8 il quinto livello del campionato turco di calcio.\nIl torneo \u00e8 composto da 160 squadre divise in gironi su base territoriale. A fine torneo le 9 squadre che vincono i play-off tra prima e seconda classificata di ogni girone saranno le squadre promosse in TFF 3. Lig.\nLe ultime due classificate di ogni girone retrocederanno nelle Amat\u00f6r Futbol Ligleri."}
{"id": "4552036", "revid": "479409", "url": "https://it.wikipedia.org/wiki?curid=4552036", "title": "Elettrotreno FS ETR 200", "text": ""}
{"id": "4552040", "revid": "268129", "url": "https://it.wikipedia.org/wiki?curid=4552040", "title": "Classifica perpetua della Primeira Liga", "text": "La classifica perpetua della Primeira Liga raggruppa i risultati complessivi di tutte le squadre che hanno disputato almeno una stagione in Primeira Liga (in passato chiamata Primeira Liga Experimental e poi Primeira Divis\u00e3o), il massimo livello del campionato portoghese di calcio, istituito nel 1934.\nClassifica.\nLa classifica \u00e8 aggiornata alla fine della Primeira Liga 2014-2015. Il grassetto indica le squadre partecipanti alla Primeira Liga 2015-2016."}
{"id": "4552042", "revid": "188116", "url": "https://it.wikipedia.org/wiki?curid=4552042", "title": "Deputato del Regno d'Italia", "text": ""}
{"id": "4552044", "revid": "599013", "url": "https://it.wikipedia.org/wiki?curid=4552044", "title": "Jay Novacek", "text": "Carriera professionistica.\nSt. Louis/Phoenix Cardinals.\nNovacek fu scelto nel sesto giro del Draft 1985 dai Saint Louis Cardinals, dove gioc\u00f2 per cinque stagioni. Durante questo periodo fu visto sporadimente in campo; la sua miglior stagione fu quella del 1988 in cui ricevette 38 passaggi per 569 yard e 4 touchdown.\nDallas Cowboys.\nDopo cinque stagioni coi Cardinals, Jay firm\u00f2 coi Dallas Cowboys come free agent. Fu una componente importante dell'attacco dei Cowboys all'inizio degli anni novanta, in particolare nelle situazioni di terzo down. A partire dal 1991 fu convocato per cinque Pro Bowl consecutivi, raggiungendo i playoff ogni anno in quell'arco di tempo e vincendo tre Super Bowl in quattro anni.\nL'ultima gara di Novacek fu il Super Bowl XXX nel gennaio 1996. Si ritir\u00f2 ufficialmente dalla NFL il 15 luglio 1997 a causa di un infortunio alla schiena."}
{"id": "4552052", "revid": "1305772", "url": "https://it.wikipedia.org/wiki?curid=4552052", "title": "Nuoto ai XV Giochi dei piccoli stati d'Europa", "text": "Le gare di nuoto ai XV Giochi dei piccoli stati d'Europa si sono svolte dal 28 al 31 maggio 2013."}
{"id": "4552053", "revid": "247222", "url": "https://it.wikipedia.org/wiki?curid=4552053", "title": "Hey You, I Love Your Soul", "text": "Hey You, I Love Your Soul \u00e8 un album studio del gruppo musicale statunitense Skillet, pubblicato nel 1998."}
{"id": "4552055", "revid": "479409", "url": "https://it.wikipedia.org/wiki?curid=4552055", "title": "Elettrotreno FS ETR 300", "text": ""}
{"id": "4552060", "revid": "247222", "url": "https://it.wikipedia.org/wiki?curid=4552060", "title": "Skillet (album)", "text": "Skillet \u00e8 l'album d'esordio del gruppo musicale statunitense Skillet, pubblicato nel 1996."}
{"id": "4552063", "revid": "761672", "url": "https://it.wikipedia.org/wiki?curid=4552063", "title": "Legge 15 luglio 1877 n. 3725", "text": ""}
{"id": "4552070", "revid": "767487", "url": "https://it.wikipedia.org/wiki?curid=4552070", "title": "Mark Tuinei", "text": "Carriera professionistica.\nDallas Cowboys.\nTuinei firm\u00f2 coi Dallas Cowboys dopo non essere stato selezionato nel Draft NFL 1983. Gioc\u00f2 in diversi ruoli della offensive line prima di diventare stabilmente il tackle sinistro titolare nel 1987. Tuinei durante quegli anni, Mark protesse gli Hall of Famer Troy Aikman e Emmitt Smith contribuendo alla vittoria di tre Super Bowl dei Cowboys nella prima met\u00e0 degli anni novanta e fu parte di una delle migliori linee offensive della storia della NFL.\nMalgrado diversi problemi alle ginocchia, Tuinei riusc\u00ec comunque a disputare 195 gare in carriera, prima di venire sostituito da Larry Allen come tackle sinistro titolare. Le 15 stagioni di Mark coi Cowboys sono il massimo della storia della franchigia, alla pari di Ed \"Too Tall\" Jones e Bill Bates\nFu trovato morto nella sua auto nel maggio 1999 a causa di una letale combinazione di eroina ed ecstasy."}
{"id": "4552073", "revid": "767487", "url": "https://it.wikipedia.org/wiki?curid=4552073", "title": "Samuel \u015eahin-Radlinger", "text": "Biografia.\nA seguito del matrimonio con l'attrice S\u0131la \u015eahin, Radlinger ha adottato il doppio cognome.\nCarriera.\nClub.\n\u015eahin-Radlinger \u00e8 cresciuto nelle giovanili del Ried, venendo aggregato alla prima squadra del club in occasione del campionato 2009-2010. L'anno seguente \u00e8 passato all'Union St. Florian, in Regionalliga. Ha esordito in squadra il 6 agosto 2010, schierato titolare nel pareggio per 1-1 arrivato sul campo dell'Austria Klagenfurt.\nNell'estate 2011 \u00e8 passato ai tedeschi dell'Hannover 96. Nel primo biennio in squadra, si \u00e8 limitato a qualche apparizione in panchina, mentre ha giocato con pi\u00f9 regolarit\u00e0 nella squadra riserve del club, militante in Regionalliga. Il 30 gennaio 2013 ha subito un'operazione al menisco che ne ha limitato l'utilizzo.\nIl 2 luglio 2013 \u00e8 passato al Rapid Vienna con la formula del prestito. Il 15 dicembre 2013 ha esordito in Bundesliga, venendo schierato titolare nel pareggio per 0-0 contro il Wiener Neustadt. \u00c8 poi tornato all'Hannover 96 per fine prestito.\nIl 26 agosto 2014 \u00e8 passato al Norimberga, in 2. Bundesliga, sempre in prestito. Non ha disputato alcun incontro in prima squadra, limitandosi soltanto ad alcune apparizioni in panchina.\nTornato nuovamente all'Hannover, il 23 ottobre 2016 ha giocato la prima partita in campionato con questa maglia, col club nel frattempo scivolato in 2. Bundesliga: \u00e8 stato titolare nella sconfitta per 2-0 contro la sua ex squadra del Norimberga. Alla fine della stagione, l'Hannover 96 ha centrato la promozione in Bundesliga.\nIl 30 gennaio 2018, i norvegesi del Brann hanno ufficializzato l'ingaggio di \u015eahin-Radlinger, che si \u00e8 trasferito al nuovo club con la formula del prestito annuale. Ha scelto la maglia numero 1.\nNazionale.\n\u015eahin-Radlinger ha rappresentato l'Austria a livello Under-18, Under-19, Under-20 e Under-21. Ha partecipato al mondiale Under-20 2011, venendo schierato titolare in tutte le 3 partite disputate dalla selezione austriaca all'interno della manifestazione.\nHa partecipato anche alle qualificazioni al campionato europeo Under-21 2013 e 2015.\nStatistiche.\nPresenze e reti nei club.\n\"Statistiche aggiornate al 30 gennaio 2018.\""}
{"id": "4552078", "revid": "1573940", "url": "https://it.wikipedia.org/wiki?curid=4552078", "title": "Bipunctiphorus nigroapicalis", "text": "Bipunctiphorus nigroapicalis () \u00e8 un lepidottero appartenente alla famiglia Pterophoridae, diffuso nelle isole Gal\u00e1pagos e nel Venezuela.\nLa sua apertura alare misura dagli 11\u00a0mm ai 15\u00a0mm. Gli adulti volano da gennaio ad aprile e da settembre ad ottobre."}
{"id": "4552081", "revid": "744331", "url": "https://it.wikipedia.org/wiki?curid=4552081", "title": "Ivan Paurevi\u0107", "text": "Biografia.\nPossiede il passaporto tedesco.\nCarriera.\nClub.\nNella stagione 2012-2013 ha collezionato 4 partite in Bundesliga con la maglia del .\nNazionale.\nNel biennio 2011-2012 ha giocato 4 partite di qualificazione all'Europeo Under-21 con la maglia della nazionale Under-21 croata."}
{"id": "4552084", "revid": "1632387", "url": "https://it.wikipedia.org/wiki?curid=4552084", "title": "S\u00f4l austan, M\u00e2ni vestan", "text": "S\u00f4l austan, M\u00e2ni vestan (in norreno antico significa \"Est del sole, Ovest della luna\") \u00e8 il decimo album in studio pubblicato dalla one man band black metal/dark ambient norvegese Burzum.\n\u00c8 stato pubblicato dalla Byelobog Productions il 27 maggio 2013.\nL'album \u00e8 la colonna sonora del film \"ForeBears\", diretto, scritto e prodotto dalla moglie di Varg Vikernes (alias Burzum), Marie Cachet."}
{"id": "4552103", "revid": "599013", "url": "https://it.wikipedia.org/wiki?curid=4552103", "title": "Neil O'Donnell", "text": "Carriera professionistica.\nO'Donnell fu scelto nel corso del terzo giro del draft 1990 dai Pittsburgh Steelers. Divenne titolare nel 1992 e nel 1995 condusse la squadra al Super Bowl XXX dove per\u00f2 lanci\u00f2 due intercetti ritornati in touchdown dai Dallas Cowboys che vinsero la gara. Dopo quella gara pass\u00f2 come free agent ai New York Jets, dove disput\u00f2 6 partite nel 1996 prima di infortunarsi. L'anno successivo, il 1997, le sue prestazioni migliorarono sotto la guida dell'allenatore Bill Parcells.\nDopo una stagione ai Bengals nel 1998, pass\u00f2 ai Tennessee Titans per fungere da riserva a Steve McNair. Nel 1999 sostitu\u00ec McNair infortunato per sei partite vincendone cinque. A fine stagione i Titans arrivarono a disputare il Super Bowl XXXIV, anche se Neil non fu parte attiva.\nDonnell si ritir\u00f2 con l'allora pi\u00f9 bassa percentuale di intercetti ogni 100 passaggi (2,11) anche se questa statistica \u00e8 in qualche modo offuscata dai due intercetti costosi lanciati nel Super Bowl. In seguito il suo primato fu superato da Aaron Rodgers."}
{"id": "4552104", "revid": "212348", "url": "https://it.wikipedia.org/wiki?curid=4552104", "title": "Algoritmo crittografico", "text": ""}
{"id": "4552105", "revid": "1652134", "url": "https://it.wikipedia.org/wiki?curid=4552105", "title": "Amedeo IV di Ginevra", "text": "Origine.\nSecondo \"Le Grand dictionnaire historique, Volume 5\", Amedeo era il figlio secondogenito del conte di Ginevra Amedeo III e della moglie Matilde, o Mahaut, d'Auvergne (\u2020 dopo il 1396) che, sia secondo \"Le Grand dictionnaire historique, Volume 5\" che secondo la \"Histoire g\u00e9n\u00e9alogique de la maison d'Auvergne\", era figlia del conte d'Alvernia e di Boulogne Roberto VII e della sua seconda moglie, Maria di Dampierre o di Fiandra. \n&lt;br&gt;Secondo \"Le Grand dictionnaire historique, Volume 5\", Amedeo III di Ginevra era figlio del Conte di Ginevra, Guglielmo III e della moglie, Agnese, che, come confermano sia \"Le Grand dictionnaire historique, Volume 5\" che lo storico francese Samuel Guichenon, nel suo \"Histoire g\u00e9n\u00e9alogique de la royale maison de Savoie\", era la figlia di Amedeo V, conte di Savoia, d'Aosta e di Moriana, e della sua prima moglie, Sibilla o Simona di Baug\u00e9 che, sempre secondo Samuel Guichenon, era l'unica figlia del signore di Baug\u00e9 e della Bresse Guido II di Baug\u00e9.\nBiografia.\nSuo fratello, Aimone III, succedette al padre, Amedeo III, nel gennaio del 1367; secondo Samuel Guichenon, in quel periodo Aimone III, al seguito di Amedeo VI di Savoia, era in Oriente, dove prese parte alla conquista di Gallipoli; dopo essere rientrati a Costantinopoli, nel mese di maggio di quello stesso anno presero la via del ritorno.\nNon si conosce il luogo esatto della morte del fratello, Aimone III; mor\u00ec verso la fine di agosto del 1367, pare nei pressi di Pavia.\nAmedeo, fratello secondogenito, gli succedette come Amedeo IV.\nAmedeo IV cambi\u00f2 completamente le politiche precedentemente adottate da suo fratello e da suo padre nei confronti della Casa Savoia e support\u00f2 i vescovi delle diocesi di Losanna e di Ginevra contro suo cugino Amedeo VI di Savoia.\nSembra che Amedeo IV abbia concluso un accordo con il suo cugino savoiardo, Amedeo VI, verso il 13 maggio 1368, giorno in cui gli rese omaggio per la Contea di Ginevra.\nSuccessivamente viaggi\u00f2 in Italia assieme al conte di Savoia, Amedeo VI, partecipando alla campagna per costringere alla sottomissione Filippo II di Savoia-Acaia e fu presente al processo a Filippo tenuto da una corte savoiarda a Rivoli nel settembre-ottobre 1368.\n\u00c8 possibile che la ragione reale per aver accompagnato Amedeo VI in Italia fosse la ricerca di un'opportunit\u00e0 per parlare con l'imperatore, che si trovava nella regione in quel periodo.\nNel febbraio 1369 l'imperatore ripet\u00e9 la revoca del vicariato di Amedeo.\nAmedeo mor\u00ec nel corso dello stesso anno a Parigi.\n&lt;br&gt;Gli succedette il fratello terzogenito Giovanni, come Giovanni I.\nMatrimonio e discendenza.\nAmedeo si era sposato con Giovanna di Frolois, discendente dei Vergy, e non ebbe discendenza."}
{"id": "4552108", "revid": "80339", "url": "https://it.wikipedia.org/wiki?curid=4552108", "title": "Ioueldaob", "text": "Ioueldaob (a volte scritto Eoueldaob) \u00e8 una regione nella Repubblica di Palau, che si trova a sud dell'isola di Babeldaob.\nEssa comprende le isole all'interno dello Stato di Koror e gli Stati di Peleliu e Angaur. Si tratta di una tradizionale divisione tra il Nord e le isole del sud. Ioueldaob significa letteralmente \"mare inferiore\", mentre Babeldaob significa \"mare superiore\"."}
{"id": "4552110", "revid": "716642", "url": "https://it.wikipedia.org/wiki?curid=4552110", "title": "Kevin St\u00f6ger", "text": "Carriera.\nClub.\nNella stagione 2012-2013 ha giocato una partita in Coppa di Germania con lo .\nNazionale.\nCon l'Austria Under-20 ha preso parte ai Mondiali di categoria del 2011. Successivamente ha giocato alcune partite con l'Under-21."}
{"id": "4552111", "revid": "1543377", "url": "https://it.wikipedia.org/wiki?curid=4552111", "title": "Cocytius antaeus", "text": "Cocytius antaeus () \u00e8 un lepidottero appartenente alla famiglia Sphingidae, diffuso in America Settentrionale, Centrale e Meridionale. Rappresenta l'unica specie attualmente riconosciuta del genere Cocytius .\nEtimologia.\nIl nome del genere si ricava dall'aggettivo latino \"cocytius\" = di Cocito, fiume dell'Averno.\nL'epiteto specifico deriva invece dal latino \"Antaeus\" = Anteo, gigante affrontato da Ercole.\nDescrizione.\nAdulto.\nIl colore di fondo della pagina superiore dell'ala anteriore \u00e8 un marroncino intenso, pi\u00f9 scuro nel maschio, con geometrie nerastre disposte anche lungo la costa. Si osserva una zona semitrasparente, sita posteriormente alla nervatura CuA, dovuta ad una minore densit\u00e0 delle scaglie alari, che sulla pagina inferiore appaiono piliformi. La zona nerastra posteriore rispetto ad M risulta pi\u00f9 marcata.\nNella regione postdiscoidale, una banda color camoscio decorre, con andamento sinusoidale, dal margine costale fino a quello interno, mentre la parte distale delle nervature appare pi\u00f9 chiara rispetto al resto della campitura. Non \u00e8 chiaramente individuabile una macchia discale, ma sono tuttavia presenti due piccole macchie biancastre tondeggianti in posizione subcostale, meno evidenti nella femmina. L'apice non \u00e8 falcato, mentre il termen presenta una lievissima dentellatura, non sempre apprezzabile. Il tornus \u00e8 evidente e pi\u00f9 stretto nella femmina.\nLa pagina inferiore dell'ala anteriore ha tonalit\u00e0 comprese tra il giallo ocra della zona basale (pi\u00f9 spento nella femmina) ed il marroncino della fascia terminale; si possono inoltre riscontrare striature pi\u00f9 chiare nel postmarginale, in corrispondenza delle terminazioni delle nervature.\nL'ala posteriore mostra una evidente sezione trasparente triangolare, posteriore rispetto a M, che partendo con angolo acuto in corrispondenza della regione submarginale, prosegue allargandosi verso la zona basale, senza tuttavia raggiungere la zona anale. Si nota anche una plica semitrasparente posteriormente a CuA. La fascia terminale \u00e8 larga e marrone scuro, e tende ad allargarsi in corrispondenza dell'angolo anale, qui ben distinguibile. La pagina inferiore dell'ala riprende le tonalit\u00e0 dell'anteriore, anche qui pi\u00f9 sfumata nella femmina.\nIl capo presenta occhi molto grandi, una spirotromba sviluppata ed antenne filiformi ed uncinate all'estremit\u00e0, di lunghezza pari a circa la met\u00e0 della costa. Il terzo segmento dei palpi labiali rivela un \"corno\" appuntito su ambo i lati.\nIl torace \u00e8 brunastro dorsalmente (pi\u00f9 chiaro nella femmina), mentre ventralmente appare di un bianco-giallastro.\nOsservando il maschio, nel primo paio di zampe, le tibie sono un po' pi\u00f9 lunghe, nel secondo paio nettamente pi\u00f9 lunghe, e nel terzo paio un po' pi\u00f9 corte dei rispettivi primi segmenti tarsali, e reggono speroni tipicamente allungati; il pulvillus \u00e8 presente, mentre il paronychium mostra due lobi su ogni lato. Ancora nelle zampe anteriori, i tarsi hanno struttura affine a quella di \"Amphonyx duponchel\", ma nel primo segmento, munito esclusivamente di spine esterne, il pettine \u00e8 costituito solo da uno o due processi spinosi, per il resto poco presenti nei rimanenti segmenti. Nella femmina i tarsi anteriori rivelano quattro file di spine, mentre le tibie anteriori sono un po' pi\u00f9 allungate.\nL'addome, pi\u00f9 affusolato nel maschio, \u00e8 brunastro dorsalmente e biancastro sulla superficie ventrale, con bande gialle dorsolaterali appena accennate.\nNel genitale maschile, l'uncus appare strutturato a doppio arco, se osservato lateralmente, con apice appuntito ventralmente e alquanto acuminato. Lo gnathos ricorda abbastanza quello di \"Amphonix lucifer\", ma rispetto a questo si rivela dotato di superfici pi\u00f9 parallele e con apice smussato e tronco. La valva \u00e8 ampia, munita di una profonda invaginazione in prossimit\u00e0 dell'attaccamento dell'harpe, e con svariate setole. L'harpe a sua volta mostra un tozzo processo subcilindrico di struttura claviforme, in quanto dilatato e marcatamente seghettato all'apice. La juxta \u00e8 rappresentata da una tasca a forma di collare, aperta ventralmente, e rivestita di processi piliformi. Si nota pure un edeago provvisto di un singolo piccolo dente in posizione subapicale.\nNel genitale femminile possiamo invece scorgere una piastra ostiale ben sviluppata, nonch\u00e9 ampiamente sclerotizzata anche a livello apicale, ma dotata di scaglie esigue o addirittura assenti, pressoch\u00e9 tronca e con superficie laterale inspessita o ricurva. L'ostium bursae risulta libero, con bordi meno sollevati di quanto riscontrabile in \"Amphonyx lucifer\" e in \"Pseudococytius beelzebuth\", con la base pi\u00f9 ravvicinata rispetto all'apice.\nL'apertura alare varia da 126 a 178\u00a0mm, con la femmina nettamente pi\u00f9 grande del maschio.\nUovo.\nLe uova, spesso deposte sulla pagina inferiore della foglia della pianta nutrice, sono sferoidali, di colore giallo-brunastro e con superficie micropilare depressa.\nLarva.\nLa colorazione dello stadio larvale \u00e8 giallo-verdognola nei primissimi stadi di sviluppo, per poi virare decisamente verso un verde brillante negli stadi successivi. Il bruco maturo, che pu\u00f2 superare i 20 g di peso ed \u00e8 ricoperto di una impercettibile peluria, mostra una linea dorsale rossastra e due marcate linee bianche diagonali ai lati dell'addome, che appaiono come ideale proseguimento del cornetto caudale, disposto sull'ottavo urotergite; tale cornetto, inizialmente affusolato e nerastro, dopo le prime mute si trasforma in un'appendice conica pi\u00f9 tozza e bitorzoluta, di tonalit\u00e0 rosso-brunastra. Il capo \u00e8 piccolo, di un verde un po' pi\u00f9 spento rispetto al resto del corpo, mentre le pseudozampe appaiono rossastre e munite di uncini disposti su doppia mesoserie. Sui fianchi sono chiaramente distinguibili gli stigmi, rappresentati da piccole macchie ellissoidali brunastre, talvolta attraversate in senso dorso-ventrale da una piccola linea bianca. \u00c8 inoltre possibile scorgere, sempre sui fianchi, una serie di pallide bande trasversali, appena accennate, che passano molto vicine ad ogni singola apertura spiracolare.\nPupa.\nLa crisalide \u00e8 adectica ed obtecta, con un cremaster poco sviluppato; le colorazioni variano dall'arancio intenso al nerastro lucido, con un lungo processo uncinato all'estremit\u00e0 cefalica; si rinviene all'interno di un bozzolo dalle pareti sottili, posto negli strati superficiali della lettiera del sottobosco.\nBiologia.\nComportamento.\nLa specie ha abitudini diurne. Prima dell'accoppiamento, le femmine richiamano i maschi grazie ad un feromone rilasciato da una ghiandola posta all'estremit\u00e0 addominale.\n\u00c8 possibile che la pupa raggiunga la superficie del terreno poco prima dell'emersione dell'adulto dal bozzolo, che di regola avviene circa 30 giorni dopo l'impupamento.\nPeriodo di volo.\nIn Florida la specie \u00e8 multivoltina, con adulti campionati in tutti i mesi dell'anno. In Costa Rica non sono stati rinvenuti adulti solo a marzo e ottobre. In Bolivia, invece, esemplari adulti sono stati documentati a marzo, ottobre e dicembre.\nAlimentazione.\nGli adulti si alimentano del nettare di svariate specie di fiori, ma le larve attaccano esclusivamente le foglie delle Annonaceae, tra cui:\nVa peraltro aggiunto che l'interazione tra \"Annona glabra\" e \"Cocytius antaeus\" permette a quest'ultima specie di effettuare una impollinazione entomogama, a vantaggio dell'epifita \"Dendrophylax lindenii\" (Orchidaceae).\nParassitoidismo.\nSono noti fenomeni di parassitoidismo, ai danni delle larve di \"Cocytius antaeus\", da parte di imenotteri appartenenti alla famiglia Braconidae e ditteri della famiglia Tachinidae.\nDistribuzione e habitat.\nL'areale della specie si estende all'interno dell'ecozona neotropicale, pur raggiungendo anche la parte pi\u00f9 meridionale dell'ecozona neartica, e comprende: gli Stati Uniti meridionali (Arizona, Texas, Mississippi, Georgia, Florida e Carolina del Sud, ma con sconfinamenti occasionali fino in Illinois e New Jersey), il Messico (Tamaulipas, Veracruz e Quintana Roo), le isole Bahamas, Cuba, le Cayman, la Giamaica (\"locus typicus\" della specie), Haiti, la Repubblica Dominicana, Porto Rico, Saint Kitts e Nevis, Montserrat, la Dominica, la Guadalupa, la Martinica, Saint Lucia, Barbados, Trinidad e Tobago, Bonaire, Cura\u00e7ao, il Belize (Corozal, Cayo, Stann Creek e Toledo), il Guatemala (Izabal), l'Honduras, El Salvador, il Nicaragua (Le\u00f3n, Managua e Granada, probabilmente Carazo, Masaya e Rivas), la Costa Rica (Guanacaste, Lim\u00f3n, Heredia, Puntarenas, Alajuela, San Jos\u00e9 e Cartago), Panama, la Colombia, il Venezuela (Aragua, Bol\u00edvar, Gu\u00e1rico, Miranda e Monagas), la Guyana, il Suriname, la Guyana francese, l'Ecuador, le isole Gal\u00e1pagos, il Per\u00f9, il Brasile (Amazonas, Par\u00e1, Acre, Rond\u00f4nia, Maranh\u00e3o, Alagoas, Distretto Federale, Bahia, Minas Gerais, San Paolo, Paran\u00e1 e Rio Grande do Sul), la Bolivia (Santa Cruz e La Paz), il Paraguay, il Cile settentrionale, l'Argentina settentrionale (Salta, Tucum\u00e1n, Formosa, Chaco e Misiones) e l'Uruguay.\nL'habitat \u00e8 rappresentato da foreste tropicali, e sub-tropicali, dal livello del mare fino a modeste altitudini.\nTassonomia.\nSinonimi.\nRelativamente al genere \"Cocytius\", si segnalano due sinonimi:\nPer quanto riguarda \"Cocytius antaeus\" sono stati riportati i seguenti sinonimi:\nSottospecie.\nAl momento non vengono individuate sottospecie, per quanto in passato alcuni autori riconoscessero \"Cocytius antaeus medor\" (= \"Sphinx medor\") come sottospecie distinta, presente tra la Florida e l'Uruguay.\nConservazione.\nLo stato di conservazione della specie non \u00e8 stato ancora valutato dall'IUCN."}
{"id": "4552113", "revid": "716642", "url": "https://it.wikipedia.org/wiki?curid=4552113", "title": "I\u014dann\u012bs Gkelios", "text": "Carriera.\nClub.\nHa giocato 59 partite nella seconda divisione tedesca.\nNazionale.\nNel 2011 ha disputato 2 partite di qualificazione agli Europei Under-21 con la nazionale Under-21 greca."}
{"id": "4552115", "revid": "767487", "url": "https://it.wikipedia.org/wiki?curid=4552115", "title": "Shawn Parker", "text": "Carriera.\nNella stagione 2012-2013 ha giocato 16 partite in Bundesliga con il Magonza."}
{"id": "4552116", "revid": "638792", "url": "https://it.wikipedia.org/wiki?curid=4552116", "title": "Marco Levi", "text": ""}
{"id": "4552120", "revid": "767487", "url": "https://it.wikipedia.org/wiki?curid=4552120", "title": "Isole Yasawa", "text": "Le isole Yasawa sono un arcipelago di circa 20 isole vulcaniche che fa parte della Divisione Occidentale, e pi\u00f9 precisamente della provincia di Ba nell'arcipelago delle Figi. Le isole hanno una superficie complessiva di circa 135 km\u00b2.\nGeografia.\nIl gruppo vulcanico Yasawa \u00e8 composto da sei isole principali e numerosi isolotti minori. L'arcipelago, \u00e8 di origine vulcanica e molto montagnosa, con vette che raggiungono dai 250 ai 600 metri di altezza. L'unico passaggio sicuro per una camminata \u00e8 Yasawa Island (la pi\u00f9 grande isola dell'arcipelago, lunga circa 22\u00a0km e meno di un chilometro di larghezza) e Round Island, 22 chilometri a nord-est.\nLe isole che compongono l'arcipelago sono:\nStoria.\nIl navigatore britannico William Bligh fu il primo europeo ad avvistare le Yasawas nel 1789, dopo l'ammutinamento del \"HMS Bounty\". Il capitano Barber della \"HMS Arthur\" visit\u00f2 le isole nel 1794, ma poi esse non furono pi\u00f9 esplorate fino al 1840.\nCome raggiungere le Isole Yasawa.\nI modi per raggiungere le Isole Yasawa sono pi\u00f9 limitati rispetto ad alcune a delle isole pi\u00f9 vicino come Nadi e Denarau, i voli sono generalmente limitati"}
{"id": "4552122", "revid": "1442080", "url": "https://it.wikipedia.org/wiki?curid=4552122", "title": "Koen Casteels", "text": "Carriera.\nHoffenheim.\nNel 2011 viene acquistato dall' dopo essere cresciuto nelle giovanili del .\nWolfsburg.\nNell'estate del 2015 il lo acquista a titolo definito, per poi darlo in prestito al . Poco dopo per\u00f2 s'infortuna il portiere titolare Diego Benaglio, e Casteels viene richiamato per sostituirlo. Complice l'infortunio del compagno di reparto, il 17 febbraio 2016 Casteels fa il proprio debutto in Champions League nel match esterno contro il . Grazie anche al suo contributo, il riesce ad avere la meglio nel doppio confronto e a qualificarsi ai quarti di finale.\nNazionale.\nNegli Europei Under-19 del 2011 ha giocato una partita; tra il 2011 ed il 2013 ha giocato 4 partite di qualificazione agli Europei Under-21.\nSenza ancora aver debuttato in nazionale maggiore, viene convocato per i Mondiali di Russia 2018 come terzo portiere, ottenendo il terzo posto. Il debutto arriva due anni dopo l'8 settembre 2020 contro l'Islanda.\nStatistiche.\nPresenze e reti nei club.\n\"Statistiche aggiornate al 11 aprile 2016.\""}
{"id": "4552123", "revid": "235890", "url": "https://it.wikipedia.org/wiki?curid=4552123", "title": "Topologia ultraforte", "text": ""}
{"id": "4552127", "revid": "599013", "url": "https://it.wikipedia.org/wiki?curid=4552127", "title": "\u00c8 suonata la libera uscita", "text": ""}
{"id": "4552133", "revid": "110157", "url": "https://it.wikipedia.org/wiki?curid=4552133", "title": "Bazzano (Neviano degli Arduini)", "text": "Bazzano (\"Bas\u00e0n\" in dialetto parmigiano) \u00e8 una frazione del comune di Neviano degli Arduini in provincia di Parma.\nGeografia fisica.\nBazzano si trova ad un'altezza compresa fra i 400 ed i 500 metri sul livello del mare, in una valle alle pendici di Monte Castello (537 m). Il centro \u00e8 situato nei pressi della riva occidentale del torrente Enza, mentre altri corsi d'acqua situati nelle vicinanze sono il torrente Termina di Castione e i rii Varano e Diola.\nIl paese dista 10 km da Neviano degli Arduini e circa 30 km da Parma e Reggio nell'Emilia.\nStoria.\nIl toponimo \"Bazzano\" \u00e8 menzionato per la prima volta in due documenti del 921 e successivamente in un atto dell'11 giugno 1005.\nNel periodo medievale era qui situato un castello che divenne propriet\u00e0 nei primi anni del XIV secolo di Gilberto Da Correggio, signore di Parma dal 1303 al 1316, e poi dei figli Azzo, Guido e Simone, i quali poi lo vendettero alla famiglia Visconti nel 1346, per poi ritornare in mano ai Da Correggio. Nel 1402 il castello di Bazzano e tutto il contado divennero propriet\u00e0 della famiglia Terzi e nel 1474 passarono prima alla Camera Ducale di Parma, ed infine agli Sforza.\nNel corso del Cinquecento, il feudo di Bazzano fu al centro di una disputa tra gli Estensi e il Ducato di Parma-Piacenza, disputa che continu\u00f2 nel corso dei secoli successivi tra le giurisdizioni di Parma e Ferrara fino al XIX secolo, quando Napoleone Bonaparte sceso in Italia divise i due territori prendendo come punto di riferimento il torrente Enza, facendo cos\u00ec rientrare Bazzano sotto la citt\u00e0 ducale.\nCon la Restaurazione per\u00f2, il feudo di Bazzano pass\u00f2 al Ducato di Modena e Reggio e fu solo nel 1844, con una convenzione che entr\u00f2 in vigore ufficialmente nel 1848, che il paese rimase in maniera definitiva sotto la giurisdizione parmense.\nMonumenti e luoghi d'interesse.\nPieve di Sant'Ambrogio.\nEdificata originariamente nel VI secolo ma ricostruita in stile romanico nell'XI, nel 1230 la pieve aveva sotto la propria giurisdizione sette cappelle e nel 1354 undici chiese, cinque benefici, cinque canonicati e quattro ospedali; la struttura fu profondamente trasformata in stile rinascimentale tra il XVI e il XVII secolo e nuovamente modificata nella seconda met\u00e0 del XIX; tra il 2001 e il 2003 la chiesa fu completamente restaurata. All'interno \u00e8 conservato un pregevole fonte battesimale a pianta ottagonale risalente secondo alcune ipotesi al VII o all'VIII secolo, anche se alcune scelte iconografiche dei bassorilievi fanno pensare a una datazione pi\u00f9 tarda, intorno al X o all'XI secolo.\nOratorio dei Santi Giovanni e Paolo.\nSituato in localit\u00e0 Scorcoro, l'oratorio fu costruito nel XVII secolo nel luogo dove era presente un'antica chiesetta menzionata nell\"'Estimo Universale\" del vescovo Ugolino Rossi del 1354 come \"Ecclesia de Scurcula\" e con la stessa titolatura attuale nel Regesto antico del 1493.\nCastello.\nFortificazione scomparsa i cui resti sono stati individuati nei pressi della localit\u00e0 La Costa. Uno degli edifici, rivelatosi essere l'antica cappella del castello, ha fatto riemergere un affresco della \"Madonna del Garofano\", di probabile scuola modenese del Quattrocento.\nCultura.\nA Bazzano \u00e8 situato il piccolo Museo Uomo-Ambiente, dedicato alla storia locale, le tradizioni, tutto in relazione con l'ambiente circostante. All'interno due allestimenti principali: \"dalla canapa al tessuto\" e \"dalla vite al vino\".\nGeografia antropica.\nIl centro abitato di Bazzano (476\u00a0m s.l.m., 233 abitanti) risulta composto da quattro localit\u00e0 attigue (Borgo, Croce, La Costa e Pieve) e funge da vertice per numerose borgate e nuclei abitati sparsi nel territorio limitrofo. I principali di essi sono sei:"}
{"id": "4552136", "revid": "767487", "url": "https://it.wikipedia.org/wiki?curid=4552136", "title": "Hard Luck - Uno strano scherzo del destino", "text": "Hard Luck \u00e8 un film d'azione del 2006, scritto, prodotto e diretto da Mario Van Peebles, con protagonisti lo stesso Peebles, Wesley Snipes e Cybill Shepherd.\nTrama.\nLucky (Wesley Snipes), noto spacciatore, \u00e8 deciso ad uscire dal giro una volta per tutte. Ogni cosa fila liscia fino al giorno in cui accetta l'invito di un potente gangster del posto che lo coinvolge in un grosso affare, molto pericoloso e delicato, che lo porter\u00e0 al centro di uno spietato gioco tra una banda di poliziotti corrotti e un feroce serial killer."}
{"id": "4552158", "revid": "443160", "url": "https://it.wikipedia.org/wiki?curid=4552158", "title": "Salerno War Cemetery", "text": "Il Salerno War Cemetery (\"cimitero di guerra di Salerno\") \u00e8 un cimitero militare di Montecorvino Pugliano (SA) dove riposano soldati caduti nello Sbarco a Salerno durante la seconda guerra mondiale.\nVi sono 1.846 tombe di militari provenienti dai paesi aderenti al Commonwealth e 107 di nazionalit\u00e0 sconosciuta."}
{"id": "4552161", "revid": "298055", "url": "https://it.wikipedia.org/wiki?curid=4552161", "title": "Nembo Kid (Romanzo criminale)", "text": ""}
{"id": "4552170", "revid": "745179", "url": "https://it.wikipedia.org/wiki?curid=4552170", "title": "Ferrari GTS Turbo", "text": ""}
{"id": "4552175", "revid": "174925", "url": "https://it.wikipedia.org/wiki?curid=4552175", "title": "Quattro Grandi Impegni", "text": "I Quattro Grandi Impegni (Pali: sammappadh\u0101na; Skt:. Samyak-pradhana o samyakprah\u0101\u1e47a) sono parte integrante del percorso buddhista verso l'illuminazione. Esse descrivono l'insorgere e il non-insorgere di certe qualit\u00e0 mentali e la nostra capacit\u00e0 di intervenire consapevolmente su queste stesse qualit\u00e0, incoraggiando l'abbandono di quelle nocive a favore di quelle benefiche.\nI Quattro Grandi Impegni sono:"}
{"id": "4552176", "revid": "287204", "url": "https://it.wikipedia.org/wiki?curid=4552176", "title": "Kamen (disambigua)", "text": ""}
{"id": "4552177", "revid": "1605525", "url": "https://it.wikipedia.org/wiki?curid=4552177", "title": "La padrona", "text": "La padrona (in russo: \u0425\u043e\u0437\u044f\u0439\u043a\u0430, \"Chozjajka\") \u00e8 una novella di F\u00ebdor Dostoevskij scritta nel 1847.\nTrama.\n\u00c8 la storia di un giovane uomo, Vasilij Michailovi\u010d Ordynov, costretto ad abbandonare il suo appartamento e girovagante per la citt\u00e0, fino a quando diventa ossessionato dal suo amore per Katerina, moglie di una specie di cartomante che lui considera un mistico maligno e che si rivela essere stato l'amante della madre della donna e, nei sospetti deliranti del giovane, forse suo padre biologico."}
{"id": "4552178", "revid": "1305772", "url": "https://it.wikipedia.org/wiki?curid=4552178", "title": "Kamen'", "text": ""}
{"id": "4552179", "revid": "28592", "url": "https://it.wikipedia.org/wiki?curid=4552179", "title": "Monte Kamen", "text": ""}
{"id": "4552195", "revid": "28592", "url": "https://it.wikipedia.org/wiki?curid=4552195", "title": "Steen (nome)", "text": ""}
{"id": "4552198", "revid": "767487", "url": "https://it.wikipedia.org/wiki?curid=4552198", "title": "Dichiarazioni d'amore", "text": "Dichiarazioni d'amore \u00e8 un film drammatico diretto da Pupi Avati.\nTrama.\nDopo la seconda guerra mondiale, a Bologna, Edoardo, detto Dado, cerca in tutti i modi di conquistare Sandra, a costo anche di andare contro la famiglia e gli insegnanti. Il tutto, viene raccontato in flashback, per l'esattezza 46 anni dopo, a seguito dell'omicidio di Sandra.\nProduzione.\n\u00c8 stato girato interamente a Bologna.\nCritica.\nIl dizionario dei film \"Il Morandini\" assegna due stelle su cinque, perch\u00e9, secondo la critica, \"miscela la tenerezza del rimorso e l'accidia del sentimento, portando quindi ad un cocktail non riuscito\"."}
{"id": "4552200", "revid": "481666", "url": "https://it.wikipedia.org/wiki?curid=4552200", "title": "The Blackmailer", "text": ""}
{"id": "4552202", "revid": "767487", "url": "https://it.wikipedia.org/wiki?curid=4552202", "title": "The Blackmailer (film 1916)", "text": "The Blackmailer \u00e8 un cortometraggio muto del 1916 diretto da Rupert Julian e interpretato insieme alla moglie, l'attrice Elsie Jane Wilson. La sceneggiatura di Calder Johnstone si basa su un soggetto di Rafael Sabatini.\nProduzione.\nIl film fu prodotto dall'Universal Film Manufacturing Company.\nDistribuzione.\nDistribuito dall'Universal Film Manufacturing Company, il film - un cortometraggio di 300 metri - usc\u00ec nelle sale cinematografiche statunitensi il 5 marzo 1916."}
{"id": "4552209", "revid": "481666", "url": "https://it.wikipedia.org/wiki?curid=4552209", "title": "Forest Lawn Memorial Park Cemetery", "text": ""}
{"id": "4552210", "revid": "147489", "url": "https://it.wikipedia.org/wiki?curid=4552210", "title": "Sub-Mariner Comics", "text": ""}
{"id": "4552215", "revid": "287204", "url": "https://it.wikipedia.org/wiki?curid=4552215", "title": "Elsie Jane Wilson", "text": "Era sposata al regista Rupert Julian.\nBiografia.\nNata in Nuova Zelanda, cominci\u00f2 a recitare gi\u00e0 all'et\u00e0 di due anni. Nel 1913, poco pi\u00f9 che ventenne, part\u00ec per gli Stati Uniti insieme al marito, il regista e attore Rupert Julian. Ambedue lavorarono come attori per l'Universal e, quando Julian pass\u00f2 alla regia, collabor\u00f2 con lui interpretando molti dei suoi film. Altri registi che la diressero furono nel 1915 Cecil B. De Mille in \"Temptation\" e James Young in \"Oliver Twist\", la versione del 1916 del capolavoro di Dickens.\nNella sua carriera, gir\u00f2 circa una quarantina di film come attrice, ne diresse una decina e il suo nome appare in un paio di pellicole come soggettista o sceneggiatrice.\nMorte.\nElsie Jane Wilson mor\u00ec a Los Angeles il 16 gennaio 1965 all'et\u00e0 di 74 anni."}
{"id": "4552220", "revid": "716642", "url": "https://it.wikipedia.org/wiki?curid=4552220", "title": "Nick Marsman", "text": "Carriera.\nClub.\nCresciuto nel settore giovanile del , nella stagione 2011-2012 gioca una partita in Eredivisie, una partita in Europa League e 2 partite in Coppa d'Olanda. L'anno seguente viene ceduto in prestito al Go Ahead Eagles, squadra di Eerste Divisie (la seconda serie olandese), con cui gioca 38 partite in campionato e 3 partite in Coppa d'Olanda. A fine campionato la sua squadra viene promossa in Eredivisie in seguito agli spareggi promozione e lui, torna al Twente dove si conquista il posto da titolare per due stagione. Dopo le prime quattro partite negative di Eredivisie 2015-2016 perde il posto da titolare venendo sostituito dal giovane Jo\u00ebl Drommel.\nNell'estate del 2017 passa all' ma in due stagioni disputa solo 3 partite di campionato e il 20 giugno 2019 firma un contratto biennale con il .\nNell'estate del 2021 viene ingaggiato dall'.\nNazionale.\nNella stagione 2010-2011 ha giocato 4 partite amichevoli con la maglia dell'Under-20. Nel 2013 \u00e8 stato inserito nella lista dei convocati per la fase finale degli Europei Under-21, nei quali non scende per\u00f2 mai in campo."}
{"id": "4552224", "revid": "1543377", "url": "https://it.wikipedia.org/wiki?curid=4552224", "title": "Superleague", "text": "La Superleague \u00e8 la massima serie della pallacanestro in Irlanda.\nStoria.\nIl primo campionato nazionale in Irlanda si \u00e8 giocato nel 1973 ed \u00e8 stato vinto dai Blue Demons di Cork.\nAttualmente \u00e8 composto da 8 squadre divise in due conference che si incontrano per determinare la griglia dei playoff che assegnano il titolo."}
{"id": "4552227", "revid": "1801596", "url": "https://it.wikipedia.org/wiki?curid=4552227", "title": "Vita privata di Galileo Galilei", "text": "Sulla vita privata di Galileo Galilei si hanno notizie da due biografie di autori a lui contemporanei: una \"Vita del signor Galileo Galilei\" (1653-1654) di Niccol\u00f2 Gherardini e un \"Racconto istorico della vita di Galileo\" (datato 29 aprile 1654) di Vincenzo Viviani.\nI biografi contemporanei.\nIl canonico Gherardini, ultimo del ramo fiorentino dei Gherardini di Montagliari, imparentato con i Barberini, aveva conosciuto, secondo quanto lui stesso racconta nella biografia di Galilei, lo scienziato pisano in occasione del suo processo a Roma nel 1633, e lo aveva aiutato mettendolo in contatto con il cardinale Guido Bentivoglio che dirigeva il tribunale della Santa Inquisizione.\nGherardini era considerato amico dalla famiglia di Galilei come risulta da alcune lettere scritte dalla figlia di Galileo, suor Maria Celeste, al fratello Vincenzio. Dopo l'esito del processo Gherardini racconta che, stanco della vita presso la curia romana, fece in modo di farsi trasferire a Firenze per godere dell'amicizia con Galilei.\nAlla biografia scritta dal Gherardini attinse Viviani divenuto nel 1639, a 17 anni, assistente di Galilei ad Arcetri, fino alla morte del maestro nel 1642 quando, raccolta l'eredit\u00e0 di manoscritti, documenti e lettere, s'incaric\u00f2, per desiderio del principe Leopoldo de' Medici, di conservarne la memoria e di diffonderne l'insegnamento con una biografia scritta:\nSebbene presentasse il suo libro come improntato alla verit\u00e0 storica e bench\u00e9 fosse molto affezionato al suo maestro, Viviani non lo pubblic\u00f2. Pur nella sua venerazione per Galilei, esaltato nella biografia pi\u00f9 come filosofo che come scienziato, Viviani si autocensur\u00f2 mettendo in secondo piano e, per certi aspetti, travisando la tragica esperienza del processo vissuta dal suo maestro.\nL'aspetto fisico e le malattie di Galilei.\nNonostante che dalla descrizione dei due autori ne derivi un'immagine della robustezza fisica di Galilei tuttavia la sua vita sembra essere stata travagliata da numerosi malanni. Secondo Viviani questi danni alla salute sarebbero la conseguenza di un episodio avvenuto al maestro in et\u00e0 giovanile, nel 1594, che avrebbe causato nel tempo le successive e svariate patologie:\nIn vero Galilei lament\u00f2 spesso malanni di vario tipo ma, considerando che egli mor\u00ec quasi ottantenne, c'\u00e8 da osservare che, data la durata media della vita in quei tempi, forse le malattie che lo travagliarono non fossero poi cos\u00ec gravi. Gli amici tuttavia accolsero seriamente le notizie di queste infermit\u00e0 fornendogli consigli e suggerendogli rimedi: Giovanfrancesco Sagredo scrivendogli da Venezia nel 1613 gli consiglia di seguire la dieta che egli stesso segue e gli raccomanda di non prendere freddo all'aperto di notte (cosa che Galilei in effetti faceva per le sue osservazioni astronomiche).\nFra i vari malanni Galilei sembra fosse afflitto anche dalla urolitiasi (\"renella\") a proposito della quale gli scrive il medico veneziano Bernardino Gaio:\nPer questo il suo conoscente Giovanni Antonio Magini, anche lui sofferente dello stesso male, gli scrive da Bologna che \u00abgli rincresce grandemente\u00bb che egli soffra del suo stesso malanno e gli consiglia di guardarsi \u00abdal troppo moto, et massime da carrozza, et soprattutto da vini grandi e dal coito.\u00bb\nDi tanti acciacchi dunque riferisce Galilei ai suoi confidenti che anche il suo affezionato amico Benedetto Castelli si lascia andare ad un accorato invito: \u00abper amor di Dio, Sig. Galilei, lasciate andare tutte le stelle in malora, et conservatevi la sanit\u00e0...\u00bb\nBen pi\u00f9 seria la malattia descritta da Galilei nel \"Saggiatore\" che comincia a colpirgli la vista e che lo porter\u00e0 alla cecit\u00e0:\nIn definitiva Galilei certamente tendeva alla somatizzazione e alla depressione (\u00ab[...]una tristizia e melanconia immensa, inappetenza estrema, odioso a me stesso\u00bb) del resto giustificata dai tragici avvenimenti della sua vita: la convocazione a Roma con l'accusa di eresia, a lui che si considerava un buon cattolico, la prigionia durante il processo, la morte della figlia Virginia e infine la cecit\u00e0. \nLa vita agreste.\nTra i motivi della sua melanconia lo stesso Galilei annovera i disagi della vita cittadina:\nDi questo desiderio del maestro di vivere in campagna Viviani ne d\u00e0 un'interpretazione \"filosofica\":\nNon riflessioni propriamente filosofiche ma certo \u00e8 che nelle sue passeggiate in campagna Galilei esercitava il suo spirito esplorativo per i fenomeni naturali, per cui si chiedeva:\nVi fosse o no un interesse \"scientifico\" nel risiedere in campagna certo \u00e8 che Galilei quando tornava in patria dal soggiorno padovano preferiva stare lontano dalla casa di famiglia e rifugiarsi in qualche villa messagli a disposizione dai Medici: a Pratolino o ad Artimino dove dava lezioni di matematica al principe Cosimo de' Medici. Nella villa di Marignolle fu spesso ospite gradito di don Antonio de' Medici.\n\u00abIo al presente mi trovo alle Selve, villa del Sig. Filippo Salviati, dove dalla salubrit\u00e0 dell'aria ho ricevuto notabil giovamento alle molte indisposizioni che mi hanno i mesi passati grandemente travagliato in Firenze\u00bb scrive Galileo spaventato dall'aria malsana della citt\u00e0 da cui volle tenersi del tutto lontano stabilendosi definitivamente prima a Bellosguardo e poi ad Arcetri vicino al convento di clausura delle due figlie monache.\nConvivialit\u00e0.\nAd amici e parenti spesso si rivolge Galilei per rifornire la sua dispensa per offrire pranzi e cene nella villa di campagna rallegrati dal vino di Montepulciano, dai dolci e dalla frutta candita che gli venivano dal vicino convento di Arcetri dove la figlia Virginia e le monache lavoravano i frutti dell'orto dove il padre amava intrattenersi a curare la vigna come un esperto contadino. La figlia lo pregava di non affaticarsi al gelo dell'inverno e al calore estivo (\u00ababbia un poco di amore pi\u00f9 a se stessa che all'orto\u00bb) ma inutilmente perch\u00e9, come racconta nella biografia Niccol\u00f2 Gherardini, l'anziano scienziato \u00abnel tempo del potare e rilegar le viti, si trattenea molte ore continue in un suo orticello, e tutte quelle pergolette ed anguillari voleva accomodare di sua mano, con tanta simmetria e proporzione ch'era cosa degna d'esser veduta\u00bb.\nLa relazione di concubinaggio con Marina Gamba.\nDurante la seconda parte dei diciott'anni (1592-1610) trascorsi a Padova, probabilmente a partire dal 1599, Galileo ebbe una relazione con la veneziana Marina Gamba. I due non si sposarono mai, ma ebbero tre figli: Virginia (1600-1634), Livia (1601-1659) e Vincenzio o Vincenzo (1606-1649), dei quali solo quest'ultimo nel 1619 fu riconosciuto come figlio legittimo.\nGia' dalla fine del 1599 Marina si era trasferita a Padova; per lei e i figli Galileo affitt\u00f2 un appartamento vicino alla sua casa, appartamento che visitava sovente. A seguito di questo comportamento ricevette nel 1604 la prima denuncia, motivata dalle visite, anche durante le messe, alla donna, che era ritenuta di dubbia morale; il Vescovo di Padova, dopo essersi consultato con i procuratori (reggenti) dell'Universit\u00e0, decise di non trasmettere la denuncia all'Inquisizione.\nIn occasione del trasferimento a Firenze nel 1610 Galilei lasci\u00f2 Marina e affid\u00f2 le figlie a sua madre Giulia Ammannati, e il figlio, dopo un breve periodo, a un'istitutrice.\nA 16 anni Virginia divenne suora con il nome di Maria Celeste, e Livia divenne suor Arcangela; Galilei manterr\u00e0 buoni rapporti solo con la prima.\nDopo qualche screzio, a quattro anni dalla morte Galilei intraprese buoni rapporti con il flglio; lo nomin\u00f2 amministratore di tutti i suoi beni e alla morte lo lasci\u00f2 erede universale.\nUn amore senile.\nGalilei, nel 1630, ormai sessantaseienne, incontra Alessandra Bocchineri in occasione del matrimonio della sorella di lei, Sestilia, con il figlio di Galilei, Vincenzio.\nQuando Galileo viene invitato alla villa di S.Gaudenzio, sulle colline di Sofignano, alla fine di luglio del 1630, ospite dell'amico Giovanni Francesco Buonamici, marito di Alessandra, questa \u00e8 un'avvenente donna di 33 anni che si \u00e8 affinata e ha coltivato la sua intelligenza come dama d'onore della imperatrice Eleonora Gonzaga presso la corte viennese. Galilei \u00e8 ammirato dall'intelligenza della giovane poich\u00e9 \u00abs\u00ec rare si trovano donne che tanto sensatamente discorrino come ella fa\u00bb e tra i due si avvia una corrispondenza con lo scambio di numerosi inviti per incontrarsi. Particolarmente insistente \u00e8 Galilei che di fronte al timore manifestato da Alessandra di maldicenze originate dalla loro amicizia, ormai nota, scrive:\nAlessandra continua a respingere gli inviti di Galileo sebbene come gli scrive: \u00abIo delle volte tra me medesima vo stipolando in che maniera io potrei fare a trovare la strada innanzi che io morissi a boccarmi con Vostra Signoria e stare un giorno in sua conversazione, senza dare scandalo o gelosia a quelle persone che ci hanno divertito da questa volont\u00e0.\u00bb\nCon il sopravvenire della cecit\u00e0 e l'aggravarsi delle condizioni di salute anche Galilei \u00e8 costretto a rinunciare agli incontri \u00abnon solo per le molte indisposizioni che mi tengono oppresso in questa mia gravissima et\u00e0, ma perch\u00e9 son ritenuto ancora in carcere, per quelle cause che benissimo son note\u00bb.\nL'ultima lettera mandata ad Alessandra nel 20 dicembre del 1641 di \"non volontaria brevit\u00e0\" precede di poco la morte di Galilei che sopraggiunger\u00e0 15 giorni dopo nella notte dell'8 gennaio 1642 ad Arcetri, assistito da Viviani e Torricelli."}
{"id": "4552229", "revid": "599013", "url": "https://it.wikipedia.org/wiki?curid=4552229", "title": "Out of the Depths", "text": ""}
{"id": "4552234", "revid": "767487", "url": "https://it.wikipedia.org/wiki?curid=4552234", "title": "Eva Mon Amour", "text": "Gli Eva Mon Amour sono stati un gruppo musicale italiano originario di Velletri e formatosi nel 2008 e scioltosi nel 2014.\nStoria.\nLa band nasce nel 2008 come evoluzione dei Cappelli a Cilindro, gruppo avente all'attivo due album, \"Poeticherie\" (2004) e \"Per non rallentare\" (2006) e vincitore della prima edizione di Primo maggio tutto l'anno nel 2005.\nIl 15 maggio 2008 gli Eva Mon Amour pubblicano il primo EP, contenente tre brani che poi saranno inseriti nel disco d'esordio. Tra questi c'\u00e8 il brano \"Indi\", che viene scelto per essere inserito nella compilation annuale dell\"'Independents Day\". Nel giugno 2008 la band si esibisce, tra l'altro, all'Heineken Jammin' Festival dove approda tramite una selezione tra oltre 2500 gruppi.\nIl 23 gennaio 2009 viene pubblicato il disco d'esordio, intitolato \"Senza niente addosso\" (29Records/Self/Believe), accompagnato dal singolo \"Indi\", che occupa stabilmente le prime posizioni nella \"Indie Music Like\", la classifica della musica indipendente italiana. Il videoclip del brano viene pubblicato nel febbraio 2009 ed \u00e8 diretto da Diego Lazzarin.\nA distanza di poco tempo, il gruppo registra il secondo album \"La doccia non \u00e8 gratis\" (29Records/CNI/Believe). Il disco, contenente 11 nuove canzoni, viene pubblicato il 27 novembre 2009 negli store digitali (dal 15 gennaio 2010 nei negozi) accompagnato dal singolo \"Randagi\". Seguir\u00e0 un tour promozionale che, partendo da Roma, attraversa tutta l'Italia.\nIn giugno l'album viene ristampato con l'aggiunta di due bonus track e con un nuovo packaging. In ottobre viene diffuso il singolo \"Prometto\", di cui viene realizzato anche un video diretto da Stefano Poletti e presentato in esclusiva sul sito di \"Rolling Stone\". Il gruppo viene quindi inserito tra gli artisti di \"MTV New Generation\", iniziativa di MTV che segnala i progetti musicali pi\u00f9 promettenti della scena indipendente.\nNel giugno del 2011 viene pubblicato un nuovo EP chiamato \"La malattia dei numeri\" e presentato in esclusiva sul sito di \"XL di Repubblica\". In concomitanza con questa pubblicazione, viene diffuso il singolo \"La tua rivoluzione\" (video diretto da Stefano Poletti). Dopo un lungo tour, la band viene inserita al primo posto nella classifica di KeepOn delle migliori rivelazioni live italiane del 2011, stilata da 120 direttori artistici di locali aderenti al circuito KeepOn.\nDopo circa 130 concerti, nel febbraio 2012 il gruppo rientra in studio a Giulianello e il 16 ottobre 2012 pubblica l'album \"Lo specchio e l'aspirina\" (Ala Bianca/Warner), a cui partecipano anche Fabio Fraschini al basso, Mariano Gatta al vibrafono e Rodrigo D'Erasmo (Afterhours) al violino. Il singolo di lancio \u00e8 \"Si stava meglio prima\", accompagnato da un videoclip diretto da Jacopo Rondinelli.\nIl 17 marzo 2014, con una nota pubblicata sul loro profilo Facebook, il gruppo annuncia lo scioglimento."}
{"id": "4552235", "revid": "287204", "url": "https://it.wikipedia.org/wiki?curid=4552235", "title": "Youngstown Bears", "text": "Gli Youngstown Bears furono una squadra professionistica di pallacanestro con sede a Youngstown. Fondata nel 1945, gioc\u00f2 in National Basketball League (NBL) nelle stagioni 1945-1946 e 1946-1947. Nel 1946 si classific\u00f2 al terzo posto in Eastern Division, nel 1947 chiuse all'ultimo posto sempre in Eastern Division: in entrambi i casi manc\u00f2 la qualificazione per i play-off."}
{"id": "4552252", "revid": "36426", "url": "https://it.wikipedia.org/wiki?curid=4552252", "title": "Dio (Ebraismo)", "text": ""}
{"id": "4552255", "revid": "36426", "url": "https://it.wikipedia.org/wiki?curid=4552255", "title": "Dio (Cristianesimo)", "text": ""}
{"id": "4552257", "revid": "36426", "url": "https://it.wikipedia.org/wiki?curid=4552257", "title": "Dio (Gnosticismo)", "text": ""}
{"id": "4552260", "revid": "36426", "url": "https://it.wikipedia.org/wiki?curid=4552260", "title": "Dio (Greci)", "text": ""}
{"id": "4552261", "revid": "36426", "url": "https://it.wikipedia.org/wiki?curid=4552261", "title": "Apollo Saurokt\u03ccnos", "text": ""}
{"id": "4552262", "revid": "751106", "url": "https://it.wikipedia.org/wiki?curid=4552262", "title": "Sacro (Greci)", "text": ""}
{"id": "4552266", "revid": "36426", "url": "https://it.wikipedia.org/wiki?curid=4552266", "title": "Dio (Induismo)", "text": ""}
{"id": "4552271", "revid": "599013", "url": "https://it.wikipedia.org/wiki?curid=4552271", "title": "Dio (Isl\u0101m)", "text": ""}
{"id": "4552272", "revid": "36426", "url": "https://it.wikipedia.org/wiki?curid=4552272", "title": "Dio (Manicheismo)", "text": ""}
{"id": "4552273", "revid": "36426", "url": "https://it.wikipedia.org/wiki?curid=4552273", "title": "Dio (Romani)", "text": ""}
{"id": "4552274", "revid": "36426", "url": "https://it.wikipedia.org/wiki?curid=4552274", "title": "Dio (Sumeri)", "text": ""}
{"id": "4552276", "revid": "751106", "url": "https://it.wikipedia.org/wiki?curid=4552276", "title": "Sacro (Cristianesimo)", "text": ""}
{"id": "4552277", "revid": "751106", "url": "https://it.wikipedia.org/wiki?curid=4552277", "title": "Sacro (Buddhismo)", "text": ""}
{"id": "4552279", "revid": "751106", "url": "https://it.wikipedia.org/wiki?curid=4552279", "title": "Sacro (Germani)", "text": ""}
{"id": "4552280", "revid": "709565", "url": "https://it.wikipedia.org/wiki?curid=4552280", "title": "Amelia Voght", "text": "Amelia Voght \u00e8 un personaggio dei fumetti pubblicati dalla Marvel Comics; \u00e8 una mutante capace di trasformare qualsiasi tipo di materia in una sostanza nebulosa, che poi lei manipola a piacimento; per un certo periodo \u00e8 stata la compagna del professor Charles Xavier, per poi unirsi per parecchio tempo agli Accoliti di Magneto, del quale \u00e8 stata una tra le collaboratrici pi\u00f9 efficaci.\nBiografia del personaggio.\nLe origini.\nSi sa poco sul passato di Amelia, solo che quando i suoi poteri mutanti si manifestarono, i suoi genitori la respinsero; inoltre in quella occasione Amelia scopr\u00ec che poteva riprendere la sua forma solida, solo attraverso uno sforzo notevole. Nascosta la sua natura mutante, la donna studi\u00f2 per diventare infermiera, cercando di vivere una vita normale. Alcuni anni dopo, Amelia si un\u00ec alla Croce Rossa e si trasfer\u00ec in India, dove incontr\u00f2 l'amore della sua vita, Charles Xavier. Amelia stava lavorando come infermiera quando Xavier venne ricoverato nel piccolo ospedale in cui lei lavorava; l'incidente che aveva paralizzato il corpo di Charles, lo aveva sprofondato in una forte depressione, Amelia decise perci\u00f2 di aiutarlo e, durante questo periodo, i due si innamorarono. Dopo la riabilitazione, Xavier e Amelia convissero insieme in India; in quel periodo, Charles cominci\u00f2 a progettare il suo dispositivo di localizzazione dei mutanti, Cerebro. Quando Amelia lo scopr\u00ec, accus\u00f2 il suo amato di essere un cacciatore di mutanti, perci\u00f2 per convincere la donna che sbraitava furentemente, Charles us\u00f2 a sua volta i propri poteri, per comunicare con lei telepaticamente. I due si resero conto cos\u00ec che avevano condiviso lo stesso segreto e questa rivelazione intensific\u00f2 la loro relazione. Dopo alcuni mesi in India, la coppia ritorn\u00f2 negli Stati Uniti e prese residenza nel palazzo di Xavier, a Westchester; durante gli anni di convivenza, Charles inizi\u00f2 a sviluppare i suoi piani per trasformare la sua casa in un rifugio per i mutanti. Fin dall'inizio, Amelia si oppose all'idea, tuttavia, la forza delle convinzioni di Xavier era tale che la donna inizi\u00f2 ben presto ad aiutarlo nelle sue ricerche.\nNonostante le preoccupazioni di Amelia, Xavier cerc\u00f2 il suo vecchio amico, Magneto, presso i campi di concentramento di Auschwitz nell'anniversario della sua fuga, nella speranza di riconciliarsi con lui. L'incontro non and\u00f2 come previsto, Magneto arriv\u00f2 con due giovani reclute, Quicksilver e Scarlet. La coppia di leader mutanti discusse sul modo migliore di confrontarsi con gli umani; vista l'inconciliabilit\u00e0 dei loro progetti Amelia prese la parola e preg\u00f2 i due di trovare un modo per lavorare insieme, ma fu tutto inutile e i vecchi amici si separarono. Non pass\u00f2 molto tempo prima che il sogno di Xavier, fornire un luogo sicuro alla razza mutante, si realizzasse, ma la notte stessa in cui Charles accolse in casa sua Scott Summers, Amelia fece le valigie e se ne and\u00f2. Charles la cerc\u00f2 e, incapace di convincerla con le parole, tent\u00f2 di influenzarla con i suoi poteri telepatici; a quel punto Amelia, stupita e costernata, usc\u00ec dalla sua vita per sempre.\nL'ingresso tra gli Accoliti.\nDopo aver lasciato Xavier, Amelia scomparve per un lungo periodo, ma ad un certo punto, in occasione della perdita della propria famiglia, la sua sfiducia nell'umanit\u00e0 divenne odio; fu allora che venne reclutata da Fabian Cortez come parte della seconda generazione di Accoliti, tuttavia, si trov\u00f2 spesso in conflitto con il suo superiore. Quando gli Accoliti catturarono Moira McTaggert e gli X-Men giunsero per liberarla, Amelia evit\u00f2 la battaglia per non incontrare Xavier, ma dovette confrontarsi lo stesso con lui prima di sfuggirgli.\nUna settimana dopo lo scontro con gli X-Men, Amelia recuper\u00f2 Fabian Cortez dall'ospedale dove era stato ricoverato per le ferite ricevute da Wolverine. Successivamente, gli Accoliti cercarono di uccidere il senatore Robert Kelly e si scontrarono con X-Factor, anche se il loro vero obiettivo, come rivelato da Amelia, era influenzare Quicksilver per portarlo ad unirsi alla loro causa.\nL'arrivo dell'araldo di Magneto, Exodus, rivel\u00f2 il ruolo che Cortez ebbe nella morte del leader degli Accoliti, Amelia allora tent\u00f2 di ucciderlo, ma il nuovo venuto la ferm\u00f2 incaricando lei e i suoi compagni di preparare l'ascensione della loro base, Avalon. Amelia e gli Accoliti si riunirono ad un redivivo Magneto, al funerale di Illyana Rasputin, dove invitarono i mutanti assemblati a seguirli nel loro rifugio mutante e nella conquista dell'umanit\u00e0. Dopo uno scontro con gli X-Men, che lasci\u00f2 Magneto in stato vegetativo, Exodus ordin\u00f2 ad Amelia di teletrasportare Colosso, l'unico X-Men unitosi alla loro causa, sull'isola di Muir, dove i suoi vecchi compagni lo avevano attirato con l'inganno per convincerlo a tornare tra le loro file. Scoperta la trappola, Amelia, insieme a Katu e Unuscione, combatt\u00e9 per liberare il loro nuovo Accolito ma la battaglia fu breve, perch\u00e9 Piotr scelse di tornare spontaneamente ad Avalon, dove intrecci\u00f2 un'amichevole relazione con la donna.\nIl cambiamento.\nDopo quest'avventura, Amelia collabora alla ricostruzione di Avalon, ma si trova sempre pi\u00f9 in disaccordo con i metodi crudeli e senza scrupoli dei suoi compagni. Quando gli Accoliti sono costretti a collaborare temporaneamente con Cable, Amelia rivela al mutante del futuro di non volere pi\u00f9 vedere l'umanit\u00e0 spazzata via come i suoi fratelli. La lealt\u00e0 di Amelia verso gli Accoliti, viene testata durante il processo contro il compagno Neofita, accusato di aver tradito il gruppo durante la loro recente battaglia contro gli X-Men. Colosso viene scelto per difendere il ragazzo, Amelia per accusarlo. L'incapacit\u00e0 di procedere nel suo compito e il tentativo di salvare Neofita dall'ira di Unuscione, attirano su di lei il disprezzo dei compagni che la accusano di tradire le loro convinzioni. Turbata, Amelia, ammette di pensare che n\u00e9 il pensiero di Xavier, n\u00e9 quello di Magneto siano del tutto corretti. Quando Olocausto, proveniente dall'Era di Apocalisse, devasta Avalon, Amelia si teletrasporta sulla Terra per chiedere l'aiuto degli X-Men. Costretta, suo malgrado, a collaborare con Xavier, si scontra con il suo vecchio amore e, nonostante lui le chieda di rimanere, lo abbandona nuovamente. In seguito, Amelia si unisce ad Exodus nella creazione di una nuova Avalon tra i ghiacci dell'Artico, tuttavia, quando scopre che il lancio del nuovo rifugio avrebbe causato una fessura nella crosta artica con conseguenti devastazioni in tutto il mondo, gli si oppone apertamente. Exodus la condanna a morte ma un redivivo Fabian Cortez la salva e ottiene per lei la grazia. Nel tentativo di fermare i piani di Exodus, Amelia rivela a Fabian l'esistenza di Joseph, clone di Magneto, e lo spinge a cercarlo per aiutarli contro l'attuale leader degli Accoliti. Insieme, Amelia e Joseph si oppongono ad Exodus, ed al voltafaccia di Cortez, e fermano la minaccia della nuova Avalon, per\u00f2, quando il ragazzo invita Amelia ad entrare negli X-Men lei rifiuta.\nAl fianco di Magneto.\nNon pass\u00f2 molto tempo prima che il vero Magneto tornasse e prendesse contatto con Amelia per preparare segretamente gli Accoliti al suo ritorno, inoltre, durante una battaglia contro Quicksilver, Amelia aiut\u00f2 Pietro in modo che uscisse illeso dallo scontro. Amelia riunisce tutti gli Accoliti fedeli al signore del magnetismo in un esercito che aiut\u00f2 Magnus nella sua guerra all'umanit\u00e0, mentre lei ebbe il compito di proteggere Wanda e Pietro durante il conflitto. Al termine delle ostilit\u00e0, le Nazioni Unite offrirono al leader mutante la sovranit\u00e0 dello stato di Genosha, Magneto accett\u00f2 e offr\u00ec ad Amelia un posto nel suo nuovo governo.\nLe idee del nuovo sovrano allarmarono per\u00f2 ben presto la donna, che con l'aiuto di Pietro cerc\u00f2 di rovesciare il nuovo governo, ma il colpo di Stato fall\u00ec anche se poi Quicksilver accett\u00f2 di porsi al fianco del padre per cercare di controllarlo. Mentre Magneto continu\u00f2 ad avere una grande fiducia in Amelia, la donna sent\u00ec decrescere la stima verso il suo sovrano. Mentre stava indagando su una cellula ribelle, Amelia si trov\u00f2 di fronte ad alcuni Accoliti rinnegati, invece di distruggerli si un\u00ec segretamente a loro e, con l'aiuto di Pietro e dei Vendicatori, intralci\u00f2 i piani del signore del magnetismo. La sua permanenza al fianco di Magneto, tuttavia, non ebbe fine perch\u00e9 Quicksilver aveva ancora bisogno di qualcuno di fidato che sorveglasse le mosse del padre. Quando i piani di Magneto giunsero a compimento, culminando con il rapimento Charles Xavier, Amelia fu costretta a fare una scelta definitiva e si un\u00ec agli X-Men contro Magnus; una volta aver contribuito alla liberazione del prigioniero e assistito alla sconfitta del sovrano di Genosha, la donna scompar\u00ec di nuovo.\nMessiah Complex.\nAmelia si trasferisce a Santa Cruz e inizia a lavorare in un ospedale locale, \u00e8 uno dei pochi mutanti a mantenere i propri poteri dopo l'M-Day, ma ha scelto di condurre una vita normale, lontano dagli altri mutanti. Il suo desiderio viene interrotto dagli X-Men, che stavano cercando gli Accoliti superstiti per ritrovare la prima bambina mutante nata dopo la decimazione, Amelia d\u00e0 loro le informazioni di cui hanno bisogno ma sceglie di non farsi coinvolgere nel conflitto. Durante la battaglia finale, Xavier \u00e8 ferito a morte dal traditore Alfiere. Amelia chiede l'aiuto di Exodus per salvarlo, rendendosi conto che \u00e8 ancora innamorata di lui, la guarigione ha successo ma lascia Charles confuso e con ricordi sommari del rapporto con la donna. Recuperati i ricordi del suo rapporto con Amelia, Xavier torna dagli Accoliti superstiti e li convince a schierarsi con gli X-Men a San Francisco, quindi chiede alla donna se \u00e8 disposta a tentare ancora una volta di riparare il loro rapporto, ma lei rifiuta nuovamente.\nPoteri e abilit\u00e0.\nIl potere di Amelia le consente di convertire la materia, compresa s\u00e9 stessa, in una sostanza nebulosa, una specie di nebbia o vapore, che lei poi controlla a piacimento attraverso le sue capacit\u00e0 psioniche. Usando questa capacit\u00e0 pu\u00f2 divenire incorporea e quindi invulnerabile ai colpi degli avversari; pu\u00f2 volare, controllando il flusso della nebbia attraverso l'aria; pu\u00f2 passare attraverso fessure o pertugi; pu\u00f2 spostare oggetti o persone, smaterializzandole e poi facendole rimaterializzare altrove, anche su vaste distanze, teletrasportandole attraverso il piano astrale; in determinate occasioni, ha dimostrato la capacit\u00e0 di saper evocare in sua presenza delle persone lontane, localizzandole con il pensiero e trasformandole in nebbia."}
{"id": "4552282", "revid": "751106", "url": "https://it.wikipedia.org/wiki?curid=4552282", "title": "Sacro (Paleolitico e Neolitico)", "text": ""}
{"id": "4552283", "revid": "339392", "url": "https://it.wikipedia.org/wiki?curid=4552283", "title": "Sacro (Ittiti)", "text": ""}
{"id": "4552284", "revid": "36426", "url": "https://it.wikipedia.org/wiki?curid=4552284", "title": "Sacro (Romani)", "text": ""}
{"id": "4552287", "revid": "4175", "url": "https://it.wikipedia.org/wiki?curid=4552287", "title": "Umberto Gama", "text": "Apparteneva a una famiglia piuttosto numerosa, come quelle molto comuni nel secolo scorso. Di quattro fratelli conosciuti Giuseppe Gama fu il fratello maggiore (188?), membro della commissione tecnica della nazionale del 1910), poi Giovanni (1889), terzo Achille (1892) ed infine Umberto. Nati tutti in luoghi differenti e solo tre in ambito calcistico.\nCarriera.\nPrese la tessera nel 1920.\nItalo-brasiliano, fratello minore del pi\u00f9 noto Achille Gama, arbitr\u00f2 nel campionato italiano di calcio dal 1920 fino al 1934."}
{"id": "4552288", "revid": "125239339", "url": "https://it.wikipedia.org/wiki?curid=4552288", "title": "Niccol\u00f2 Gherardini", "text": "Biografia.\nFiglio di Francesco e Faustina Popoleschi, era l'ultimo del ramo fiorentino dell'antica e nobile famiglia dei Gherardini di Montagliari. La madre Faustina era figlia di Silvestro e di Ginevra di Carlo Barberini, nonno di Maffeo, che diverr\u00e0 papa Urbano VIII. \nLaureatosi in diritto and\u00f2 a Roma per impratichirsi nella professione legale e molto probabilmente frequent\u00f2 la corte dei parenti Barberini che gli diede modo di conoscere Galileo Galilei in occasione del processo nel 1633 conclusosi con la condanna e il domicilio forzato ad Arcetri. Gherardini come lui stesso racconta, per rimanere vicino allo scienziato pisano e perch\u00e9 stanco della vita curiale, si fece assegnare alla chiesa di Santa Margherita a Montici, gi\u00e0 sottoposta al patronato dei Gherardini, nel territorio di Arcetri. La sua amicizia verso la famiglia Galilei \u00e8 testimoniata dalle lettere della figlia dello scienziato, suor Maria Celeste (al secolo Virginia Galilei), scritte da Arcetri il 3 e il 15 ottobre e il 12-13 novembre 1633, indirizzate al fratello.\nDopo la morte di Galilei, Gherardini torn\u00f2 per un periodo a Roma sino a quando si stabil\u00ec definitivamente a Firenze nel 1642 con il titolo di canonico del duomo.\nIntorno al 1653-54 compose la biografia \"Vita del signor Galileo Galilei\" con un'introduzione autobiografica. Alla sua opera attinse relativamente al periodo padovano, l'altro biografo contemporaneo di Galilei, Vincenzo Viviani.\nL'opera biografica del Gherardini riguarda soprattutto il periodo dell'insegnamento di Galilei a Padova ed \u00e8 tesa ad esaltare soprattutto le virt\u00f9 cristiane di Galilei dandone una raffigurazione soprattutto come \"filosofo\" contrapposta a quella minore di \"matematico\".\nCome Accademico della Crusca e dell'Accademia fiorentina, Gherardini compose un'opera, andata persa, sulla storia della sua famiglia. \nMor\u00ec il 5 maggio 1678 a Firenze."}
{"id": "4552291", "revid": "36426", "url": "https://it.wikipedia.org/wiki?curid=4552291", "title": "Bibliografia sulla storia del Cristianesimo", "text": ""}
{"id": "4552292", "revid": "1318658", "url": "https://it.wikipedia.org/wiki?curid=4552292", "title": "Castello di Charvensod", "text": "Il castello di Charvensod (in francese \"Ch\u00e2teau de Charvensod\") \u00e8 un castello medievale fortemente rimaneggiato, di cui oggi resta solo la torre angolare originaria. Per secoli \"buon ritiro\"dei vescovi di Aosta, sorge nei pressi della chiesa parrocchiale dell'omonimo comune valdostano. Nello stesso comune si trova un altro resto di architettura militare del medioevo, la Tornettaz, nella localit\u00e0 omonima tra il Capoluogo e il villaggio di Pont-Suaz, che faceva parte del sistema di torri di segnalazione, in contatto visivo con i vari castelli, tra cui il castello di Charvensod.\nDescrizione.\nDella struttura medievale rimane un tratto di cinta muraria e, a nord-ovest, i resti di una piccola torretta circolare, risalente al XIV secolo, testimonianza del passato difensivo della dimora vescovile.\nStoria.\nNon si sa per certo la data di edificazione. Nei documenti giunti fino a noi, il castello \u00e8 citato per la prima volta nel 1305: \u00ab\"in domo episcopali apud Chalvenzo\"\u00bb, come riporta lo studioso di castellologia valdostana Andr\u00e9 Zanotto. \u00c8 noto anche come \"castello del vescovo\" (in francese, \"Ch\u00e2teau de l'\u00e9v\u00eaque\") : infatti, durante il medioevo fu la residenza estiva di numerosi vescovi di Aosta, che possedevano boschi, pascoli, alpeggi e terre coltivate in tutta la zona e vi si ritiravano per riposare e meditare. I documenti a nostra disposizione ricordano che Arduce de Pont-Saint-Martin (1214-1327), in italiano Ardizzone di Pont-Saint-Martin, vi soggiorn\u00f2 nel 1324, nel 1326 e nel 1327 e che il giorno prima di morire ne dispose nel testamento, il 6 marzo 1327, mentre il vescovo Emerico invece vi soggiorn\u00f2 nel 1368, Jean-Geoffroi Gignod nel 1590.\nDurante l'epidemia di peste del 1630-31, che decim\u00f2 la popolazione valdostana ed europea, il castello del Vescovo venne usato dal governo locale, detto Consiglio dei Commessi (in francese \"Conseil des Commis\"), per riunirsi e prendere le decisioni pi\u00f9 importanti.\nNel Settecento, il vescovo di Aosta Fran\u00e7ois Am\u00e9d\u00e9e Milliet d'Arvillars, che fu ordinato tra il 1718 e il 1720, apport\u00f2 alcuni abbellimenti al castello.\nA met\u00e0 dell'Ottocento, all'epoca delle guerre tra cantoni protestanti e cantoni cattolici svizzeri, il castello divenne il rifugio, per volont\u00e0 del vescovo, dell'esule Fillier, prevosto della Congregazione del Gran San Bernardo.\nIl prevosto fu probabilmente l'ultimo ecclesiastico ad abitare il castello: di l\u00ec a poco, nel 1868, il neonato Stato italiano espropri\u00f2 i beni ecclesiastici, quindi il castello venne acquistato da alcune famiglie locali che lo adibirono a funzioni agricole.\nNel 1971, previa autorizzazione comunale, la struttura venne nuovamente rimaneggiata e intonacata, per essere trasformata definitivamente in funzione abitativa."}
{"id": "4552297", "revid": "339392", "url": "https://it.wikipedia.org/wiki?curid=4552297", "title": "Cristianesimo ed Ebraismo", "text": ""}
{"id": "4552299", "revid": "28592", "url": "https://it.wikipedia.org/wiki?curid=4552299", "title": "Pavel Petrov-Bytov", "text": ""}
{"id": "4552301", "revid": "256896", "url": "https://it.wikipedia.org/wiki?curid=4552301", "title": "Rapporto tra Cristianesimo e Islam", "text": ""}
{"id": "4552303", "revid": "484362", "url": "https://it.wikipedia.org/wiki?curid=4552303", "title": "Rapporto tra induismo e cristianesimo", "text": ""}
{"id": "4552304", "revid": "36426", "url": "https://it.wikipedia.org/wiki?curid=4552304", "title": "Giudeo-Cristianesimo", "text": ""}
{"id": "4552305", "revid": "1001457", "url": "https://it.wikipedia.org/wiki?curid=4552305", "title": "Suleyman II (Sultano selgiuchide)", "text": ""}
{"id": "4552306", "revid": "36426", "url": "https://it.wikipedia.org/wiki?curid=4552306", "title": "Al-Husayn ibn Ali (Sceriffo della Mecca)", "text": ""}
{"id": "4552307", "revid": "486946", "url": "https://it.wikipedia.org/wiki?curid=4552307", "title": "Al-Mu'tamid (Abbaside)", "text": ""}
{"id": "4552310", "revid": "767487", "url": "https://it.wikipedia.org/wiki?curid=4552310", "title": "Thomas e gli indemoniati", "text": "Thomas e gli indemoniati \u00e8 un film del 1970 diretto da Pupi Avati\nTrama.\nUna scapestrata compagnia teatrale lavora su una piece scritta da un attore. La trama verte su un bambino con poteri paranormali. Durante le prove, avviene un fatto incredibile: il fanciullo prende vita ...\nProduzione.\nSi tratta della seconda opera del regista bolognese, prodotta da Carmine Rizzo, imprenditore e magnate bolognese.\n\u00c8 la prima volta che Avati gir\u00f2 una pellicola con un cast professionista (compresa l'ex star hollywoodiana Purdom).\nFra gli attori emergenti, va menzionata la collaborazione di una giovanissima e sconosciuta Mariangela Melato. Fu il fotografo di scena a presentarla a Pupi. A tal riguardo, ricorda Avati: \u00abArriv\u00f2 per caso. Non aveva mai fatto cinema. Venne per sostituire un'altra attrice di Milano. Quando la vidi arrivare, rimasi perplesso. La lasciai tutto il giorno al bar, augurandomi che ad un certo punto demordesse. La sera invece era ancora l\u00e0. La sua insistenza mi intener\u00ec. Il giorno dopo la chiamai sul set (...) mi accorsi che era decisamente superiore allo standard degli attori che avevamo\u00bb.\n\u00c8 un film, definito dallo stesso realizzatore, \u00abmaledetto\u00bb. Coincide, infatti, con una situazione familiare ed economica molto difficile per il regista bolognese.\n\u00c8 stato girato tra Ferrara e Bologna. \u00c8 possibile scorgere, nel corso del lungometraggio, il Teatro comunale di Ferrara e la Certosa di Bologna.\nDistribuzione.\n\"Thomas e gli indemoniati\" non fu mai distribuito nei cinema ma solo in festival.\nAttualmente non esiste una versione home video. \u00c8 presente una copia presso il Centro Cinema Citt\u00e0 di Cesena.\n\u00c8 stato presentato al Festival di Locarno. L'attore Bob Tonelli ha vinto il premio come miglior interprete.\nAccoglienza.\nPaolo Mereghetti sostiene che il film sia \u00abun'opera inclassificabile e senza riferimenti nel cinema di allora\u00bb.\nGordiano Lupi, invece, giudica il lungometraggio come \u00abambizioso quanto velleitario, pieno di simboli e di metafore, spesso poco comprensibili\u00bb."}
{"id": "4552316", "revid": "765341", "url": "https://it.wikipedia.org/wiki?curid=4552316", "title": "Conte Brassey", "text": "Conte Brassey \u00e8 stato un titolo nobiliare nel pari del Regno Unito. \u00c8 stato creato nel 1911 per il liberale politico ed ex Governatore di Victoria, Thomas Brassey, I barone Brassey. Era gi\u00e0 stato creato barone Brassey, di Bulkeley, nella contea Palatina di Chester, nel 1886, ed \u00e8 stato creato visconte Hythe, di Hythe, nella Contea di Kent. I titoli si estinsero con la morte di suo figlio, il secondo conte, nel 1919.\nHenry Brassey, I barone Brassey era il nipote del primo conte."}
{"id": "4552320", "revid": "1543377", "url": "https://it.wikipedia.org/wiki?curid=4552320", "title": "Ciclidi incubatori orali", "text": "I Ciclidi incubatori orali, conosciuti anche con il nome inglese di mouthbrooders sono un gruppo eterogeneo di specie di ciclidi che proteggono la loro prole incubando (o \"covando\") le uova in bocca oppure, dopo la schiusa, proteggono gli avannotti in bocca.\nIncubatori orali di uova.\nCome suggerisce il nome stesso queste specie covano le uova in bocca. Gi\u00e0 durante l'accoppiamento, dopo la fecondazione, la femmina (o il genitore incaricato) comincia a raggruppare le uova in bocca. Una volta deposte tutte le uova e con il sacco golare pieno, il genitore respira in modo pi\u00f9 pesante (spesso allarga maggiormente gli opercoli branchiali) e compie ad intervalli regolari alcuni movimenti, simili a colpi di tosse, per muovere ed ossigenare in modo uniforme le uova. Una volta nati, gli avannotti ritornano velocemente nella bocca del genitore in caso di pericolo. Gli esempi includono molte specie della Rift Valley, endemiche dei Grandi Laghi Africani: quasi tutti i ciclidi del Lago Malawi, e molte del Lago Tanganica e Vittoria, tra cui \"Maylandia\", \"Pseudotropheus\" e \"Tropheus\". Questo comportamento \u00e8 stato riscontrato anche in alcuni ciclidi americani, tra cui \"Geophagus steindachneri\".\nIncubatori orali larvofili.\nAlcune specie di ciclidi invece di covare le uova in bocca le depongono normalmente in una tana o su una superficie all'aperto ma proteggono gli avannotti in bocca in caso di pericolo. L'esempio pi\u00f9 conosciuto \u00e8 certamente la \"Tilapia\". Altre specie sono \"Geophagus altifrons\", alcune specie di \"Aequidens\", \"Gymnogeophagus\" e \"Satanoperca\". In questi casi il genitore che protegge i piccoli in bocca \u00e8 solitamente la femmina, anche se in \"Spathodus\", \"Eretmodus\", \"Tanganicodus\", alcune specie di \"Sarotherodon\", \"Aequidens\" e in \"Chromidotilapia guentheri\" sono entrambi i genitori ad assolvere questo compito. In casi pi\u00f9 rari sono solamente i maschi, come per \"Sarotherodon melanotheron\". Questo metodo riproduttivo sembra si sia evoluto in modo indipendente in diversi gruppi tassonomici di ciclidi.\nPredatori.\nQuesto particolare comportamento riproduttivo non poteva che spingere alcuni predatori ad evolversi per sfruttare questa facile fonte di cibo. Si sono cos\u00ec sviluppate specie di pesci pedofagi, che con le loro mascelle bloccano la bocca degli incubatori orali in un bacio mortale, \"succhiandone\" letteralmente uova o avannotti."}
{"id": "4552321", "revid": "1305772", "url": "https://it.wikipedia.org/wiki?curid=4552321", "title": "Musselburgh (Scozia)", "text": "Musselburgh (in gaelico scozzese: Baile nam Feusgan; 5,42\u00a0km\u00b2, ab. circa) \u00e8 una citt\u00e0 con \"status\" di \"burgh\" della costa sud-orientale della Scozia, facente parte dell'area amministrativa dell'East Lothian, della quale costituisce il centro principale (un tempo, per\u00f2, facente parte del Midlothian e della parrocchia civile di Inveresk), e situata di fronte al Firth of Forth (Mare del Nord) e lungo l'estuario del fiume Esk. Colloquialmente chiamata \"The Honest Toun\", contende a Edimburgo, dal centro della quale dista , il titolo di citt\u00e0 pi\u00f9 antica della Scozia.\nEtimologia.\nIl toponimo \"Musselburgh\" deriva dai frutti di mare (in inglese: \"mussels\") che giacciono sul Firth of Forth.\nStoria.\nIl territorio era originariamente abitato dai Votadini, una delle trib\u00f9 dell'et\u00e0 del ferro che aveva come centro principale nell'oppidum di Traprain Law, a circa 6 km ad est dell'attuale Haddington.\nI primi insediamenti stranieri sorsero sul territorio ad opera dell'esercito romano nell'ambito dell'espansione verso Nord dell'Impero romano, quando questo era governato dalla dinastia flavia. La provincia romana della Britannia, istituita tra il 43 e il 44, spinse su iniziativa del governatore Gneo Giulio Agricola il limes verso la Caledonia, superando il Vallo di Adriano e addentrandosi nel territorio dei Votadini.\nPoco a sud di Musselburgh, nei pressi del fiume Esk e dove sorge l'odierno villaggio di Inveresk, venne costruito un castrum in corrispondenza dell'estremit\u00e0 settentrionale della strada romana che da Chester proseguiva verso York, attraversando l'attuale East Lothian e raggiungendo infine il Firth of Forth. La sua collocazione venne portata alla luce da scavi archeologici in prossimit\u00e0 della St Michael's Church In seguito venne realizzato un ponte che permetteva di superare il fiume Esk del quale sono ancora presenti le fondamenta sull'attuale Old Bridge, citato per questo anche come Roman Bridge, che pi\u00f9 volte riedificato e allungato nei secoli continua la sua funzione come ponte pedonale.\nNei primi anni del XIV secolo, approssimativamente attorno al 1315, Musselburgh venne elevato allo status di burgh di baronia, titolo che ricevette prima della vicina Edimburgo alla quale venne concesso nel 1329; l'evento, motivo di orgoglio per la popolazione, \u00e8 ricordato in una canzone popolare locale, originariamente in lingua scots, che recita:\nMusselburgh \u00e8 conosciuta anche come \"The Honest Toun\", e questo viene celebrato con l'annuale elezione dell\"'Honest Lad and Lass\" (ragazzo e ragazza sinceri). Il motto cittadino, \"Honestas\", risale al 1332, quando l'allora reggente di Scozia, Thomas Randolph, I conte di Moray, mor\u00ec nella cittadina dopo una lunga malattia, durante la quale si interess\u00f2 con devozione ai suoi abitanti. Il suo successore, Donald II di Mar, rimastone impressionato, attribu\u00ec la sua vicinanza alla popolazione per l'onest\u00e0 espressa da coloro che lo assistettero, da cui \"Honest Toun\" (citt\u00e0 onesta, citt\u00e0 degli onesti).\nIl 10 settembre 1547 Musselburgh fu teatro di uno scontro a fuoco tra gli eserciti del Regno d'Inghilterra e del Regno di Scozia e conosciuta come battaglia di Pinkie Cleugh o semplicemente come battaglia di Pinkie. La sanguinosa battaglia svoltasi sulle sponde del fiume Esk, parte della serie di guerre indicate come Brutale corteggiamento e pi\u00f9 in generale nell'ambito delle guerre anglo-scozzesi, vide affrontarsi le truppe scozzesi, stimate tra i e i uomini e capeggiate da Archibald Douglas, VI conte di Angus e James Hamilton, duca di Ch\u00e2tellerault e II conte di Arran e quelle inglesi, guidate da Edward Seymour, I duca di Somerset, che contavano su uomini e 30 navi da guerra. Al termine prevalsero gli inglesi, che a fronte di perdite limitate, stimate tra i 200 e 600 soldati, vide le perdite avversarie stimate tra i e i morti con prigionieri. La disfatta scozzese fu cos\u00ec pesante da essere ricordata in seguito come \"Black Saturday\" (sabato nero).\nGeografia fisica.\nCollocazione.\nMusselburgh si trova tra Edimburgo (da cui dista appena ) ed Aberlady o Haddington (rispettivamente ad est della prima e ad ovest delle seconde), a circa 8\u00a0km a nord di Dalkeith e a circa 35\u00a0km ad ovest di North Berwick.\nMonumenti e luoghi d'interesse.\nArchitetture civili.\nPinkie House.\nTra gli edifici d'interesse di Musselburgh, figura la \"Pinkie House\", costruita dai monaci dell'Abbazia di Dunfermline intorno alla fine del XIV secolo e poi divenuta di propriet\u00e0 della famiglia Seton. Ora ospita il campus della \"Loretto School\".\nAltro.\nCroce di mercato.\nA Musselburgh si trova una \"mercat cross\" (la versione scozzese della croce di mercato) risalente XVIII secolo.\nSociet\u00e0.\nEvoluzione demografica.\nAl censimento del 2001, Musselburgh contava una popolazione pari a abitanti.\nInfrastrutture e trasporti.\nMusselburgh \u00e8 collegato alle vicine localit\u00e0 tramite una rete di infrastruttuire stradali e ferroviarie.\nLa cittadina \u00e8 dotata di due stazioni ferroviarie. La stazione di Musselburgh, aperta nel 1988, \u00e8 collocata nella parte occidentale dell'abitato, nelle vicinanze della Queen Margaret University, ed offre servizi regolari sulla East Coast Main Line su convogli gestiti da Abellio ScotRail in arrivo dalla stazione di Edimburgo Waverley per quella di North Berwick.\nLa seconda, la stazione di Wallyford, \u00e8 pi\u00f9 recente; aperta nel 1994 \u00e8 sita nel villaggio di Wallyford e precede quella di Musselburgh sulla North Berwick Line. \nOriginariamente Musselburgh era servita da una stazione ferroviaria della scomparsa North British Railway posizionata vicino al centro della citt\u00e0, al termine di un breve ramo della Newhailes Junction. Progressivamente dismessa, i servizi di trasporto passeggeri cessarono nel 1964, mentre il traffico venne definitivamente soppresso nei primi anni settanta. Il tracciato dell'originale linea ferroviaria \u00e8 ora occupato da un'arteria stradale che attraversa l'area di Fisherrow della citt\u00e0."}
{"id": "4552322", "revid": "838137", "url": "https://it.wikipedia.org/wiki?curid=4552322", "title": "Musselburgh", "text": ""}
{"id": "4552324", "revid": "149485", "url": "https://it.wikipedia.org/wiki?curid=4552324", "title": "Campionati europei di canottaggio 2013", "text": "I Campionati europei di canottaggio 2013 sono stati la 60\u00aa edizione della manifestazione. Si sono svolti tra il 31 maggio e il 2 giugno 2013 a Siviglia, in Spagna."}
{"id": "4552326", "revid": "889336", "url": "https://it.wikipedia.org/wiki?curid=4552326", "title": "Classifica dei marcatori della Supercopa de Espa\u00f1a", "text": "Classifica dei calciatori con almeno due gol nella Supercoppa Spagnola dalla prima edizione all'edizione 2020 compresa.\nIn grassetto i calciatori ancora in attivit\u00e0 in squadre spagnole.\nStatistiche varie.\nAlcune statistiche sui calciatori presenti in classifica:"}
{"id": "4552327", "revid": "287204", "url": "https://it.wikipedia.org/wiki?curid=4552327", "title": "Basket Barcellona 2012-2013", "text": "La stagione 2012-2013 del Basket Barcellona \u00e8 stata la terza consecutiva disputata in Legadue.\nSponsorizzata dalla Sigma Supermercati, la societ\u00e0 della provincia di Messina si \u00e8 classificata al primo posto in campionato e ha partecipato ai play-off per la promozione in Serie A, ma \u00e8 stata eliminata ai quarti dalla Bitumcalor Trento.\nDirigenza.\nLa dirigenza \u00e8 composta da:"}
{"id": "4552334", "revid": "767487", "url": "https://it.wikipedia.org/wiki?curid=4552334", "title": "Incidente di Aztec", "text": "L'incidente di Aztec \u00e8 un presunto UFO crash che sarebbe avvenuto nel 1948 ad Aztec, in Nuovo Messico. Qualche anno pi\u00f9 tardi si \u00e8 scoperto che si trattava di un imbroglio, ma alcuni ufologi restano convinti che l'incidente sia realmente accaduto.\nNotizie sull'incidente.\nNell'ottobre e novembre 1949 il giornalista statunitense Frank Scully pubblic\u00f2 un articolo in due puntate sulla rivista \"Variety\" in cui raccontava una storia che gli era stata riferita da due uomini sulla caduta al suolo di un UFO nel nord-ovest del Nuovo Messico, vicino al confine dell'Arizona, che era avvenuta il 25 marzo 1948. L'oggetto sarebbe stato recuperato dai militari ed esaminato da alcuni scienziati; all'interno dell'UFO sarebbero stati ritrovati i corpi di alcuni umanoidi di piccola statura. Uno dei due informatori di Scully avrebbe detto di essere uno degli scienziati coinvolti nella vicenda.\nNel 1950 Scully pubblic\u00f2 un libro, \"Behind the Flying Saucers\", in cui forn\u00ec nuovi particolari della storia, rivelando che l'UFO aveva un diametro di circa 30 metri ed era composto da un metallo completamente resistente al calore; oltre all'UFO caduto in Nuovo Messico ve ne sarebbe stato un altro caduto in Arizona e in totale sarebbero stati recuperati i corpi di 16 umanoidi. Negli UFO sarebbero stati ritrovati anche strani simboli simili a geroglifici. Gli UFO e gli umanoidi sarebbero stati trasportati in una base aerea, la Wright-Petterson Air Force Base. Scully rivel\u00f2 anche i nomi dei suoi due informatori: uno era un ricco uomo d'affari, Silas Newton, e l'altro era uno scienziato conosciuto come \"il dott. Gee\".\nIndagini e scoperta dell'imbroglio.\nUn giornalista del \"San Francisco Chronicle\", Philip Cahn, cominci\u00f2 a indagare sulla vicenda, ma non riusc\u00ec a scoprire testimoni della caduta dell'UFO; gli abitanti della zona non furono neanche in grado di confermare insoliti movimenti di militari nel periodo di caduta dell'UFO. Cahn scopr\u00ec che il dott. Gee si chiamava in realt\u00e0 Leo Gebauer e insieme a Silas Newton avevano viaggiato nella zona cercando di vendere strumenti, a loro dire basati sulla tecnologia aliena, per la ricerca di petrolio, gas e oro. Per convincere i potenziali acquirenti, Silas Newton mostrava loro un presunto pezzo recuperato dall'UFO. Con un gioco di destrezza Cohn riusc\u00ec ad impadronirsene, lo fece analizzare e si scopr\u00ec che era composto da alluminio per pentole. Nel 1952 i particolari della truffa furono raccontati in un articolo pubblicato sulla rivista True. A seguito dell'articolo vennero allo scoperto diverse persone truffate da Newton e Gebauer, che vennero arrestati nel 1953.\nScully ritorn\u00f2 sulla vicenda nel libro \"In Armour Bright\" pubblicato nel 1963, in cui afferm\u00f2 di credere ancora alla veridicit\u00e0 della caduta dell'UFO, precisando che sarebbe avvenuta vicino Aztec; da allora la storia \u00e8 stata denominata \"incidente UFO di Aztec\".\nNuovo interesse per il caso.\nDalla met\u00e0 degli anni cinquanta alla fine degli anni settanta gli ufologi considerarono troppo screditata la storia dell'incidente di Aztec e nell'ambiente ufologico non se ne parl\u00f2 pi\u00f9.\nAll'inizio degli anni ottanta, l'ufologo Leonard Stringfield ebbe un colloquio con un professore in pensione dell'University of South Florida, che gli disse di avere saputo da alcuni testimoni che nel 1948 i militari avevano recuperato un UFO caduto nel sud degli USA, vicino al confine con il Messico. In seguito a ci\u00f2, Stringfield pens\u00f2 che in qualche modo l'incidente fosse avvenuto realmente.\nNel 1986 vi fu una ripresa di interesse verso il caso, con la pubblicazione di un libro scritto da William Steinman e Wendelle Stevens. Steinman si interess\u00f2 del caso dopo la lettura del libro di Scully e decise di effettuare delle indagini. Secondo gli autori, l'incidente sarebbe realmente accaduto e avrebbe subito un insabbiamento da parte dei militari. La caduta dell'UFO sarebbe stata rilevata da tre diverse stazioni radar, ma il segnale sarebbe stato spiegato come un falso allarme; gli alieni morti sarebbero stati 14 e non 16 come riportato da Scully; uno degli scienziati che avrebbero esaminato l'UFO conosceva Leo Gebauer e sarebbe stato la sua fonte di informazioni. Le fonti dei due autori non sono state mai rivelate n\u00e9 verificate.\nNel 2011 \u00e8 stato scoperto un documento, datato 22 marzo 1950, che sarebbe stato redatto da un agente dell'FBI, Guy Hottel, e indirizzato al capo dell'organizzazione, Edgar Hoover. Nel documento, successivamente chiamato \"Memo Hottel\", l'agente informava Hoover che in Nuovo Messico erano caduti tre UFO e al loro interno erano stati ritrovati i corpi di alcuni umanoidi, di statura molto piccola. Per gli ufologi il documento era una prova dell'autenticit\u00e0 dell'incidente di Aztec, mentre gli scettici trovavano strano che un documento del genere non fosse stato classificato come segreto. Successivamente \u00e8 stato scoperto che il cosiddetto \"Memo Hottel\" in realt\u00e0 \u00e8 il racconto di un articolo pubblicato sul \"The Wyandotte Echo\", quotidiano di Kansas City; l'articolo \u00e8 a sua volta basato sul racconto di un commerciante locale di automobili al direttore di una stazione radio locale.\nNel 2011 \u00e8 stato inoltre pubblicato un altro libro sull'incidente, scritto da Scott e Suzanne Ramsey con la collaborazione di Frank Thayer. Nel libro vengono portate nuove testimonianze e citati diversi documenti, per cui secondo gli autori l'incidente sarebbe realmente avvenuto pi\u00f9 o meno come \u00e8 stato originariamente descritto da Scully. L'ufologo Kevin Randle, autore di un libro sul caso Roswell, ha trovato diverse incongruenze nel libro dei Ramsey, tra cui: Scully nel suo libro aveva parlato di due schianti, non di uno solo; molti documenti citati non si riferiscono al caso di Aztec; a differenza di Roswell, dove i testimoni si trovarono subito, per Aztec non si sono mai fatti avanti per molti anni; nel caso di Roswell vi furono evidenze fisiche (es. ritrovamento di materiali), che mancano completamente nel caso di Aztec. In conclusione, Randle afferma che non vi sono elementi sufficienti per potere affermare che l'UFO crash di Aztec sia realmente avvenuto.\nIl rinnovato interesse per il caso ha dato origine ad un convegno annuale, l'Aztec UFO Symposium, che si \u00e8 svolto ad Aztec dal 1997 al 2011."}
{"id": "4552346", "revid": "318922", "url": "https://it.wikipedia.org/wiki?curid=4552346", "title": "Classifica dei marcatori della Supercoppa Spagnola", "text": ""}
{"id": "4552351", "revid": "98919967", "url": "https://it.wikipedia.org/wiki?curid=4552351", "title": "Equazione di trasmissione di Friis", "text": "In ingegneria delle telecomunicazioni, l'equazione di trasmissione di Friis \u00e8 una formula che serve a calcolare il rapporto tra la potenza ricevuta da un'antenna e la potenza trasmessa, in condizioni ideali. La formula fu scritta nel 1945 da Harald Friis, presso i Bell Laboratories.\nForma base dell'equazione.\nLa forma pi\u00f9 semplice dell'equazione di Friis \u00e8 la seguente.\nDate due antenne, il rapporto fra la potenza ricevuta e la potenza trasmessa \u00e8 dato da:\ndove formula_2 e formula_3 sono i guadagni delle antenne (rispetto ad un'antenna isotropa), formula_4 la lunghezza d'onda della portante radio e formula_5 la distanza tra le antenne. L'inverso del terzo fattore rappresenta la cosiddetta attenuazione di spazio libero.\nIn radiotecnica risulta pi\u00f9 comodo rappresentare le potenze e i guadagni in decibel (dB). In tal caso l'equazione precedente pu\u00f2 essere modificata nel seguente modo:\ndove formula_5 \u00e8 espressa in km, formula_2 e formula_3 sono in dB, formula_10 \u00e8 la frequenza della portante in GHz e formula_11 \u00e8 la velocit\u00e0 della luce nel vuoto."}
{"id": "4552358", "revid": "695564", "url": "https://it.wikipedia.org/wiki?curid=4552358", "title": "Matthew Kiichi Heafy", "text": ""}
{"id": "4552368", "revid": "167951", "url": "https://it.wikipedia.org/wiki?curid=4552368", "title": "Cinema!!!", "text": "Cinema!!! \u00e8 una miniserie televisiva del 1979 diretta dal regista Pupi Avati."}
{"id": "4552371", "revid": "59199809", "url": "https://it.wikipedia.org/wiki?curid=4552371", "title": "Gilbert Sackville, VIII conte De La Warr", "text": ""}
{"id": "4552388", "revid": "339392", "url": "https://it.wikipedia.org/wiki?curid=4552388", "title": "Inazuma Eleven 2 - Bufera di neve", "text": ""}
{"id": "4552390", "revid": "1543377", "url": "https://it.wikipedia.org/wiki?curid=4552390", "title": "Futbola Klubs RKB-Arma R\u012bga", "text": "Il Futbola Klubs RKB-Arma R\u012bga, o pi\u00f9 semplicemente RKB-Arma era una societ\u00e0 calcistica lettone di Riga.\nStoria.\nFondata nel 1994 col nome di \"R\u012bga-LSPA\" cambi\u00f2 pi\u00f9 volte nome nel corso della storia. Esord\u00ec in 1. L\u012bga con un nono posto. Al secondo anno di attivit\u00e0 cambi\u00f2 subito nome in \"AVV-LSPA\" migliorando la posizione precedente, giungendo quinto.\nDopo un nuovo quinto posto nel 1997 cambi\u00f2 nome in \"Ranto-AVV\" e, soprattutto, vinse il campionato conquistandosi un posto in Virsl\u012bga. L'anno successivo, cambi\u00f2 nome in \"Ranto-Miks\", ma fin\u00ec ultimo, con appena due vittorie all'attivo, retrocedendo subito.\nDopo un secondo posto nel 1999 come \"LBB-Mido\", nel 2000 assunse la sua denominazione finale di \"RKB-Arma\". Dopo un quarto posto e un nuovo secondo posto nel 2002 vinse nuovamente il campionato tornando in Virsl\u012bga.\nLa seconda avventura in massima serie, per\u00f2, fin\u00ec come la prima: ultimo posto con appena due vittorie all'attivo e, a fine anno, il club fall\u00ec.\nGiocatori.\nIl club forn\u00ec un solo giocatore alla Nazionale di calcio della Lettonia: fu Aleksandrs Loba\u0146ovs a giocare due partite nel 1998."}
{"id": "4552392", "revid": "643662", "url": "https://it.wikipedia.org/wiki?curid=4552392", "title": "RKB-Arma", "text": ""}
{"id": "4552393", "revid": "438678", "url": "https://it.wikipedia.org/wiki?curid=4552393", "title": "Signoria di Forl\u00ec", "text": ""}
{"id": "4552397", "revid": "643662", "url": "https://it.wikipedia.org/wiki?curid=4552397", "title": "Ranto/AVV", "text": ""}
{"id": "4552398", "revid": "643662", "url": "https://it.wikipedia.org/wiki?curid=4552398", "title": "RKB-Arma R\u012bga", "text": ""}
{"id": "4552410", "revid": "372624", "url": "https://it.wikipedia.org/wiki?curid=4552410", "title": "Giulio Brocherel", "text": ""}
{"id": "4552415", "revid": "253269", "url": "https://it.wikipedia.org/wiki?curid=4552415", "title": "Virginia Cherrill", "text": "Biografia.\nNata in una cittadina rurale nell'Illinois, si trasfer\u00ec a Hollywood grazie all'amicizia con l'attrice e agente cinematografica Sue Carol. \nLa sua fama \u00e8 legata al ruolo della fioraia cieca nel film \"Luci della citt\u00e0\" (1931), in cui recit\u00f2 con Charlie Chaplin, che la scelse dopo averla conosciuta in occasione di un incontro di boxe. La lavorazione del film fu difficile per la Cherrill, che non aveva sufficiente esperienza nella recitazione e che rischi\u00f2 pi\u00f9 volte di essere licenziata.\nNello stesso anno fu protagonista della commedia romantica \"Girls Demand Excitement\" (1931), dove recit\u00f2 accanto a John Wayne, allora giovane attore in cerca di affermazione.\nNel 1933 pass\u00f2 dalla MGM alla Fox, dopo aver terminato le riprese di \"The Nuisance\", ma le vennero offerte solo parti minori e la sua breve carriera cinematografica declin\u00f2 rapidamente, concludendosi nel 1936 con il film \"Troubled Waters\", una delle prime apparizioni sugli schermi dell'attore britannico James Mason.\nSi spos\u00f2 quattro volte: dopo il primo matrimonio con Irving Adler, il 9 febbraio 1934 spos\u00f2 l'attore Cary Grant, dal quale divorzi\u00f2 nel marzo dell'anno successivo. Il terzo matrimonio con il Pari britannico George Child-Villiers dur\u00f2 dal 1937 al 1946. Il quarto marito fu Florian Kazimierz Martini, asso dell'aviazione polacca, con cui fu sposata dal 1948 fino alla morte."}
{"id": "4552420", "revid": "1543377", "url": "https://it.wikipedia.org/wiki?curid=4552420", "title": "Pallacanestro ai XV Giochi dei piccoli stati d'Europa", "text": "Il torneo di pallacanestro ai XV Giochi dei piccoli stati d'Europa si svolge dal 28 maggio al 1\u00ba giugno 2013."}
{"id": "4552463", "revid": "767487", "url": "https://it.wikipedia.org/wiki?curid=4552463", "title": "Nate Newton", "text": "Carriera professionistica.\nWashington Redskins.\nNel 1983. Newton firm\u00f2 come free agent coi Washington Redskins dopo non essere stato scelto nel draft ma fu svincolato durante il training camp. La notte in cui fu tagliato si infortun\u00f2 in un serio incidente d'auto.\nTampa Bay Bandits.\nSuccessivamente, Newton firm\u00f2 coi Tampa Bay Bandits della ora defunta United States Football League, che lo scelse nel 1983, in quello che la USFL chiam\u00f2 Territorial Draft. Vi gioc\u00f2 per due anni (1984 and 1985) nel ruolo di offensive tackle.\nDallas Cowboys.\nQuando la USFL fall\u00ec, Newton firm\u00f2 come free agent coi Dallas Cowboys nel 1986. Inizi\u00f2 come offensive lineman di riserva e fu soprannominato \"the Kitchen\" (\"la cucina\") poich\u00e9 era pi\u00f9 grosso di William \"The Refrigerator\" Perry dei Chicago Bears. Anche se divenne titolare come guardia sinistra nel 1987, l'esplosione di Newton giunse con l'arrivo di Jimmy Johnson come allenatore dei Cowboys nel 1989, il quale lo spost\u00f2 nel ruolo di tackle destro titolare.\nNel 1992, a causa degli miglioramenti di Erik Williams, fu spostato nel ruolo di guardia sinistra, in modo da trovare spazio ai due ottimi giocatori nella linea offensiva.\nDal 1992 al 1995, insieme a Erik Williams, Mark Tuinei, Mark Stepnoski e Larry Allen, Newton fece parte di una delle migliori linee offensive della storia della NFL. Newton fu convocato per sei Pro Bowl, solo Larry Allen ottenne pi\u00f9 convocazioni in carriera tra gli uomini della linea offensiva di Dallas. La sua abilit\u00e0 di proteggere il quarterback Troy Aikman e il running back Emmitt Smith contribuirono a far vincere tre Super Bowl ai Cowboys, nel 1992, 1993 e 1995. Si ritir\u00f2 dopo aver passato la stagione 1999 coi Carolina Panthers.\nCollegamenti esterni.\n "}
{"id": "4552469", "revid": "287204", "url": "https://it.wikipedia.org/wiki?curid=4552469", "title": "NJ Legion Iced Tea", "text": "NJ Legion Iced Tea \u00e8 un singolo degli A Day to Remember, il primo estratto dal terzo album in studio \"Homesick\", pubblicato il 27 gennaio 2009 dalla Victory Records."}
{"id": "4552474", "revid": "88740", "url": "https://it.wikipedia.org/wiki?curid=4552474", "title": "Colpo di luna (Simenon)", "text": "Colpo di luna \u00e8 un romanzo di Georges Simenon, titolo originale \"Le Coup de lune\", pubblicato per la prima volta su \u00abCandide\u00bb dal 19 gennaio al 9 marzo 1933 (in 8 puntate, nn. 462-469), quindi in volume da Arth\u00e8me Fayard nell'aprile dello stesso anno.\nIn italiano \u00e8 uscito da Mondadori nel luglio 1934, tradotto da H. Majnoni d'Intignano; quindi da Marina Di Leo per Adelphi di Milano nel 2003 (\"Biblioteca Adelphi\" n\u00b0 367). Il romanzo \u00e8 selezionato nella scelta di \"Romans I\", a cura di Jacques Dubois e Beno\u00eet Denis, \"Biblioth\u00e8que de la Pl\u00e9iade\", Gallimard, 2003 e nel corrispettivo italiano di \"Romanzi I\", (\u201cLa Nave Argo\u201d n. 8), Adelphi 2004.\nTrama.\n\u00c8 la storia di un giovane francese, Joseph Timar, che tenta l'avventura africana nel Gabon, dove il calore insopportabile, il rifiuto dei coloni da parte della popolazione indigena e le difficolt\u00e0 pratiche fanno crollare il suo sogno esotico. Quando viene commesso un omicidio, Joseph sospetta subito Ad\u00e8le, tenutaria del ristorante dell'hotel a Libreville dove lui alloggia. Proprio lei che \u00e8 stata, gi\u00e0 dal primo giorno, la sua amante.\nAdattamento cinematografico.\nIl romanzo \u00e8 stato adattato liberamente da Serge Gainsbourg nel suo film \"Equator - L'amante sconosciuta\" (\"\u00c9quateur\", 1983)."}
{"id": "4552486", "revid": "1543377", "url": "https://it.wikipedia.org/wiki?curid=4552486", "title": "Phi Sagittarii", "text": "Phi Sagittarii (Phi Sgr, \u03c6 Sagittarii, \u03c6 Sgr, Nanto, Namalsadirah 1, Awal al Sadira) \u00e8 una stella di magnitudine apparente 3,16 della costellazione del Sagittario. Dista 239 anni luce dal sistema solare.\nCaratteristiche fisiche.\nStella non molto studiata considerando la sua relativa brillantezza, Phi Sagittarii \u00e8 una gigante blu di classe spettrale B8III anche se, con raggio 4,8 volte quello del Sole, pare trattarsi pi\u00f9 di una subgigante che ha da poco terminato la fusione dell'idrogeno all'interno del proprio nucleo, che di una vera e propria gigante.\nIn passato \u00e8 stato suggerito che la stella avesse una compagna, tuttavia non ci sono state conferme a proposito e non pare avere legami fisici con altre stelle ma solo compagne ottiche."}
{"id": "4552487", "revid": "21880", "url": "https://it.wikipedia.org/wiki?curid=4552487", "title": "Mapinguari (botanica)", "text": ""}
{"id": "4552492", "revid": "767487", "url": "https://it.wikipedia.org/wiki?curid=4552492", "title": "Nils Berntsen", "text": "Carriera.\nClub.\nBerntsen gioc\u00f2 con la maglia del Lyn Oslo.\nNazionale.\nConta una presenza per la . Il 15 giugno 1924, infatti, subentr\u00f2 a Gunnar Andersen nella sconfitta per 0-2 contro la ."}
{"id": "4552496", "revid": "751106", "url": "https://it.wikipedia.org/wiki?curid=4552496", "title": "Sacro (religione sumera)", "text": ""}
{"id": "4552497", "revid": "751106", "url": "https://it.wikipedia.org/wiki?curid=4552497", "title": "Sacro (religione babilonese)", "text": ""}
{"id": "4552499", "revid": "599013", "url": "https://it.wikipedia.org/wiki?curid=4552499", "title": "Frode Bjerkholt", "text": "Carriera.\nClub.\nBjerkholt gioc\u00f2 con la maglia del Larvik Turn.\nNazionale.\nConta una presenza per la . Il 14 settembre 1913, infatti, fu in campo nel pareggio per 1-1 contro la ."}
{"id": "4552505", "revid": "767487", "url": "https://it.wikipedia.org/wiki?curid=4552505", "title": "Godfred Bysheim", "text": "Carriera.\nClub.\nBysheim gioc\u00f2 con la maglia dello Hardy.\nNazionale.\nConta una presenza per la . Il 6 settembre 1936, infatti, fu in campo nella sconfitta per 0-2 contro la ."}
{"id": "4552511", "revid": "751106", "url": "https://it.wikipedia.org/wiki?curid=4552511", "title": "Sacro (religione germanica)", "text": ""}
{"id": "4552512", "revid": "767487", "url": "https://it.wikipedia.org/wiki?curid=4552512", "title": "Egil Jevanord", "text": "Carriera.\nClub.\nJevanord gioc\u00f2 con le maglie di Spartacus e Lyn Oslo.\nNazionale.\nConta 5 presenze per la . Esord\u00ec in squadra il 21 ottobre 1945, nella sconfitta per 10-0 contro la ."}
{"id": "4552514", "revid": "437645", "url": "https://it.wikipedia.org/wiki?curid=4552514", "title": "Gotland (incrociatore)", "text": ""}
{"id": "4552517", "revid": "111795629", "url": "https://it.wikipedia.org/wiki?curid=4552517", "title": "Arthur Rothstein", "text": "\u00c8 considerato uno dei principali fotogiornalisti americani. In una carriera che \u00e8 durata cinquant'anni, ha provocato, intrattenuto e informato il popolo americano. Le sue fotografie sono passate dai campi di baseball al dramma della guerra, dal combattere dei contadini rurali ai presidenti degli Stati Uniti."}
{"id": "4552518", "revid": "59160779", "url": "https://it.wikipedia.org/wiki?curid=4552518", "title": "Calendario mussulmano", "text": ""}
{"id": "4552522", "revid": "1543377", "url": "https://it.wikipedia.org/wiki?curid=4552522", "title": "Pallavolo ai XV Giochi dei piccoli stati d'Europa", "text": "Il torneo di pallavolo ai XV Giochi dei piccoli stati d'Europa si \u00e8 svolto dal 28 maggio al 1\u00ba giugno 2013."}
{"id": "4552528", "revid": "767487", "url": "https://it.wikipedia.org/wiki?curid=4552528", "title": "Sigurd Eek", "text": "Carriera.\nClub.\nEek gioc\u00f2 con la maglia dell'Odd.\nNazionale.\nConta una presenza per la . Il 21 settembre 1924, infatti, fu in campo nella sconfitta per 6-1 contro la ."}
{"id": "4552534", "revid": "889336", "url": "https://it.wikipedia.org/wiki?curid=4552534", "title": "Arcavacata", "text": "Arcavacata ( ) \u00e8 una frazione del comune di Rende, di abitanti (2009), in provincia di Cosenza.\nGeografia fisica.\nSorge nella zona nord-occidentale del comune di Rende ed ha un territorio per lo pi\u00f9 collinare, che oscilla tra i 240 e i 370 m s.l.m.. Su queste colline si estende in direzione nord-sud l'Universit\u00e0 della Calabria.\nOrigini del nome.\nLa denominazione \"Arcavacata\" proviene dall'esistenza di un'antica fortezza-vedetta \"Arce-vocata\", della quale si parla in alcuni documenti pontifici del Medioevo.\nStoria.\nLa leggenda.\nL'insolito toponimo ha dato luogo a diverse interpretazioni, ma dai nativi \u00e8 fatto derivare da \"arca-vac\u00e0ta\", ed \u00e8 posto in relazione a un avvenimento leggendario collocato ad alcuni secoli di distanza da oggi.\nIn una notte invernale di pioggia e forte vento, un cieco e uno zoppo camminavano per strada in cerca di ricovero. A un tratto una luce rischiar\u00f2 i due infermi e una voce ingiunse loro di scavare. Ascoltata la voce, la luce faceva loro strada. Scavando si accorsero di toccare un arco e sotto l'arco qualcosa di particolare li blocc\u00f2. La luce divenne pi\u00f9 intensa, rischiar\u00f2 tutto e cos\u00ec il cieco vide e lo zoppo cominci\u00f2 a camminare. La voce disse loro che erano guariti e che in quel luogo sarebbe dovuta sorgere una chiesa. Ci\u00f2 che avevano rinvenuto era un quadro raffigurante la Madonna con Ges\u00f9 bambino. La chiesa venne eretta e il quadro fu posto sopra l'altare (tutt'ora si trova l\u00ec). Cavato da un arco il quadro diede il nome al luogo dove venne trovato: Arcavacata. Il quadro \u00e8 del XIV secolo ed \u00e8 di perenne devozione alla Madonna della Consolazione da parte degli abitanti di Arcavacata.\nCultura.\nUniversit\u00e0.\nL'Universit\u00e0 della Calabria \u00e8 ubicata sulle colline di Arcavacata in prossimit\u00e0 dello svincolo autostradale (A2) Rende-Cosenza nord, della Salerno-Reggio Calabria e a poco pi\u00f9 di 3\u00a0km dalla stazione ferroviaria di Castiglione Cosentino, nodo di collegamento per Cosenza, Paola e Sibari.\nMuseo di paleontologia.\nSituato lungo il ponte Pietro Bucci, \u00e8 strutturato in modo semplice e chiaro: si sviluppa attraverso una sequenza cronologica di espositori e di pannelli illustrativi che permettono la comprensione degli argomenti trattati. Negli espositori sono racchiusi i milioni di anni di storia della vita sulla Terra. Una storia che si pu\u00f2 immaginare osservando con attenzione le forme fossili. Le collezioni comprendono reperti fossili di invertebrati di diversa et\u00e0, provenienti sia dal territorio italiano sia da alcune localit\u00e0 fossilifere mondiali, resti di vertebrati dal famoso sito di Cessaniti ed un dinosauro erbivoro Ouranosaurus nigeriensis."}
{"id": "4552537", "revid": "599013", "url": "https://it.wikipedia.org/wiki?curid=4552537", "title": "Emil Hansen", "text": "Carriera.\nClub.\nHansen gioc\u00f2 con la maglia dello \u00d8rn.\nNazionale.\nConta 5 presenze per la . Esord\u00ec il 25 giugno 1916, quando fu schierato in campo nella sconfitta per 0-2 contro la ."}
{"id": "4552539", "revid": "59161426", "url": "https://it.wikipedia.org/wiki?curid=4552539", "title": "Finanziamento illecito ai partiti politici", "text": ""}
{"id": "4552540", "revid": "59161428", "url": "https://it.wikipedia.org/wiki?curid=4552540", "title": "Finanziamento pubblico ai partiti politici", "text": ""}
{"id": "4552542", "revid": "767487", "url": "https://it.wikipedia.org/wiki?curid=4552542", "title": "Thor Moxnes", "text": "Carriera.\nClub.\nMoxnes gioc\u00f2 per il Freidig.\nNazionale.\nConta 5 presenze per la . Esord\u00ec il 12 giugno 1948, nella vittoria per 1-2 contro la ."}
{"id": "4552548", "revid": "767487", "url": "https://it.wikipedia.org/wiki?curid=4552548", "title": "Kjell Moe", "text": "Biografia.\nEra il fratello di Thorleif, Sten e Sverre Moe, anch'essi giocatori di calcio.\nCarriera.\nClub.\nMoe gioc\u00f2 per il Fredrikstad dal 1938 al 1945.\nNazionale.\nConta 2 presenze e una rete per la . Esord\u00ec il 26 agosto 1945, nella sconfitta per 4-2 contro la , partita in cui realizz\u00f2 una rete."}
{"id": "4552550", "revid": "767487", "url": "https://it.wikipedia.org/wiki?curid=4552550", "title": "Arvid Syrrist", "text": "Carriera.\nClub.\nSyrrist gioc\u00f2 con la maglia del Frigg.\nNazionale.\nConta 5 presenze per la . Esord\u00ec il 14 settembre 1924, nella sconfitta per 1-3 contro la ."}
{"id": "4552552", "revid": "122819078", "url": "https://it.wikipedia.org/wiki?curid=4552552", "title": "Tennis ai XV Giochi dei piccoli stati d'Europa", "text": "Il torneo di tennis ai XV Giochi dei piccoli stati d'Europa si \u00e8 svolto dal 28 maggio al 1\u00ba giugno 2013."}
{"id": "4552555", "revid": "767487", "url": "https://it.wikipedia.org/wiki?curid=4552555", "title": "Erling Gripp", "text": "Carriera.\nClub.\nGripp gioc\u00f2 con la maglia del Kvik.\nNazionale.\nConta una presenza per la . Il 21 settembre 1947, infatti, fu in campo nella sconfitta per 3-5 contro la ."}
{"id": "4552557", "revid": "1543377", "url": "https://it.wikipedia.org/wiki?curid=4552557", "title": "Richard Harlan", "text": "Biografia.\nNato a Philadelphia, figlio di un ricco mercante quacchero Giosu\u00e8 Harlan e sua moglie Sara.\nMaggiore di tre anni del fratello Josiah Harlan, che sarebbe diventato il primo americano a visitare l'Afghanistan e probabile ispirazione per il racconto di Rudyard Kipling \"L'uomo che volle farsi re\".\nSi \u00e8 laureato in medicina presso l'Universit\u00e0 della Pennsylvania e ha lavorato come medico chirurgo sulle navi della Compagnia britannica delle Indie orientali.\nNel 1821 fu eletto professore di anatomia comparata al museo di Philadelphia.\nUna delle sue passioni era la raccolta e lo studio di crani umani. Al suo culmine, la sua collezione comprendeva 275 teschi, la pi\u00f9 grande mai esistita in America. Mor\u00ec di apoplessia a New Orleans, Louisiana."}
{"id": "4552559", "revid": "327773", "url": "https://it.wikipedia.org/wiki?curid=4552559", "title": "Taraxacum", "text": "Il Taraxacum \u00e8 un genere di piante angiosperme dicotiledoni della famiglia delle Asteraceae.\nEtimologia.\nIl nome del genere (\"Taraxacum\") \u00e8 attestato in epoca medioevale dal persiano (attraverso l'arabo) \"Talkh chakok\" che significherebbe \"erba amara\". In Europa tale nome fu introdotto dal botanico di Francoforte Adam Lonitzer nel XV secolo. Esistono altre incerte etimologie dal greco antico collegate alle molteplici propriet\u00e0 risananti di quest'erba.\nIl nome scientifico del genere \u00e8 stato proposto dal botanico germanico Friedrich Heinrich Wiggers (1746-1811) nella pubblicazione \"Primitiae Florae Holsaticae. Kiel.\" (Prim. Fl. Holsat. 56, adnot. x, y, z.) del 1780.\nDescrizione.\nHabitus. Le specie di questo gruppo in genere sono piante perenni scapose non molto alte con abbondante latice amaro. La forma biologica prevalente \u00e8 emicriptofita rosulata (H ros), ossia sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e hanno le foglie disposte a formare una rosetta basale. La riproduzione delle specie di questo genere pu\u00f2 avvenire normalmente per via sessuale oppure anche in modo apomittico.\nRadici. Le radici sono dei grossi fittoni perenni, a volte ramificati, con una tunica formata da fibre poco addensate. Il fittone \u00e8 perenne e quando aumenta in grossezza la sua lunghezza si espande e si contrae alternativamente. Nella radice \u00e8 presente un lattice amaro. Le radici a volte sono circondate da una tunica, ossia sono ricoperte da resti color marrone secchi dei piccioli degli anni precedenti.\nFusto. La parte aerea vera e propria del fusto \u00e8 assente: dalla parte apicale del rizoma, posto al livello del suolo, emerge direttamente la rosetta basale e uno o pi\u00f9 peduncoli (fino a 10) cavi e afilli dell'infiorescenza; questi possono essere glabri o villosi (soprattutto nella parte distale). Le piante di questo genere sono alte da pochi centimetri a 40\u00a0cm (massimo 60\u00a0cm durante la fruttificazione di alcune specie). In Europa (e in Italia) raggiungono al massimo i 60\u00a0cm con le specie della sezione \"Taraxacum\" comprendente la specie pi\u00f9 diffusa tradizionalmente chiamata \"Taraxacum officinale\" .\nFoglie. Le foglie sono solamente basali (rosette radicali) con disposizione alterna lungo il caule. Il picciolo \u00e8 breve e spesso \u00e8 alato, oppure \u00e8 assente (foglie sessili). La lamina ha una forma da oblunga a obovata o oblanceolata o anche lineare-oblanceolata. I margini sono da interi a fortemente dentati o lobati o pennatofidi; possono essere roncinati. Gli apici sono da arrotondati o ottusi a acuti o acuminati. Le facce sono glabre o debolmente villose.\nInfiorescenza. Le infiorescenze sono composte da diversi singoli capolini peduncolati. Raramente da un singolo scapo possono ramificarsi due o tre capolini. I capolini sono formati da un involucro a forma da campanulata a oblunga composto da brattee (o squame) disposte in due serie principali in modo embricato, all'interno delle quali un ricettacolo fa da base ai fiori tutti ligulati. Le squame si dividono in interne ed esterne (queste ultime formano un calice basale all'involucro). Quelle interne (da 7 a 25) sono disposte in modo scalato; sono strette, erette e tutte uguali a forma lanceolata e con superficie glabra; i margini possono essere scariosi, cigliati oppure no; gli apici sono acuminati. Le brattee esterne (da 6 a 20) sono disposte su 2 - 3 subserie; hanno una forma da ovata a lanceolata; sono distinte e diseguali, in genere sono pi\u00f9 brevi delle squame vere e proprie dell'involucro; i margini possono essere scariosi, cigliati oppure no; nella parte apicale sono caratterizzate dai \"cornetti\" la cui forma \u00e8 utile per distinguere una specie dall'altra; all'antesi spesso sono revolute verso il basso. Il ricettacolo \u00e8 piano e butterato (alla fine diventa convesso), \u00e8 inoltre nudo, ossia privo di pagliette a protezione della base dei fiori.\nFiori. I fiori (da 15 a 150 - fino a 300 in \"T. officinale\"), tutti ligulati, sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha in genere 5 elementi). I fiori sono ermafroditi, fertili e zigomorfi.\nFrutti. I frutti sono degli acheni con pappo. Gli acheni sono piccoli e di colore grigio-brunastro, paglierino, oliva o rosso; la forma del corpo, variabile da oblanceoloide a obovoide o fusiforme, \u00e8 appiattita, angolosa (con 4 - 12 coste), con becco e pappo finale; la superficie in genere \u00e8 glabra, mentre nella parte superiore (in prossimit\u00e0 del becco) \u00e8 ricoperta da numerosi tubercoli ed aculei. Il pappo \u00e8 persistente ed \u00e8 formato da numerose (da 50 a 105) setole bianche (peli semplici) disposte su una serie.\nDistribuzione e habitat.\nLa distribuzione delle specie di questo genere \u00e8 soprattutto eurasiatica. Alcune specie (una quindicina circa) sono presenti anche in America del Nord e Sud America. Altre specie sono presenti in Australia e Nuova Zelanda. Sono piante che si adattano a qualsiasi terreno e condizione ambientale per cui gli habitat sono i pi\u00f9 vari: pietraie, ambienti antropizzati, prati in genere, bordi delle vie, ambienti umidi con ristagno dell'acqua, pascoli alpini e schiarite boschive.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nIl genere \"Taraxacum\" comprende moltissime specie per lo pi\u00f9 apomittiche. Nella flora spontanea italiana, attualmente (2022) sono presenti oltre 150 specie di questo genere; oltre 1.800 nell'areale Euro-mediterraneo e 2415 in tutto il mondo\nFilogenesi.\nIl genere di questa voce appartiene alla sottotrib\u00f9 Crepidinae della trib\u00f9 Cichorieae (unica trib\u00f9 della sottofamiglia Cichorioideae). In base ai dati filogenetici la sottofamiglia Cichorioideae \u00e8 il terz'ultimo gruppo che si \u00e8 separato dal nucleo delle Asteraceae (gli ultimi due sono Corymbioideae e Asteroideae). La sottotrib\u00f9 Crepidinae fa parte del \"quarto\" clade della trib\u00f9; in questo clade \u00e8 in posizione \"centrale\" vicina alle sottotrib\u00f9 Chondrillinae e Hypochaeridinae. \nI caratteri pi\u00f9 distintivi per questa sottotrib\u00f9 (e quindi per i suoi generi) sono:\nLa sottotrib\u00f9 \u00e8 divisa in due gruppi principali uno a predominanza asiatica e l'altro di origine mediterranea/euroasiatica. Da un punto di vista filogenetico, all'interno della sottotrib\u00f9, sono stati individuati 5 subcladi. Il genere di questa voce appartiene al subclade denominato \"\"Ixeris-Ixeridium-Taraxacum\" clade\". Questo subclade, nell'ambito della sottotrib\u00f9, occupa una posizione vicina al \"core\" della sottotrib\u00f9 ed \u00e8 inserito in una politomia formata dai subcladi \"Garhadiolus-Heteracia\" e \"Dubyaea-Nabalus-Soroseris-Syncalathium\".\nNel clade \"Ixeris-Ixeridium-Taraxacum\" i primi due generi (\"Ixeris\" e \"Ixeridium\") formano un \"gruppo fratello\", mentre il grande genere \"Taraxacum\" \u00e8 in posizione \"basale\". In posizione intermedia, questo clade include anche il genere \"Askellia\". [La precedente configurazione filogenetica \u00e8 basata sull'analisi di alcune particolari regioni (nrITS) del DNA; analisi su altre regioni (DNA del plastidio) possono dare dei risultati lievemente diversi.]\nI caratteri distintivi per le specie del genere di questa voce sono:\nMolto lavoro \u00e8 stato fatto per monografare il genere in Europa, mentre per l'Asia manca dei trattamenti complessivi (alcuni autori russi hanno coperto l'areale siberiano). Il numero delle specie del genere dipende dalla diffusione agamica all'interno dei vari \"complessi di specie\" e questi variano anche notevolmente tra gli Autori. Altri buoni lavori sono limitati geograficamente (Nord America, Gran Bretagna, Scandinavia, Russia, ecc.) o tassonomicamente, manca quindi una revisione completa del genere.\nLe specie native delle zone artiche e alpine occidentali in particolare, dove l'impatto delle glaciazioni pleistoceniche che hanno coperto gran parte del territorio occupato dalle specie alpine di questo genere \u00e8 stato rilevante (vedi la sezione \"Alpestris\" e la sezione \"Alpina\" con le specie relative alla flora alpina spontanea italiana comunemente denominate \"T. alpinum\" e \"T. alpestre\" ) deve ancora essere studiato a fondo.\nIl numero cromosomico di base delle specie di questo genere varia attorno a 2n = 16. Tuttavia sono presenti individui diploidi, triploidi, tetraploidi, pentaploidi, esaploidi, eptaploidi e oltre.\nNomenclatura.\nIl tipo nomenclaturale del genere attualmente accettato \u00e8 \"Taraxacum officinale\" basato su una descrizione (alquanto generale) del \"Leontodon taraxacum\" definito da Carl von Linn\u00e9 nel 1753 nella pubblicazione \"Species Plantarum - 2: 798\". \nIn realt\u00e0 il campione conservato esaminato dal botanico A.J. Richards nel 1985, \u00e8 riconducibile alla specie \"Taraxcum campylodes\" facente parte della sezione \"Crocea\" la cui distribuzione \u00e8 limitata alla Lapponia. I botanici J. Kirschner e J. Stepanek nel 1987 hanno sollevato dei dubbi su questa tipizzazione e le specie di solito indicate con \"T. officinale\" ora dovrebbero essere ridefinite nell'ambito della sezione \"Taraxacum\" (ex \"Ruderalia\"). Per il momento nessun nuovo nome \u00e8 stato proposto per le specie attualmente chiamate comunemente \"T. officinale\".\nVariabilit\u00e0.\nIl genere \"Taraxacum\" \u00e8 composto da numerosi \"stirpi\" o \"aggregati\" (o sezioni tassonomiche) le cui specie differiscono poco una dall'altra. La causa di questa elevata presenza di \"specie collettive\" \u00e8 l'apogamia collegata a processi di poliploidizzazione (spesso sono presenti individui triploidi, tetraploidi, pentaploidi, esaploidi, e oltre). Ad esempio una delle sezioni (\"sect. Taraxacum\") pi\u00f9 importanti per la flora spontanee italiana (alla quale fa parte la specie comunemente chiamata \"T. officinale\"), da recenti studi risulta meno isolata di quanto precedentemente supposto a causa di continui scambi di materiale genetico tra i vari livelli di ploidia, nonostante la riproduzione agamica. Un altro fattore importante per spiegare le variazioni, oltre alle mutazioni genetiche, \u00e8 l'ibridazione.\nIl successo della diffusione di questo genere (e anche della sua variabilit\u00e0) \u00e8 dato inoltre dal fatto che facilmente le sue specie si adattano ad ogni tipo di habitat (per questo in pi\u00f9 parti sono considerate piante invasive); oltre a questo il \"soffione\", l'organo di supporto per la riproduzione, pu\u00f2 contenere oltre un centinaio di pappi con relativi semi. Un esempio di variabilit\u00e0 vale per tutti: la specie \"T. officinale\", solamente sul territorio italiano, si presenta con moltissime forme anomale: biforcazione dello scapo fiorale - squame dell'involucro deformate e a consistenza varia da fogliacea a squamosa - crescita di capolini secondari - saldatura reciproca di fiori - inverdimento delle corolle.\nAltre ricerche hanno collegato la maggiore frequenza della comparsa dell'apogamia in gruppi di specie situate in areali fortemente influenzati dall'antropizzazione; viceversa altri gruppi relegati in ambienti naturali pi\u00f9 tranquilli si presentano con minore variabilit\u00e0 e una diploidia pi\u00f9 bassa e costante. Per i motivi sopra esposti questo genere viene pi\u00f9 facilmente descritto attraverso il concetto di \"aggregato\" (o specie collettive o sezioni), piuttosto che attraverso singole specie di difficile definizione. Il seguente elenco delle specie italiane di \"Taraxacum\" va considerato quindi come indicativo e provvisorio fintanto che studi pi\u00f9 approfonditi e completi risolveranno questo difficile genere.\nRiassumendo le cause della complicata tassonomia di questo genere sono:\nSezioni italiane di \"Taraxacum\".\nAttualmente (2022) il genere \"Taraxacum\" \u00e8 suddiviso in 50 - 60 sezioni (secondo i vari Autori). Queste sezioni derivano da quattro gruppi principali (\"Dioszezga\", \"Piesis\", \"Oligantha\" e \"Orientalia\") basate su studi del DNA plastidiale. In Europa sono presenti 35 sezioni, mentre in Italia sono presenti 16 sezioni (con circa 150 specie indicate nel seguente elenco).\nChiave analitica.\nPer meglio comprendere ed individuare le varie sezioni del genere (solamente per le sezioni relative alla flora italiana) l'elenco seguente utilizza in parte il sistema delle chiavi analitiche (vengono cio\u00e8 indicate solamente quelle caratteristiche utili a distingue una sezione dall'altra). Tutte le sezioni hanno delle specie a ciclo biologico perenne e forma biologica emicriptofita rosulata (\"H ros\").\nSezioni della zona alpina.\nBuona parte delle specie spontanee italiane del genere \"Taraxacum\" vivono sull'arco alpino. La tabella seguente mette in evidenza alcuni dati relativi all'habitat, al substrato e alla distribuzione delle specie alpine raggruppate per sezione.\nSinonimi.\nSono elencati alcuni sinonimi per questa entit\u00e0:\nUsi.\nLe piante pi\u00f9 interessanti per l'utilizzo umano sono quelle della sezione \"Taraxacum\", in particolare la specie che tradizionalmente viene indicata con il nome scientifico di \"T. officinale\". Questa viene comunemente consumata come insalata oppure cotta con le uova o in altre ricette. Anche l'industria farmaceutica \u00e8 interessata a queste piante per le loro propriet\u00e0 amare, stomachiche (agevola la funzione digestiva), aperitive e diuretiche (facilita il rilascio dell'urina); in alcuni casi il succo \u00e8 stato usato per curare certe malattie degli occhi. L'analisi chimica dei componenti della radice rivela la presenza di diverse sostanze specifiche come la \"tarassicina\" (sostanza amara), di un eteroside, di colina, di resine, di levulina, di inulina e altre sostanze come acidi grassi e sterine. Le radici, se opportunamente tostate, possono essere usate anche come succedanei del caff\u00e8"}
{"id": "4552561", "revid": "125740709", "url": "https://it.wikipedia.org/wiki?curid=4552561", "title": "Joachim R\u00f8nning", "text": "Biografia.\nSpesso lavora in coppia con Espen Sandberg (entrambi nativi di Sandefjord, Norvegia). Quando lavorano in team, si fanno chiamare Roenberg (una combinazione tra i loro cognomi). Sono comproprietari della pi\u00f9 grande societ\u00e0 di produzione per spot della Scandinavia chiamata Motion Blur. Nel 2006 debuttarono nel mondo del cinema con il film \"Bandidas\", con Pen\u00e9lope Cruz e Salma Hayek, che fu distribuito in tutto il mondo grazie ad EuropaCorp e Twentieth Century Fox. Questo film fu scritto e prodotto dal regista francese Luc Besson.\nIl loro ultimo film, \"Kon-Tiki\", fu candidato agli Oscar del 2013 come miglior film straniero. Il duo \u00e8 stato scelto per dirigere il quinto capitolo dei \"Pirati dei Caraibi\"., intitolato \"Pirati dei Caraibi - La vendetta di Salazar\", con Johnny Depp, Javier Bardem, Geoffrey Rush, Brenton Thwaites, Kaya Scodelario, Orlando Bloom, Keira Knightley, Golshifteh Farahani, Kevin McNally, Martin Klebba, Stephen Graham, David Wenham, Adam Brown, Danny Kirrane, Derloy Atkinson e Paul McCartney. Il film uscito nel maggio del 2017 incassa ben 795 milioni di dollari a fronte di un budget di 230 milioni di dollari. \nNell'ottobre del 2017 accetta l'incarico di dirigere nuovamente per la Walt Disney Pictures il sequel di \"Maleficent - Signora del male\" con protagonista Angelina Jolie le cui riprese partiranno nel 2018. Il film \u00e8 uscito nel 2019.\nTra i suoi altri progetti ci sono \"Micro\", l'adattamento dell'omonimo romanzo di Michael Crichton prodotto da Steven Spielberg, il film di fantascienza \"Origin\", prodotto da Jerry Bruckheimer, Maleficent 3, il sesto ed ultimo capitolo della saga dei \"Pirati dei Caraibi e Young Woman and the Sea con Daisy Ridley sempre per la Disney. \nJoachim R\u00f8nning ha due figlie e una moglie, Kristin. Vivono ad Oslo, in Norvegia."}
{"id": "4552566", "revid": "1543377", "url": "https://it.wikipedia.org/wiki?curid=4552566", "title": "Tennistavolo ai XV Giochi dei piccoli stati d'Europa", "text": "Il torneo di tennistavolo ai XV Giochi dei piccoli stati d'Europa si svolge dal 28 maggio al 1\u00ba giugno 2013."}
{"id": "4552570", "revid": "31886", "url": "https://it.wikipedia.org/wiki?curid=4552570", "title": "Masunoyama Tomoharu", "text": " \nPrimi anni.\nIl padre giapponese e la madre filippina, entrambi appassionati di sumo, lo spronano sin da piccolo a praticare questo sport.\nInizia cos\u00ec gi\u00e0 dalle elementari al sumo club della citt\u00e0 di Narita. Alle scuole medie, non provviste di alcun club di sumo, si va ad allenare alla scuola superiore a Kashiwa e partecipa anche a gare nazionali di sumo amatoriale. Ottenuto il diploma di scuola media inferiore, causa divorzio dei genitori, si trasferisce nelle Filippine nella citt\u00e0 di Iloilo. Fara' ritorno in Giappone solo nel maggio 2006.\nCarriera.\nPrima del debutto.\nAppena rientrato in Giappone fa subito domanda per essere accettato nella Chiganoura beya.\nPrimi anni.\nNel luglio del 2006 il debutto in maezumo. Due anni dopo nel marzo 2008 il primo e unico y\u016bsh\u014d conquistato nella divisione Sandanme. Nel novembre 2011 la promozione a J\u016bry\u014d dove, grazie alla presentazione dell'ex J\u016bry\u014d, divenendo cos\u00ec, insieme a Takayasu il primo lottatore di sumo professionista nato nell'era heisei. Nel luglio dell'anno successivo con uno score di 11-4 arriva a disputare il ketteisen contro My\u014dgiry\u016b. Perde l'incontro, non riesce a ottenere lo y\u016bsh\u014d ma si assicura la promozione in Makuuchi.\nIngresso in Makuuchi.\nPurtroppo per Masunoyama nella quarta giornata del primo torneo in Makuuchi durante l'incontro con Tochinowaka si infortuna alla gamba destra non potendo pi\u00f9 gareggiare per tutto il resto del Basho. Rimarr\u00e0 retrocesso fra i J\u016bry\u014d per ben quattro tornei prima di poter nuovamente risalire nella divisione superiore. Sar\u00e0 cos\u00ec che nel luglio del 2012 termina le quindici giornate del torneo con il suo miglior risultato mai ottenuto in Makuuchi: uno score di 11-4 e un premio speciale per lo spirito combattivo.\nInformazioni Personali.\nNel 2010 a Masunoyama \u00e8 stato diagnosticata una malformazione al cuore (difetto interatriale). In pi\u00f9 avendo i polmoni pi\u00f9 piccoli rispetto a una persona normale durante gli allenamenti \u00e8 solito usare una bombola di ossigeno in caso di eccessivo affaticamento. Questi problemi fisici lo portano ad respirare affannosamente alla fine di ogni scontro, caratteristica che per\u00f2 lo ha reso anche molto simpatico alla folla.\nStile di combattimento.\nConsiderati i problemi cardiaci Masunoyama \u00e8 costretto a vincere gli incontri in tempo molto rapido, ragion per cui usa prevalentemente tecniche di yotsu, e osu. Le kimarite prevalentemente usate sono oshidashi, yorikiri e tsukiotoshi."}
{"id": "4552572", "revid": "291066", "url": "https://it.wikipedia.org/wiki?curid=4552572", "title": "Masunoyama", "text": ""}
{"id": "4552576", "revid": "599013", "url": "https://it.wikipedia.org/wiki?curid=4552576", "title": "Emilio Zamperini", "text": "Carriera.\nMilit\u00f2 nell'Hellas Verona per quattro stagioni consecutive, disputando complessivamente 67 partite in Serie B."}
{"id": "4552577", "revid": "1543377", "url": "https://it.wikipedia.org/wiki?curid=4552577", "title": "Indice di penetrazione mafiosa", "text": "L'Indice di penetrazione mafiosa \u00e8 un indice creato dall'eurispes per rilevare la presenza mafiosa in Italia, all'interno di un determinato territorio."}
{"id": "4552578", "revid": "684805", "url": "https://it.wikipedia.org/wiki?curid=4552578", "title": "Fibra muscolare rossa", "text": ""}
{"id": "4552579", "revid": "684805", "url": "https://it.wikipedia.org/wiki?curid=4552579", "title": "Fibra muscolare intermedia", "text": ""}
{"id": "4552580", "revid": "684805", "url": "https://it.wikipedia.org/wiki?curid=4552580", "title": "Fibra muscolare bianca", "text": ""}
{"id": "4552584", "revid": "59162390", "url": "https://it.wikipedia.org/wiki?curid=4552584", "title": "Prole", "text": ""}
{"id": "4552585", "revid": "599013", "url": "https://it.wikipedia.org/wiki?curid=4552585", "title": "Jon Gruden", "text": " In precedenza \u00e8 il capo-allenatore dei Tampa Bay Buccaneers con cui ha vinto il Super Bowl XXXVII e dal 2009 al 2017 ha lavorato come commentatore per ESPN. \u00c8 il fratello dell'ex allenatore dei Washington Redskins Jay Gruden\nCarriera da allenatore.\nOakland Raiders.\nSotto la direzione di Gruden, i Raiders terminarono due stagioni consecutive con un record di 8-8 nel 1998 e 1999, allontanandosi dall'ultimo posto della AFC West. Con l'arrivo del quarterback Rich Gannon, Gruden guid\u00f2 i Raiders alla vittoria della AFC West e a raggiungere i playoff per tre stagioni consecutive (l'ultima con Bill Callahan come allenatore). Oakland termin\u00f2 con un record di 12-4 nel 2000, la miglior stagione dell'ultimo decennio e il primo titolo di division da 1990, raggiungendo la finale della AFC dove furono sconfitti 16\u20133 dai Baltimore Ravens, futuri vincitori del Super Bowl.\nTampa Bay Buccaneers.\nPoco dopo la fine della stagione 2000 i Raiders svincolarono Gruden, permettendogli di firmare coi Tampa Bay Buccaneers. In cambio, i Raiders ricevettero soldi e alcune scelte del draft dei Buccaneers. Tale mossa avvenne dopo mesi di speculazioni secondo cui il proprietario di Oakland Al Davis e Gruden si fossero trovati ai ferri corti sia personalmente che professionalmente.\nNella sua prima stagione coi Buccaneers, Gruden guid\u00f2 la franchigia a un record di 12-4 vincendo la NFC South e qualificandosi per il Super Bowl XXXVII. I loro avversari furono proprio gli Oakland Raiders, la ex squadra di Jon. I Raiders, che non avevano apportato grandi cambiamenti agli schemi offensivi di Gruden, furono intercettati ben cinque volte dai Buccaneers, che vinsero nettamente 48\u201321. Alcuni giocatori di Tampa Bay affermarono che Gruden aveva fornito loro talmente tante informazioni sull'attacco di Oakland che essi sapevano esattamente che giocate sarebbero state chiamate.\nNelle due stagioni successive, Gruden non ebbe altrettanto successo, a causa degli infortuni che avevano decimato la squadra e degli scontri tra l'allenatore e giocatori chiave come Warren Sapp, Keyshawn Johnson e Keenan McCardell. Nel 2005 la squadra torn\u00f2 ai playoff con un record di 11-5, venendo per\u00f2 sconfitta nel turno delle wild card dai Washington Redskins. Nel 2006 i Bucs terminarono col peggior record della carriera di Gruden, 4-12, ma si rialzarono la stagione successiva, vincendo la division con un record di 9-7. Il 2008 fu la settima e ultima stagione di Gruden, che concluse con un record di 9-7, ma fu licenziato dopo aver perso le ultime quattro partite consecutive.\nRitorno ai Raiders.\nDopo nove anni come commentatore per ESPN, il 6 gennaio 2018 Gruden firm\u00f2 per fare ritorno come capo-allenatore dei Raiders. L'11 ottobre 2021 rassegn\u00f2 le sue dimissioni a seguito della pubblicazione di alcune sue email nelle quali si esprimeva in termini omofobi, misogini e razzisti e scritta prima di assumere l'incarico con i Raiders."}
{"id": "4552590", "revid": "125635235", "url": "https://it.wikipedia.org/wiki?curid=4552590", "title": "Herman Hauser", "text": "\u00c8 stato uno dei pi\u00f9 importanti costruttori di chitarre del '900.\nBiografia.\nProveniente da una famiglia con tradizioni liutarie, apprese il mestiere nel laboratorio del padre Josef, titolare anche di una casa editrice musicale, fino a succedergli nella gestione dell'attivit\u00e0. Hermann si specializz\u00f2 nella costruzione di chitarre e liuti ed introdusse importanti innovazioni strutturali. Tra i tipi di chitarre, che Hauser costruiva, vi erano il modello Vienna e il modello Monaco; inoltre, particolarmente acclamati erano il \"Terz\", il \"Prim\" e il raro \"Quintbass\", tutti dotati di qualit\u00e0 sonore eccezionali. Dal 1952 la maggior parte dell'attivit\u00e0 pass\u00f2 nelle mani del figlio Hermann II.\nAttivit\u00e0.\nGrande celebrit\u00e0 gli deriv\u00f2 dalla lunga collaborazione con Andr\u00e9s Segovia. Per il Maestro spagnolo Hauser costru\u00ec diverse chitarre; tra esse, quella datata 1937 fu il risultato pi\u00f9 felice e venne suonata da Segovia per moltissimi anni; attualmente \u00e8 custodita al Metropolitan Museum di New York.\nSolo tre furono gli italiani possessori di una sua chitarra: Benvenuto Terzi di Bergamo, Benedetto di Ponio di Roma e Sora Orlando di Lecco."}
{"id": "4552595", "revid": "12458", "url": "https://it.wikipedia.org/wiki?curid=4552595", "title": "Qualificazioni al Campionato africano femminile di pallacanestro 2013", "text": "Le qualificazioni per il Campionato africano di pallacanestro femminile 2013 misero in palio 7 posti per gli Campionati africani 2013 che si terranno in Mozambico.\nQualificate.\nNazione ospitante:\nGrazie ai risultati della precedente edizione:\nEliminatorie Zona II.\n unica partecipante e qualificata.\nEliminatorie Zona VII.\nTorneo non disputato."}
{"id": "4552605", "revid": "767487", "url": "https://it.wikipedia.org/wiki?curid=4552605", "title": "Robert Zillner", "text": "Carriera.\nNella stagione 2012-2013 ha giocato 6 partite in Bundesliga con il Greuther Furth."}
{"id": "4552608", "revid": "1543377", "url": "https://it.wikipedia.org/wiki?curid=4552608", "title": "Tiro ai XV Giochi dei piccoli stati d'Europa", "text": "Le gare di tiro ai XV Giochi dei piccoli stati d'Europa si sono svolte dal 28 al 31 maggio 2013."}
{"id": "4552609", "revid": "54354", "url": "https://it.wikipedia.org/wiki?curid=4552609", "title": "Encyclopedie canadienne", "text": ""}
{"id": "4552610", "revid": "59162895", "url": "https://it.wikipedia.org/wiki?curid=4552610", "title": "Goof", "text": ""}
{"id": "4552612", "revid": "331521", "url": "https://it.wikipedia.org/wiki?curid=4552612", "title": "Johannes Geis", "text": "Carriera.\nClub.\nGreuther F\u00fcrth.\nNella stagione 2012-2013 ha giocato 8 partite in Bundesliga con il Greuther Furth.\nMagonza.\nNell'estate del 2013 viene acquistato dai tedeschi del Magonza.\nSchalke04.\nNel giugno 2015 viene acquistato dallo Schalke 04 per circa 10 milioni dove firma un contratto quadriennale.\nSiviglia.\nIl 1\u00ba settembre 2017 viene acquistato dagli spagnoli del Siviglia, in prestito con diritto di riscatto fissato a 8 milioni..\nNazionale.\nCompie tutta la trafila delle nazionali giovanili tedesche, il 13 agosto 2013 ha debuttato con l'Under-21 tedesca sostituendo al 46\u00ba Emre Can, in un'amichevole disputata a Friburgo in Brisgovia contro i pari et\u00e0 della Francia. Nel 2015 partecipa al Campionato europeo Under-21 di categoria, dove i tedeschi arrivano in semifinale, sconfitti dai pari et\u00e0 del Portogallo.\nStatistiche.\nPresenze e reti nei club.\n\"Statistiche aggiornate al 30 giugno 2019.\""}
{"id": "4552613", "revid": "1543377", "url": "https://it.wikipedia.org/wiki?curid=4552613", "title": "The Next Day (singolo)", "text": "The Next Day \u00e8 un brano musicale del musicista rock britannico David Bowie, title track del suo omonimo album in studio, \"The Next Day\", del 2013, e pubblicato come singolo il 17 giugno dello stesso anno.\nIl brano.\nLa canzone ha causato polemiche e controversie ancor prima di uscire ufficialmente su singolo a causa del provocatorio videoclip diretto da Floria Sigismondi ritenuto un violento attacco al Cristianesimo, che alcuni fedeli accusarono di oscenit\u00e0 e blasfemia.\nVideo.\nIl video \u00e8 stato mandato ufficialmente in onda per la prima volta l'8 maggio 2013 su YouTube. La regista, Floria Sigismondi, aveva gi\u00e0 diretto in passato i videoclip per i singoli di Bowie all'epoca dell'album \"Earthling\" (1997), e si era occupata pi\u00f9 recentemente della regia del video del precedente singolo del musicista, \"The Stars (Are Out Tonight)\". L'elaborato filmato vede la presenza, oltre a Bowie, di Gary Oldman e di Marion Cotillard. Bowie interpreta una figura di santone simile a Cristo mentre Oldman \u00e8 un vescovo. Il video mostra Bowie mentre canta in un night club chiamato \"The Decameron\" (un riferimento al capolavoro letterario di Giovanni Boccaccio celebre per la sua licenziosit\u00e0 anche nei confronti del clero). L'atmosfera di perdizione del locale \u00e8 dipinta in maniera grottesca ed inquietante, con il clero raffigurato pi\u00f9 come una sorta di setta o un'organizzazione criminale che come un gruppo di religiosi. Vediamo cardinali simili a boss mafiosi, suore in abiti succinti che danzano, e preti intenti in pratiche non del tutto \"ortodosse\". Il personaggio interpretato da Marion Cotillard (che si presume sia una prostituta), dopo essere stata portata nel locale da Oldman, improvvisamente inizia a sanguinare copiosamente a seguito delle stimmate, sconcertando i vari cardinali, preti, e suore presenti nel peccaminoso locale. Altro elemento disturbante presente nel video sono un paio di sanguinanti bulbi oculari umani serviti su un vassoio, riferimento a Santa Lucia. La musica termina con la comparsa delle stimmate sulle mani della ragazza e con le ultime parole di Bowie prima di smaterializzarsi nel nulla: \u00abThank you Gary, thank you Marion, thank you everyone\u00bb (\"Grazie Gary, grazie Marion, grazie a tutti\").\nPolemiche.\nIl video, a causa dei contenuti blasfemi, \u00e8 stato bandito da YouTube appena due ore dopo l'immissione in rete per \"violazione dei termini del regolamento di Youtube\". Tuttavia, il video \u00e8 tornato online poco tempo dopo, con un avviso di divieto ai minori.\nIl filmato si \u00e8 guadagnato svariate critiche e ha causato proteste da diverse organizzazioni cattoliche. William Anthony Donohue, leader della The Catholic League for Religious and Civil Rights statunitense, ha criticato pesantemente il video e David Bowie, definendo il video musicale \"un disastro\" e riferendosi all'artista come a \"un anziano londinese bisessuale\". L'ex arcivescovo di Canterbury, George Carey ha definito la canzone \"giovanile\" ed ha invitato altri cristiani ad \"insorgere\" contro tali oscenit\u00e0. Ha affermato inoltre di dubitare che Bowie avrebbe avuto il coraggio di attaccare cos\u00ec violentemente la religione islamica, come invece aveva fatto con quella cristiana.\nCome reazione a questa ed altre accuse, Bowie ha pubblicato sul proprio sito internet una risposta ufficiale alle critiche intitolata \"The Next Day, the day after\"."}
{"id": "4552616", "revid": "121411490", "url": "https://it.wikipedia.org/wiki?curid=4552616", "title": "Felix Klaus", "text": "Statistiche.\nPresenze e reti nei club.\n\"Statistiche aggiornate al 12 luglio 2018.\""}
{"id": "4552617", "revid": "1543377", "url": "https://it.wikipedia.org/wiki?curid=4552617", "title": "Riserva faunistica Moremi", "text": "La Riserva faunistica Moremi \u00e8 una area naturale protetta del Botswana.\nLa riserva ricade all'interno dell'Area di conservazione transfrontaliera Okavango-Zambesi.\nTerritorio.\nSi trova ad est del delta dell'Okavango ed ha preso il nome dal capo Moremi della trib\u00f9 BaTawana. Ai \"BaSarwa\" o boscimani che occupavano quell'area fu concesso di rimanere nella riserva. \nTuttavia, negli anni 1960, il governo fece bruciare il villaggio dei boscimani costringendo gli abitanti a spostarsi al di fuori della riserva. Si trasferirono dall'altra parte del fiume Khwai e diedero il nome del fiume al loro nuovo villaggio. All'interno del villaggio vi \u00e8 ancora oggi una forte diffidenza verso il governo nazionale, dato che ci sono state voci relative ad un probabile nuovo spostamento del villaggio\nLa riserva faunistica Moremi copre gran parte del lato orientale del delta dell'Okavango e combina zone acqua permanente ad altre pi\u00f9 secche, che creano dei contrasti sorprendenti e inaspettati. Alcune caratteristiche geografiche di spicco della riserva sono l'isola Chiefs e la Moremi Tongue. Nella riserva si possono praticare sport nella savana e bird-watching nelle lagune. Ci sono anche aree boscose, che ospitano rari leopardi. A nord-est si trova il Parco nazionale del Chobe, che confina col Moremi.\nNonostante si estenda su un'area di appena inferiore a 5000\u00a0km\u00b2, presenta zone completamente diverse, combinando boschi di mopane a foreste di acacia, golene e lagune. Solo circa il 30% della riserva \u00e8 continentale, mentre la maggior parte di essa si trova all'interno del delta dell'Okavango.\nFauna.\nLa riserva faunistica Moremi ospita quasi 500 specie di uccelli (dagli uccelli acquatici agli abitanti della foresta), e una vasta gamma di altre specie di fauna selvatica, tra cui bufali, giraffe, leoni, leopardi, ghepardi, iene, sciacalli, zebre e impala. Il licaone \u00e8 residente nella riserva ed \u00e8 stato oggetto di un progetto di protezione sin dal 1989. Gli esemplari di questa specie vengono spesso avvistati con un collare inserito dai ricercatori per il loro monitoraggio. L'area di Moremi costituisce una delle pi\u00f9 significative aree di habitat esistenti per questo canide.\nLogistica.\nLa riserva offre l'opportunit\u00e0 di essere esplorata non solo con automezzi 4x4, ma a piedi e in \"mokoro\" - una piroga realizzata con tronchi di ebano e guidata dalla guida personale. Anche se, oggi la maggior parte della \"mekoro\" (plurale di mokoro), sono realizzate in fibra di vetro, contribuendo cos\u00ec a preservare i magnifici e vecchi alberi del delta.\nIl periodo migliore per la visita e quello che va da luglio a ottobre, quando esistono le pozze d'acqua della stagione secca e la fauna selvatica si concentra sull'acqua stagnante. Da ottobre fino all'inizio delle piogge, a fine novembre o inizio dicembre, il tempo pu\u00f2 essere molto caldo.\nLe zanzare malariche sono prevalenti in tutta la riserva e si raccomanda vivamente ai visitatori di prendere le necessarie precauzioni prima, durante e dopo una visita.\nIl governo del Botswana \u00e8 stato capace di sviluppare il turismo, senza la necessit\u00e0 urgente dei ricavi che devono affrontare molti altri paesi africani. Una politica di eco-turismo di alto rendimento, ma a basso impatto, ha portato i visitatori ad ammirare un'Africa nella sua forma pi\u00f9 naturale, incontaminata e bellissima. Cos\u00ec la riserva stessa ha pochissimi lodge, e solo quattro aree per il campeggio (alla Porta Sud, al Terzo Ponte, a Xakanaxa e a Khwai). Esistono un certo numero di lodge, alla periferia della Riserva, in cui vengono ospitati i visitatori che intendono fare il safari di giorno.\nI viaggi tra i vari lodge vengono realizzati con aerei leggeri, dato che molti di essi posseggono una aviosuperficie. In questo modo \u00e8 possibile una visita di diverse aree della riserva."}
{"id": "4552619", "revid": "124432698", "url": "https://it.wikipedia.org/wiki?curid=4552619", "title": "Pilota-cosmonauta dell'Unione Sovietica", "text": "Il titolo onorifico di pilota cosmonauta dell'Unione Sovietica (in russo: \u041b\u0435\u0442\u0447\u0438\u043a-\u043a\u043e\u0441\u043c\u043e\u043d\u0430\u0432\u0442 \u0421\u0421\u0421\u0420) era un'onorificenza statale dell'Unione Sovietica conferita a tutti i cosmonauti che effettuarono voli per l'agenzia spaziale sovietica. Solitamente accompagnava l'onorificenza di Eroe dell'Unione Sovietica, il titolo pi\u00f9 alto che potesse essere concesso a un cittadino sovietico per il compimento di gesta eroiche durante un servizio compiuto per lo stato.\nStoria dell'onorificenza.\nIl titolo fu istituito per decreto del Presidente del Soviet Supremo il 14 aprile 1961. Fu concesso fino alla dissoluzione dell'Unione Sovietica nel 1991; per la legge della Federazione Russa numero 2555-1 del 20 marzo 1992 fu mantenuto con alcune lievi modifiche e rinominato pilota-cosmonauta della Federazione Russa.\nStatuto del titolo.\nIl titolo veniva rilasciato dal Presidente del Praesidium del Soviet Supremo dell'Unione Sovietica per l'eccezionale impresa di un volo spaziale. La medaglia andava portata sul lato destro del petto sopra ai vari ordini e decorazioni militari. Se indossato insieme a titoli onorifici della Federazione Russa questi ultimi hanno la precedenza."}
{"id": "4552623", "revid": "899609", "url": "https://it.wikipedia.org/wiki?curid=4552623", "title": "Salvatore Riccobono", "text": "Biografia.\nStudi giovanili.\nNacque a San Giuseppe Jato, in provincia di Palermo, il 31 gennaio 1864 da Francesco e Maria Ajello. Agli inizi dei suoi studi fu seguito in particolare dallo zio sacerdote suo omonimo, alla quale era molto legato e che mor\u00ec il 14 maggio 1931. Successivamente prosegu\u00ec gli studi presso il liceo classico del seminario di Monreale e si laure\u00f2 nel 1889, in giurisprudenza, all'Universit\u00e0 degli studi di Palermo, discutendo una tesi di diritto romano. Dopo il conseguimento della laurea, segu\u00ec i consigli del suo professore e rettore dell'Universit\u00e0, Giuseppe Gugino, di trasferirsi in Germania per arricchire gli studi, rimanendovi fino al 1893. Durante il soggiorno tedesco ebbe modo di frequentare alcuni corsi dei pi\u00f9 importanti professori di diritto dell'epoca, uno su tutti Bernard Windscheid, spostandosi in varie universit\u00e0 quali quelle di Monaco di Baviera, Lipsia, Berlino e Strasburgo. Ritornato in Italia, nel 1894 si perfezion\u00f2 maggiormente, frequentando la scuola di esegesi di Vittorio Scialoja.\nAll'et\u00e0 di 20 anni entr\u00f2 in servizio militare presso l'Arma di artiglieria e in seguito, promosso sottotenente, fu trasferito nella \"Caserma del 22\u00ba Reggimento\" di Artiglieria da campagna di Palermo.\nCarriera universitaria.\nLa carriera universitaria ebbe inizio nel 1895, quando ottenne la libera docenza presso l'Universit\u00e0 degli studi di Parma. Da quell'anno fino al 1896 occup\u00f2 la cattedra dell'Universit\u00e0 degli studi di Camerino e il 21 gennaio 1897 venne nominato professore ordinario di diritto romano all'Universit\u00e0 degli studi di Sassari, dove si insedi\u00f2 ufficialmente nel febbraio dello stesso anno. Durante il suo soggiorno a Sassari, fu designato per leggere il discorso di apertura dell'anno accademico 1897-1898. Nell'ottobre del 1897 chiese e ottenne di essere trasferito all'universit\u00e0 di Palermo, dove insegn\u00f2 presso la cattedra di istituzioni di diritto romano, fino al 1931. Dal 1908 al 1911 fu rettore dell'universit\u00e0. Fu inoltre promotore per la creazione del \"Seminario Giuridico\" e nel 1912 fond\u00f2 gli \"Annali del Seminario giuridico dell'Universit\u00e0 di Palermo\". Dal 1921 al 1931 fu preside della facolt\u00e0 di giurisprudenza. \nDurante il suo insegnamento a Palermo, fu invitato a partecipare ad alcuni incontri all'Universit\u00e0 di Londra e a tenere una lezione nell'Universit\u00e0 di Oxford. Nell'anno accademico 1928-1929 su invito dell'Universit\u00e0 Cattolica d'America tenne un corso di esegesi a Washington.\nFu Pro-Sindaco della citt\u00e0 di Palermo nel 1917-1918 e Presidente della Provincia di Palermo dal 1928 al 1929.\nA Palermo durante il regime fascista, fu anche assessore comunale all\u2019Annona.\nNel 1932 arriv\u00f2 a Roma, e presso l'Universit\u00e0 La Sapienza fond\u00f2 e occup\u00f2 la cattedra di Esegesi delle fonti del diritto romano; un anno dopo ottenne quella di Diritto romano. Nel 1934 divenne segretario perpetuo del \"Bullettino dell'Istituto di Diritto Romano\" che era stato fondato nel 1888 dal suo maestro Scialoja.\nIl 29 maggio 1932 entr\u00f2 a far parte della Reale Accademia d'Italia\nAnd\u00f2 in pensione nel 1935, grazie alla legge sui raggiunti limiti di et\u00e0 fissata a 70 anni per i professori universitari. Pochi anni dopo venne nominato professore emerito dell'universit\u00e0 romana, continuando a insegnare diritto romano nella Pontificia Universit\u00e0 Lateranense fino al 1955.\nProduzione scientifica.\nLa produzione scientifica che svilupp\u00f2 \u00e8 molto vasta e corposa. Riccobono rinnov\u00f2 il metodo scientifico degli studi romanistici che era stato iniziato gi\u00e0 alla fine dell'Ottocento per poi concludersi agli inizi del Novecento. Fond\u00f2, primo in Italia, il metodo critico interpolazionistico. Il suo scopo fu quello di ricostruire la storia interna degli istituti giuridici nel diritto classico, attraverso la riacquisizione delle singole dottrine, che i giureconsulti classici avevano precedentemente elaborato, dimostrando che spesso dottrine che non appartengono al giurista classico, si erano formate in realt\u00e0 nel periodo postclassico, o immediatamente precedente alla loro compilazione, per opera della prassi. Per questo introdusse una nuova regola critica nell'esegesi, i cui punti fondamentali erano presi da ci\u00f2 che ci era fornito dalla realt\u00e0 in maniera frammentaria\nA proposito di ci\u00f2, nel 1898 pubblic\u00f2 un vasto saggio chiamato \"Scholia Sinaitica\".\nMor\u00ec a Roma il 5 aprile 1958.\nOpere.\nLista delle opere:"}
{"id": "4552624", "revid": "149485", "url": "https://it.wikipedia.org/wiki?curid=4552624", "title": "Enciclopedia canadese", "text": "L'Enciclopedia canadese (in francese: \"Encyclopedie canadienne\"; in inglese: \"The Canadian Encyclopedia\") \u00e8 una enciclopedia canadese cartacea sul Canada disponibile anche via internet gratuitamente sia in lingua inglese che in lingua francese, con 14.000 articoli per ogni lingua che riguardano la storia, la cultura popolare, gli eventi, i popoli, i luoghi, la politica, le arti, lo sport e la scienza.\nIl Canada fu senza una enciclopedia nazionale fin all'arrivo della \"Encyclopedia Canadiana\" nel 1957. Negli anni ottanta il nazionalista canadese Mel Hurtig propose un progetto per la creazione di una nuova completa enciclopedia canadese con l'aiuto del primo ministro dello Stato dell'Alberta Peter Lougheed.\nL'editore capo James Harley Marsh raccolse pi\u00f9 di 3.000 autori che scrivessero per essa."}
{"id": "4552625", "revid": "767487", "url": "https://it.wikipedia.org/wiki?curid=4552625", "title": "Franck Ohandza", "text": "Carriera.\nClub.\nNella stagione 2011-2012 ha giocato 6 partite nella AFC Champions League con il Buriram United, mettendo anche a segno 2 reti; successivamente ha trascorso la stagione 2012-2013 al Greuther Furth in Bundesliga, senza mai venire impiegato in partite ufficiali.\nPassa nell second alega Greca all'Irakis Pschana, poi in Croazia prima al Seveste eppoi in nel primo livello con l'Hajduk Spalato, per tre stagioni, dove le buone prestazioni gli valgono l'ingaggio in Cina nella Super League con lo Shenzen.\nNella stagione 2019 firma per il .\nNazionale.\nNel 2011 ha preso parte alla Coppa d'Africa Under-20 e al Mondiale Under-20."}
{"id": "4552627", "revid": "339392", "url": "https://it.wikipedia.org/wiki?curid=4552627", "title": "Buriram United", "text": ""}
{"id": "4552633", "revid": "749295", "url": "https://it.wikipedia.org/wiki?curid=4552633", "title": "Park Jung-bin", "text": "Carriera.\nNella stagione 2012-2013 ha giocato 9 partite in Bundesliga con il Greuther Furth. Il 18 novembre 2019 firma da svincolato con il Servette fino al termine della stagione con un'opzione per quella successiva. Il 23 novembre fa il suo esordio in campionato, sostituendo S\u00e9bastien W\u00fcthrich durante il secondo tempo della partita giocata in casa contro il Basilea. L'8 dicembre segna la sua prima rete in Super League, superando per tre volte, al Letzigrund, il portiere dello Zurigo Yanick Brecher."}
{"id": "4552637", "revid": "1431409", "url": "https://it.wikipedia.org/wiki?curid=4552637", "title": "Ilir Azemi", "text": "Biografia.\nNato a Pristina, nell'allora provincia autonoma jugoslava del Kosovo, crebbe in Germania. Il 7 agosto 2014 ebbe un grave incidente stradale che lo costrinse a fermare l'attivit\u00e0 calcistica per un anno.\nCarriera.\nClub.\nNella stagione 2012-2013 ha giocato 21 partite e segnando anche un gol in Bundesliga con la maglia del Greuther F\u00fcrth.\nNazionale.\nIl 5 marzo 2014 prende parte alla gara d'esordio internazionale della Nazionale kosovara, giocando la partita pareggiata per 0-0 contro .\nStatistiche.\nPresenze e reti nei club.\n\"Statistiche aggiornate al 18 maggio 2014.\""}
{"id": "4552642", "revid": "729019", "url": "https://it.wikipedia.org/wiki?curid=4552642", "title": "Safari lodge", "text": "Un safari lodge (noto anche come lodge di caccia) \u00e8 un tipico alloggio per turisti presente nel sud-est dell'Africa. Essi vengono utilizzati per il pernottamento dei turisti interessati ad effettuare un \"safari\", e sono generalmente ubicati all'esterno di parchi nazionali o riserve di caccia.\nSi trovano di solito in zone rurali isolate, e offrono pasti ed attivit\u00e0, come safari, oltre all'alloggio. Il livello di sistemazione varia notevolmente, dai campi di rustici cespugli, a volte tendati, alle abitazioni di lusso con le caratteristiche di hotel a cinque stelle. A differenza degli alberghi o pensioni, che in genere sono constituite da case con molte stanze, le abitazioni in lodge sono spesso \"bungalow\" separati con una camera da letto, un bagno, una terrazza e qualche volta una piccola cucina. L'insieme \u00e8 recintato per garantire la sicurezza dei turisti."}
{"id": "4552647", "revid": "713168", "url": "https://it.wikipedia.org/wiki?curid=4552647", "title": "Conte De La Warr", "text": "Conte De La Warr \u00e8 un titolo nel Pari della Gran Bretagna. \u00c8 stato creato nel 1761 per John West, VII barone De La Warr.\nIl conte detiene i titoli sussidiari di visconte Cantelupe (1761) nel pari della Gran Bretagna, barone De La Warr (1572) nel Pari d'Inghilterra e barone Buckhurst (1864) nel pari del Regno Unito.\nL'attuale titolo di barone De La Warr \u00e8 la seconda creazione; gli attuali detentori tuttavia rivendicano la precedenza anche sulla prima creazione, risalente al 1299 e il cui status \u00e8 quiescente sin dalla morte di Thomas West, IX barone De La Warr.\nConti De La Warr (1761).\nL'erede \u00e8 il figlio dell'attuale conte, William Herbrand Thomas Sackville, Lord Buckhurst (1979)."}
{"id": "4552657", "revid": "59976", "url": "https://it.wikipedia.org/wiki?curid=4552657", "title": "Utility fog", "text": ""}
{"id": "4552664", "revid": "767487", "url": "https://it.wikipedia.org/wiki?curid=4552664", "title": "The Imp Abroad", "text": "The Imp Abroad \u00e8 un cortometraggio muto del 1914 diretto da Harry Revier, anche produttore del film insieme a Louis Burns.\nProduzione.\nIl film - un cortometraggio in due bobine - fu prodotto dalla Victor Film Company\nDistribuzione.\nDistribuito dall'Universal Film Manufacturing Company, il film - un cortometraggio in due bobine - usc\u00ec nelle sale cinematografiche degli Stati Uniti il 12 gennaio 1914."}
{"id": "4552667", "revid": "287204", "url": "https://it.wikipedia.org/wiki?curid=4552667", "title": "Futbol'nyj Klub Novokuzneck", "text": "Il Futbol'nyj Klub Novokuzneck () o pi\u00f9 semplicemente Novokuzneck (storicamente noto anche con i nomi di Metallurg-Kuzbass e Metallurg Novokuzneck) \u00e8 una societ\u00e0 calcistica russa con sede nella citt\u00e0 di Novokuzneck.\nStoria.\nLa societ\u00e0 fu fondata nel 1937 e partecip\u00f2 al primo torneo del sistema del campionato sovietico di calcio nel 1946. Una delle pagine pi\u00f9 gloriose della storia della squadra di Novokuzneck \u00e8 rappresentata dal raggiungimento degli ottavi di finale della Coppa dell'URSS nell'edizione del 1961. In tale occasione la squadra riusc\u00ec a sconfiggere due avversarie militanti nella massima serie del campionato sovietico, il Kairat Almaty ed il Paxtakor. Agli ottavi la squadra venne eliminata dal Lokomotiv Mosca.\nGrazie alla vittoria nel proprio gruppo di Pervenstvo Professional'noj Futbol'noj Ligi nel 2002, la squadra ottenne la promozione nella Pervyj divizion, la seconda serie del campionato russo di calcio. Nella Pervyj divizion 2003 giunse tredicesima conquistando la salvezza. L'anno seguente si classific\u00f2 sedicesima ottenendo ancora una volta la permanenza nella seconda serie. Nella Pervyj divizion 2005 il Metallurg non and\u00f2 oltre il diciottesimo posto. Questo risultato comport\u00f2 la retrocessione della squadra. Il Metallurg torn\u00f2 a giocare in Pervyj divizion nel 2008, ma retrocesse a causa del sedicesimo posto. Grazie alla vittoria nella Vtoroj divizion 2011-2012 la societ\u00e0 ottenne l'ennesima promozione in Pervyj divizion, campionato da cui retrocesse immediatamente. Dopo due anni nella terza serie, fin\u00ec nei dilettanti."}
{"id": "4552668", "revid": "59163904", "url": "https://it.wikipedia.org/wiki?curid=4552668", "title": "Relazione diplomatica", "text": ""}
{"id": "4552674", "revid": "874603", "url": "https://it.wikipedia.org/wiki?curid=4552674", "title": "Orifiamma (scautismo)", "text": ""}
{"id": "4552675", "revid": "785863", "url": "https://it.wikipedia.org/wiki?curid=4552675", "title": "Il re leone 2 - Il regno di Simba", "text": ""}
{"id": "4552678", "revid": "709406", "url": "https://it.wikipedia.org/wiki?curid=4552678", "title": "Farmacisti militari", "text": ""}
{"id": "4552681", "revid": "36426", "url": "https://it.wikipedia.org/wiki?curid=4552681", "title": "Palazzo Sacrati Strozzi", "text": ""}
{"id": "4552682", "revid": "1428919", "url": "https://it.wikipedia.org/wiki?curid=4552682", "title": "Auguste Millon", "text": "Viene ricordato principalmente in quanto ideatore del saggio chimico che da lui prende il nome.\nBiografia.\nDopo aver completato gli studi presso la sua citt\u00e0 natale e lavorato al Coll\u00e8ge Rollin di Parigi, Millon decide di intraprendere la carriera medica nell'esercito. Nel 1832 fu ammesso come studente alla scuola di medicina militare di Val-de-Gr\u00e2ce e due anni dopo si qualific\u00f2 per il servizio attivo come chirurgo. In seguito venne inoltre insignito del titolo di ufficiale del corpo dei farmacisti militari. Gli anni tra il 1837 e il 1847 furono per Millon un periodo di intensa attivit\u00e0 e ricerca scientifica nel campo della chimica, allo scienziato francese vanno infatti i meriti della scoperta del diossido di iodio, dei cloriti, del nitrato di etile, della sintesi dello iodato di potassio e della ricerca su molti altri composti chimici di base. Nel 1845 scrisse l\"'Annuaire de chimie\" assieme a Jules Reiset e con la collaborazione di Fran\u00e7ois Joseph J\u00e9r\u00f4me Nickl\u00e8s. Dopo il 1847 Millon si dedic\u00f2 ad altri campi scientifici tra cui l'agronomia e la biochimica, significativa fu la sua devozione nello studio del grano. Nel 1849 pubblic\u00f2 la scoperta di una saggio chimico per il riconoscimento della presenza di proteine contenenti tirosina, saggio che da lui prese il nome."}
{"id": "4552685", "revid": "767487", "url": "https://it.wikipedia.org/wiki?curid=4552685", "title": "The Downfall of Us All", "text": "The Downfall of Us All \u00e8 il secondo singolo estratto da \"Homesick\", terzo album in studio del gruppo musicale statunitense A Day to Remember.\nLa canzone.\nIl testo della canzone parla della pressione che si ha quando si scrive una nuova canzone per l'apprensione che questa possa rendere soddisfatte le persone che l'ascolteranno.\nIl produttore di \"Homesick\", Chad Gilbert, ha commentato cos\u00ec il brano:\nNel 2014, a distanza di 5 anni dalla sua pubblicazione ufficiale, il singolo \u00e8 stato certificato disco d'oro dalla RIAA per le oltre 500.000 copie vendute.\nUtilizzo in altri media.\nIl brano \u00e8 stato reso disponibile per il download digitale nei videogiochi \"Rock Band\" e \"Rock Band 2\", entrambi di MTV Games. Nel gennaio 2011 \u00e8 stato pubblicato anche in un DLC per \"\", della Neversoft.\nVideo musicale.\nIl video del brano, diretto da Scott Hansen, \u00e8 stato girato a Ocala, in Florida, citt\u00e0 d'origine della band.\nNel video, i membri della band attaccano dei volantini che annunciano il loro concerto che si terr\u00e0 la sera stessa, mentre due poliziotti tentano di impedirglielo. Alla fine, inseguendo Jeremy McKinnon, i due arrivano al concerto, che cercano di interrompere. Alcune persone del pubblico, per\u00f2, gli prendono e li legano con del nastro adesivo a delle scale fuori dallo Skate Park nel quale si tiene lo spettacolo, in modo da permettere agli A Day to Remember di continuare a suonare."}
{"id": "4552687", "revid": "729019", "url": "https://it.wikipedia.org/wiki?curid=4552687", "title": "Magdalenefjorden", "text": "Magdalenefjorden o Magdalenefjord \u00e8 un fiordo lungo 8 km ed ampio 5 km situato tra Dansk\u00f8ya e Hoelhalv\u00f8ya, nella terra di Alberto I, sulla costa ovest di Spitsbergen, l'isola pi\u00f9 grande dell'arcipelago delle Svalbard. \u00c8 abbastanza grande da ospitare una moderna nave da crociera, che potrebbe anche girare di 180 gradi senza problemi. Nella riva a sud del fiordo \u00e8 situata la baia di Gullybukta. Ha le acque mitigate dalla Corrente del Golfo e presenta un paesaggio di maestosa bellezza fatta di alte montagne di nero granito sempre innevate e ghiacciai, tra i quali il Waggonway, che lo rende oggi una tra le pi\u00f9 conosciute e frequentate mete turistiche delle Svalbard.\nIl Magdalenefjorden era molto frequentato nei secoli passati come base per la caccia alle balene ed altri cetacei ma oggi \u00e8 ricompreso nel National Park come \"Bird Reserve\".\nStoria.\nWilliam Barents \u00e8 stato il primo ad esplorare il fiordo nel 1596. appena arrivato trov\u00f2 alcune zanne di tricheco, che lo hanno portato a chiamare il fiordo \"\"Baia delle Zanne\". l'esploratore e baleniere inglese Robert Fotherby entr\u00f2 nel fiordo nel 1614, reclamandolo in nome di Giacomo I d'Inghilterra e nominandolo \"Maudlen Sound\", e chiam\u00f2 \"Isola della Trinit\u00e0\" la baia a sud . Successivamente gli inglesi stabilirono una stazione di caccia alle balene, su quello che oggi \u00e8 chiamato Gravneset. In seguito i Paesi Bassi se ne impossessarono. Di recente sono stati trovati i resti di quattro fornaci di grasso di balena ed un cimitero con circa 130 tombe databili tra il XVII e il XVIII secolo.\nL'olandese Joris Carolus (1614) \u00e8 stato il primo a chiamare il fiordo \"Mari Magdalene bay\". Abraham Goos nel 1920 lo ha rinominato \"Magdalenen sond\", e Guglielmo C\u00e6sius nel 1922 ha cambiato il nome in \"S. Maria Magdalene sond\"\".\nFauna.\nNel fiordo \u00e8 possibile osservare un gran numero di specie aviarie tra cui il gabbiano polare di Ross, l'uria nera, la sterna artica, la gazza marina, la procellaria artica e moltissime altre specie quasi tutte migratorie.\nVi \u00e8 la presenza dell'orso bianco, dell'alce polare, della volpe artica e del tricheco.\nFlora.\n\u00c8 presente la tundra e tra i fiori vi \u00e8 il famoso papavero delle Svalbard di colore giallo oppure bianco.\nTurismo.\nUltimamente si sta diffondendo il turismo in questa zona, ed alcune crociere hanno proprio questo fiordo come destinazione, a causa della maestosit\u00e0 del paesaggio e delle montagne nere di granito.\nI pi\u00f9 temerari possono praticare l'escursionismo o fare il bagno in queste gelide acque."}
{"id": "4552693", "revid": "1305772", "url": "https://it.wikipedia.org/wiki?curid=4552693", "title": "Zahn", "text": ""}
{"id": "4552699", "revid": "73831", "url": "https://it.wikipedia.org/wiki?curid=4552699", "title": "Israele 2013", "text": ""}
{"id": "4552700", "revid": "767487", "url": "https://it.wikipedia.org/wiki?curid=4552700", "title": "The Triumph of Mind", "text": "The Triumph of Mind \u00e8 un cortometraggio muto del 1914 scritto, diretto e interpretato da Lois Weber.\nProduzione.\nIl film fu prodotto dalla Bison Motion Pictures (con il nome 101-Bison)\nDistribuzione.\nDistribuito dall'Universal Film Manufacturing Company, il film - un cortometraggio in tre bobine - usc\u00ec nelle sale cinematografiche statunitensi il 23 maggio 1914."}
{"id": "4552701", "revid": "212348", "url": "https://it.wikipedia.org/wiki?curid=4552701", "title": "Emmanuel Schott\u00e9", "text": "Dopo aver servito 18 anni nell'Arm\u00e9e de l'Air, da disoccupato viene scelto dal regista Bruno Dumont sul luogo delle riprese per il film \"L'umanit\u00e0\". Ha vinto il Prix d'interpr\u00e9tation masculine al Festival di Cannes 1999 per il film ma da attore non professionista, questo \u00e8 il suo unico film in carriera."}
{"id": "4552711", "revid": "2097683", "url": "https://it.wikipedia.org/wiki?curid=4552711", "title": "Ignazio Greco (vescovo)", "text": "Biografia.\nFiglio di Tommaso e Saveria Casaburi, dal 1783, anno della sua ordinazione sacerdotale, fu economo curato nella Parrocchia di Santa Teresa in Catanzaro fino al 1794 anno in cui venne nominato parroco di Santa Maria del Mezzogiorno. Amministr\u00f2 questa Parrocchia fino al 1811 quando venne nominato curato penitenziere della Cattedrale di Catanzaro. Nel 1819 consegu\u00ec la laurea in teologia all'Universit\u00e0 di Napoli.Il 4 giugno dello stesso anno fu nominato vescovo di Oppido Mamertina e consacrato a Roma il 6 giugno; fece il suo ingresso in diocesi il 16 novembre.\nMor\u00ec di pleurite l'11 dicembre del 1821 a Oppido Mamertina, La citt\u00e0 episcopale conserva le sue spoglie nella Chiesa Abbazia.\nIl Capitolo della Cattedrale, come segno di gratitudine e merc\u00e9 l'affetto che il popolo oppidese ha nutrito per il suo vescovo, nomin\u00f2 vicario della diocesi di Oppido il fratello Felice, successivamente nominato vescovo di San Marco Argentano e Bisignano.\nGenealogia episcopale.\nLa genealogia episcopale \u00e8:"}
{"id": "4552712", "revid": "466539", "url": "https://it.wikipedia.org/wiki?curid=4552712", "title": "Riserva di caccia", "text": "Una riserva di caccia \u00e8 un'area destinata alla conservazione delle specie animali selvatiche, ma, soprattutto, \u00e8 un luogo dove \u00e8 consentito un \"prelievo ecosostenibile\" della selvaggina; in altri termini, si tratta di un'area nella quale si pu\u00f2 svolgere un esercizio regolamentato della caccia. Per esempio, molte di tali riserve (\"game reserve\") che si trovano in Africa, attorno ai grandi parchi nazionali, sono necessarie poich\u00e9 fungono da cuscinetto tra il parco e le zone abitate.\nAlcune riserve di caccia possono vantare pi\u00f9 di un ecosistema, a volte anche cinque, che vanno dalla valle al \"bushveld\", dalla savana alla prateria ed al \"fynbos\", per giungere infine alla foresta pluviale ed ai boschi di acacia; tale variet\u00e0 di habitat fornisce un notevole miglioramento dei tipi di fauna selvatica presenti e sulle numerose specie di uccelli che prosperano nell'ambiente.\nLa pi\u00f9 grande attrazione in Africa \u00e8 rappresentata dai cosiddetti \"Big Five\" (elefante, rinoceronte, bufalo, leopardo e leone); tale denominazione \u00e8 dovuta alla difficolt\u00e0 nel cacciarli e non alla loro grande mole, ragion per cui \u00e8 elencato il leopardo e non l'ippopotamo.\nNell'Africa sub-sahariana esistono molte riserve di caccia, sia statali che private, nelle quali la selvaggina viene \"gestita\". Pertanto, dopo aver profumatamente pagato il \"permesso di caccia\", \u00e8 consentito abbattere legalmente anche gli animali protetti, ad esempio elefanti e rinoceronti, \"in eccesso\". In particolare, in Sudafrica molte \"farm\" si sono convertite in \"allevamenti\" di selvaggina africana. Vengono allevati per scopi venatori antilopi, zebre, bufali, ma anche leoni e rinoceronti. \nIl Sudafrica e la Tanzania sono le maggiori destinazione degli amanti dei safari di caccia grossa. Ovviamente, dati gli alti costi, tali safari sono riservati a personaggi facoltosi, i quali, in genere, non amano questo tipo di pubblicit\u00e0."}
{"id": "4552715", "revid": "380453", "url": "https://it.wikipedia.org/wiki?curid=4552715", "title": "Mar\u00eda Fern\u00e1ndez (pallavolista)", "text": ""}
{"id": "4552718", "revid": "1543377", "url": "https://it.wikipedia.org/wiki?curid=4552718", "title": "Campionati europei di ginnastica ritmica 2013", "text": "I Campionati europei di ginnastica ritmica 2013 sono stati la 29\u00aa edizione della competizione continentale. Si sono svolti a Vienna, in Austria, dal 31 maggio al 2 giugno 2013."}
{"id": "4552734", "revid": "1543377", "url": "https://it.wikipedia.org/wiki?curid=4552734", "title": "Damaso da Celle Ligure", "text": "Biografia.\nBernardo Maria Testa nacque a Celle Ligure il 26 dicembre 1907. Nel 1922 entr\u00f2 nel seminario dei cappuccini di Cornigliano, dove, il 14 ottobre 1929, fece la professione solenne dei voti religiosi e assunse il nome di Damaso. Ricevette l'ordinazione sacerdotale il 10 giugno 1933.\nCappellano negli ospedali genovesi Galliera e San Martino, nel 1935 venne trasferito al convento dei cappuccini di Pieve di Teco. Nel 1937 part\u00ec missionario per l'Africa Orientale Italiana, diventando parroco della cattedrale di Harar e cappellano della locale struttura ospedaliera. Rest\u00f2 missionario in Etiopia fino alla sconfitta italiana del 1941, e, successivamente, venne internato in un campo di prigionia inglese.\nTorn\u00f2 a Genova nel 1943 e riprese servizio all'ospedale San Martino. Nello stesso anno il cardinale Pietro Boetto, arcivescovo di Genova, lo nomin\u00f2 cappellano dell'Opera Nazionale Assistenza Religiosa e Morale Operai, carica che mantenne fino al 1953. Dal 1951 al 1988 fu vicario dell'arcivescovo di Genova per l'Istituto Giannina Gaslini. Nel 1953 venne nominato secondo segretario del cardinale Giuseppe Siri, divenendone poi anche padre spirituale e confessore. Nel 1956 fond\u00f2 l'istituto secolare di Santa Caterina da Genova.\nFra gli anni cinquanta e settanta gest\u00ec, come intermediario del cardinale Siri, numerosi contatti fra la curia genovese e alcuni alti esponenti del governo sovietico, i quali avevano manifestato il desiderio di avviare un dialogo riservato al fine di migliorare i rapporti fra Unione Sovietica e Chiesa cattolica.\nIl 5 gennaio 1982 divenne commendatore dell'Ordine al merito della Repubblica italiana. Mor\u00ec a Genova il 27 marzo 1988."}
{"id": "4552740", "revid": "976881", "url": "https://it.wikipedia.org/wiki?curid=4552740", "title": "Foot-Ball Associazione Novara 1930-1931", "text": "Questa pagina raccoglie i dati riguardanti il Foot-Ball Associazione Novara nelle competizioni ufficiali della stagione 1930-1931."}
{"id": "4552744", "revid": "106990", "url": "https://it.wikipedia.org/wiki?curid=4552744", "title": "Padre Damaso", "text": ""}
{"id": "4552749", "revid": "106990", "url": "https://it.wikipedia.org/wiki?curid=4552749", "title": "Damaso Testa", "text": ""}
{"id": "4552754", "revid": "344646", "url": "https://it.wikipedia.org/wiki?curid=4552754", "title": "San Jos\u00e9 de Valderas", "text": ""}
{"id": "4552755", "revid": "1543377", "url": "https://it.wikipedia.org/wiki?curid=4552755", "title": "Italian Softball League 2012", "text": "L'Italian Softball League edizione 2012 si \u00e8 conclusa il 9 settembre 2012, con gara 5 di finale delle Italian Softball Series tra le campionesse d'Italia in carica del Caserta ed il Bollate.\nLa partita, disputata allo stadio IX Agosto di Caserta, si \u00e8 conclusa con il risultato di 7-2 per le casertane che hanno cos\u00ec conquistato il loro quarto titolo nazionale."}
{"id": "4552762", "revid": "278406", "url": "https://it.wikipedia.org/wiki?curid=4552762", "title": "Tom Marino", "text": "Biografia.\nNato e cresciuto in una famiglia italoamericana della Pennsylvania, Marino si laure\u00f2 in legge e divenne avvocato. Dopo alcuni anni, nel 2002 venne nominato \"United States attorney\" (una specie di pubblico ministero) e mantenne l'incarico fino al 2007, quando decise di dimettersi dopo uno scandalo che lo vedeva tra le referenze del criminale Louis DeNaples.\nEntrato ufficialmente in politica con il Partito Repubblicano, nel 2010 si candid\u00f2 alla Camera dei Rappresentanti contro il deputato democratico in carica Chris Carney e riusc\u00ec a sconfiggerlo. Fu poi riconfermato nelle elezioni successive.\nMarino \u00e8 considerato uno dei membri pi\u00f9 conservatori della Camera ed ha espresso posizioni favorevoli alla pena di morte."}
{"id": "4552770", "revid": "1924342", "url": "https://it.wikipedia.org/wiki?curid=4552770", "title": "Daisies", "text": ""}
{"id": "4552792", "revid": "1305772", "url": "https://it.wikipedia.org/wiki?curid=4552792", "title": "Ulla Bastrup", "text": "Carriera.\nInizia a giocare a 14 anni nel 1973 nella Under-15 del Kolding Boldklub (KB) come ala destra.La stagione successiva \u00e8 subito inserita in prima squadra disputando con questa il campionato di Serie A danese per sei stagioni. Passata al B 1909 di Odense vince per due volte il titolo della massima divisione femminile danese.\nAlla fine della stagione 1984 Lone Smidt Hansen le propone di fare un mese di vacanza nel sud Italia e Ulla ottiene dalla D.B.U. il permesso di poter giocare delle partite di allenamento in Puglia.\n\u00c8 dopo averla vista giocare due partite amichevoli che i dirigenti del Trani 80 decidono di prenderla ottenendo il transfert dal B 1909. Arrivata alla forte squadra biancazzurra Ulla si inserisce nel migliore dei modi nella formazione allenata da Santino Barbato venendo sempre utilizzata come centrocampista destro ottenendo nel 1985 il suo primo scudetto italiano.\nInizia cos\u00ec la sua brillante carriera calcistica in Italia che la porta anche a scegliere il nostro paese quale sede della sua attivit\u00e0 lavorativa professionale. Dopo la bella parentesi pugliese va al Milan 82 di Mario Pagano con Viviana Bontacchio ottenendo un onorevole 4\u00ba posto nella stagione 1989-1990.\nNella stagione successiva arriva alla Fiammamonza a campionato gi\u00e0 iniziato e disputa soltanto 8 partite, stagione che le monzesi ricorderanno per la finale di Coppa Italia persa 4-5 ai rigori contro la Woman Sassari.\nLa bionda danese \u00e8 riconfermata la stagione successiva, il campionato va male (9\u00ba posto) ma la Preca Fiammamonza \u00e8 ancora in finale di Coppa Italia contro la Reggiana Refrattari Zambelli che si impone con un netto 5-1.\nConclude la carriera calcistica ventennale alla \"\" di Cagliari dove ha disputato il suo unico campionato di Serie B per poi ritornare nella sua ultima stagione da calciatrice in Serie A.\nNazionale.\nCon la nazionale danese ha disputato un solo incontro ufficiale nel 1984 e alcune partite amichevoli. Al suo arrivo in Italia il selezionatore danese ha preferito chiamare solo le pi\u00f9 importanti calciatrici che disputavano la nostra Serie A: Lone Smidt Hansen e Susanne Augustesen.\nAvendo il suo ruolo coperto da molte altre calciatrici disponibili in Danimarca, Ulla non fu pi\u00f9 chiamata in Nazionale perch\u00e9 per la D.B.U. era troppo alto il costo dei viaggi da e per l'Italia.\nAllenatrice.\nA soli 21 anni, mentre disputava il campionato di Prima Divisione danese a Kolding, frequenta il corso allenatori e ottiene il patentino UEFA B iniziando subito ad allenare la squadra giovanile Under-15 del KB. In seguito allena anche la Under-15 del B 1909.\nTerminata la carriera da calciatrice nel 1994, raggiunge Nazzarena Grilli allo Sporting Segrate 92 allenando le bambine e le ragazze pi\u00f9 giovani del settore giovanile.\nNel 2002 \u00e8 la presidentessa della Fiammamonza Natalina Ceraso Levati, che gi\u00e0 aveva avuto modo si apprezzarla come calciatrice, a chiamarla per la conduzione della Under-15 biancorossa e Ulla inizia con grande pazienza e dedizione un lungo e redditizio lavoro di preparazione che porter\u00e0 la squadra monzese a dei progressivi e continui miglioramenti.\nIl distacco dalla Fiammamonza della Under-15 con la creazione dell'A.S.I. Monza \u00e8 solo un passaggio intermedio voluto dalla dirigenza monzese per poter meglio gestire il numero delle calciatrici tesserate e Ulla passa ad allenare la nuova formazione grigioblu.\nAl secondo campionato di Serie D (2004-2005) l'A.S.I. Monza centra l'obiettivo promozione ed approda in Serie C Lombardia. La stagione successiva vince la Coppa Disciplina ottenendo il 3\u00ba posto a 5 punti dalla capolista Franciacorta, ma le grigiobl\u00f9 da lei guidate sono ormai pronte al salto di categoria che arriva vincendo il campionato 2006-2007.\nLa stagione 2007-2008 in Serie B non si conclude con la salvezza perch\u00e9 alle ragazze manca ancora la lucidit\u00e0 e l'esperienza per poter competere con le altre squadre meglio preparate.\nAlla fine della stagione 2009-2010 l'A.S.I. \u00e8 riassorbita dalla Fiammamonza, ma il gruppo va via compatto con la sua allenatrice alla Pro Lissone che iscrive per la prima volta una formazione di calcio femminile in Serie D Lombardia 2010-2011.\nCon la squadra che lei ha fatto crescere dalla Under-15, portato in Serie C e poi in Serie B, Ulla ottiene subito la promozione nella massima serie regionale con 3 giornate d'anticipo e 6 punti di vantaggio sulla Riozzese.\nAlla fine della stagione 2011-2012 smette di allenare dando le dimissioni per motivi di lavoro dopo aver ben allenato con nove anni di successi A.S.I. Monza e Pro Lissone.\nPer la stagione 2013-2014 l'ex Presidente provvisorio Gaetano Galbiati (ora Direttore Generale) la convince a ridiscendere in campo: torna ad allenare la Fiammamonza nel campionato Regionale in Serie C Lombardia, guidando la squadra in una stagione difficile che solo nella seconda parte riesce a puntare alla parte alta della classifica. Bastrup decide di rimanere anche nella stagione seguente che vede la squadra protagonista del campionato ma che alla fine le vede sfuggire la promozione per un solo punto, finendo al 2\u00ba posto dietro al Milan Ladies e a pari merito della Riozzese.\nAnche la stagione 2015-2016 \u00e8 affidata alla guida tecnica di Bastrup, intenzionata a conquistare la promozione sfuggitale. In un'intervista rilasciata a met\u00e0 campionato auspica un'evoluzione del calcio femminile in Italia e una pi\u00f9 solida collaborazione con le societ\u00e0 maschili, sconfiggendo il problema culturale che affligge il calcio italiano, ricordando che quando giocava nel campionato danese tra gli anni settanta e ottanta gli allenamenti tra atleti maschi e femmine della stessa societ\u00e0 si effettuavano in campi attigui e che al termine era normale che ci si ritrovasse a condividere una birra tra colleghi entrambi di \"Serie A\".\nIl giorno 11 marzo 2016, tuttavia, rassegna le dimissioni da allenatrice della societ\u00e0 Fiammamonza."}
{"id": "4552793", "revid": "1543377", "url": "https://it.wikipedia.org/wiki?curid=4552793", "title": "Scuola antropologica di Cagliari", "text": "La Scuola antropologica di Cagliari (o Scuola sarda di Antropologia) \u00e8 una scuola di studi demo-etno-antropologici iniziata da Ernesto de Martino e Alberto Mario Cirese alla fine degli anni '50 del Novecento.\nStoria.\n\"Scuola antropologica di Cagliari\" \u00e8 denominazione non di istituzione accademica ufficiale, bens\u00ec, come accade sovente, di un'aggregazione di studiosi e di esperienze didattiche e di ricerca, in questo caso pluridecennali, fino a oggi. La si individua soprattutto a partire dal 1957-58, quando ha avuto come capostipiti, presenti insieme nell'ormai non pi\u00f9 tanto periferico ateneo sardo, Ernesto de Martino (che ha insegnato come ordinario di Etnologia e Storia delle religioni e ha diretto l'Istituo di Studi storici dell'Universit\u00e0 degli Studi di Cagliari dal 1957 fino alla morte nel 1965) e Alberto Mario Cirese (che vi ha insegnato quindici anni dal 1958 al 1973) e poi, come loro diretti collaboratori e prosecutori, Clara Gallini, Giulio Angioni, Enrica Delitala, Chiarella Rapallo, Placido Cherchi, Pietro Clemente, Carla Paquinelli, Pier Giorgio Solinas, e in seguito ancora parecchi altri docenti pi\u00f9 giovani, come Gabriella Da Re, Luisa Orr\u00f9, Paola Atzeni, Giannetta Corriga, Benedetto Caltagirone, Felice Tiragallo, Filippo Zerilli.\nSe ne possono individuare alcuni principali e pi\u00f9 diretti precursori, quali l'antropo-archeologo ottocentesco Giovanni Spano (che \u00e8 stato in stretto e continuo contatto coi maggiori studiosi dell'epoca, in particolare con Costantino Nigra, Giuseppe Pitr\u00e8, Paolo Mantegazza), e poi, nel Novecento, l'etno-linguista tedesco Max Leopold Wagner, esponente della scuola \"Woerter und Sachen\" e massimo esperto della lingua e della vita rustica sarde, l'antropogeagrafo francese Maurice Le Lannou, studioso attento della vita agropastorale dell'isola, giuntovi da dottorando negli anni Trenta del Novecento, come tanti altri giovani studiosi ancora oggi. Da secoli le vere quanto le presunte arcaicit\u00e0 ed esoticit\u00e0 della Sardegna attraggono curiosit\u00e0 soprattutto etno-antropologiche. In contatto con la scuola sarda sono stati, gi\u00e0 alle sue origini, l'etnologo Franco Cagnetta e quindi il cineasta Vittorio De Seta. All'impianto accademico della scuola hanno partecipato i filosofi Paolo Rossi, Pietro Rossi, Carlo Augusto Viano e in seguito Giuliano Gliozzi, l'archeologo e storico dell'arte Ranuccio Bianchi Bandinelli, il germanista Cesare Cases (amico intimo di de Martino, del quale ha sposato l'allieva cagliaritana Anna Baggiani), tutti docenti all'Universit\u00e0 di Cagliari, e poi altri meno stanziali come Cecilia Gatto Trocchi, alcuni etno-musicologi e antropologi italiani come Pietro Sassu, Diego Carpitella, l'americano Alan Lomax e il danese Andreas Fridolin Weis Bentzon, Gianni Bosio, Cesare Bermani, Giovanna Marini, studiosi locali come gli antropologi sardi non accademici Raffaello Marchi e Bachisio Bandinu.\nLa scuola ha sempre avuto e ha ancora importanti collegamenti nazionali e internazionali, alle sue origini in particolare con la Scuola romana di Storia delle Religioni di Raffaele Pettazzoni e Angelo Brelich, e in seguito, per esempio, con la scuola francese di Andr\u00e9 Leroi-Gourhan o con le scuole tedesche di Tubinga (Herrmann Bausinger) e di Gottinga (Rudolf Schenda).\nNegli anni '70 del Novecento, con l'istituzione della Facolt\u00e0 di Magistero e poi di Lettere all'Universit\u00e0 di Sassari, allievi o collaboratori degli esponenti della Scuola antropologica di Cagliari prendevano incarichi accademici d'insegnamento e di ricerca in ambito demo-etno-antropologico: Francesco Alziator, Mario Atzori, Maria Margherita Satta, Gabriella Mondardini, Franco Lai, Tomasino Pinna.\nAltri migravano intanto in universit\u00e0 del continente: Pier Giorgio Solinas e Pietro Clemente all'Universit\u00e0 di Siena con Alberto Mario Cirese che poi termina la sua carriera a \"La Sapienza\" di Roma, dove gli succede Pietro Clemente che termina la sua nel 2012 all'Universit\u00e0 di Firenze, Clara Gallini all'Orientale di Napoli (e in seguito lei pure a \"La Sapienza\" di Roma) come poi anche Carla Pasquinelli e cos\u00ec via altri, anche fuori d'Italia. Nel 1985, con i colleghi Tullio Seppilli dell'Universit\u00e0 di Perugia e con Pier Giorgio Solinas dell'Universit\u00e0 di Siena, Giulio Angioni ha organizzato, in consorzio a tre con l'Universit\u00e0 di Cagliari, il primo dottorato di ricerca in Italia in Metodologie della Ricerca etno-antropologica.\nIl complesso delle attivit\u00e0 e degli interessi della scuola si caratterizza per la interdisciplinarit\u00e0 e ancor pi\u00f9 per la transdisciplinarit\u00e0, oltre che per il pluralismo e il relativismo tematico, teorico e metodologico: Cirese amava ripetere che le teorie e i metodi si usano per quanto si riesce a praticarli con profitto. Gi\u00e0 i due capostipiti si sentivano, l'uno, de Martino, come un esponente dello storicismo alla Benedetto Croce (del quale, scherzando ma non troppo, si dichiarava esecutore testamentario); l'altro, Cirese, si considerava non tanto uno strutturalista, quanto piuttosto un praticante e sostenitore delle analisi formali, sincroniche quanto diacroniche: ma entrambi sono stati anche studiosi appassionati di Antonio Gramsci. Storicismo e strutturalismo si sono incontrati e scontrati all'inizio, in Italia, forse soprattutto nei seminari e nelle riunioni informali di accademici cagliaritani a partire dagli anni '50.\nDel resto, questa scuola non sarebbe ben identificabile senza i rapporti e le interazioni dovute alla presenza all'Universit\u00e0 di Cagliari, in anni di fortunata eccellenza, di letterati come Giuseppe Petronio, Carlo Salinari e Alberto Asor Rosa, di pedagogisti come Aldo Capitini, dei filosofi gi\u00e0 citati a cui bisogna aggiungere almeno Ludovico Geymonat, di storici del teatro come Mario Baratto e Guido Davico Bonino, di linguisti come Luigi Rosiello e Paolo Ramat, di storici dell'arte come Gillo Dorfles e Corrado Maltese e di artisti come Tonino Casula o Maria Lai o Pinuccio Sciola, di storici come Paolo Spriano e Giuliano Procacci e come i pi\u00f9 giovani Giangiacomo Ortu e Luciano Marrocu, oltre che di sociologi come Anna Anfossi, Anna Oppo, Benedetto Meloni. Questi e altri studiosi presenti all'Universit\u00e0 di Cagliari si riunivano periodicamente come \"Circolo Filologico-linguistico-antropologico Cagliaritano\".\nI temi, i metodi e le teorie che hanno interessato la cerchia di studiosi della scuola sono i pi\u00f9 vari anche nel corso del tempo, a partire a volte dai dati dell'etnografia sarda e dalle trasformazioni della vita nell'isola e altrove: dall'antropologia giuridica (Antonio Pigliaru) a quella religiosa (de Martino, Gallini, Delitala), a quella economica (Angioni, Gallini, Solinas), a quella linguistica (Pira) o storica (Gliozzi, valido studioso della prima antropologia moderna seguita alla scoperta dell'America), all'antropologia generale marxiano-gramsciana, gi\u00e0 fondante e rifondante nei suoi due capostipiti, allo strutturalismo l\u00e9vi-straussiano, di cui Cirese fu un anticipatore in Italia. Ed \u00e8 il caso di sottolineare la forza ancora operante del pensiero e delle opere di Ernesto de Martino.\nAi suoi primi tempi, nel 1967, nel suo ambito si \u00e8 ideato e organizzato il primo convegno internazionale di studi su Antonio Gramsci, tenutosi a Cagliari.\nNel suo ambito sono nati periodici specialistici diversi, tra cui il \"Bollettino del Repertorio e dell'Atlante Demologico Sardo\" (BRADS), fondato e diretto da Alberto Mario Cirese e poi da Enrica Delitala, e la rivista internazionale \"Europaea - Journal des Europ\u00e9anistes - Journal of the Europeanists\", diretta da Giulio Angioni, l'esponente di pi\u00f9 lungo corso nella sede sarda, ricercatore e docente dal 1966 al 2011, per trent'anni direttore dell'Istituto di Discipline socio-antropologiche e del Dipartimento di Filosofia e Teoria delle Scienze umane dell'Universit\u00e0 di Cagliari.\nUn'emanazione istituzionale della Scuola antropologica di Cagliari \u00e8 l'Istituto superiore regionale etnografico (ISRE) di Nuoro.\nCuriosit\u00e0.\nCome racconta anche Placido Cherchi nell'intervista a Pietro Angelini, il cagliaritano Hotel Jolly-Regina Margherita \u00e8 stato per decenni residenza dei pendolari accademici che vi tenevano anche cenacolo culturale, con forti dispute e tenaci amicizie e inimicizie. Le presenze erano di regola a settimane alterne. Cirese fu citato, nei mesi dell'Autunno Caldo del 1969, dall'allora popolare settimanale \"L'Espresso\", come pendolare modello in un panorama accademico giudicato assenteista. De Martino vi covava le sue personali crisi della presenza, soprattutto in forma di angoscia territoriale, da \"p\u0153na insularis\" ogni sera generata dalla vista dell'\"ultimo aeromobile in transito\".\nForse anche perch\u00e9 detto \"Il Filosofo\", alla cerchia ristretta e ambita del \"Cenacolo del Jolly\" era ammesso l'allenatore del grande Cagliari dello scudetto 1969-'70, Manlio Scopigno, che disputava volentieri di approcci sincronici, diacronici e pancronici anche fuori del calcio giocato e parlato.\nDe Martino alla sua morte ha lasciato la sua biblioteca personale all'Universit\u00e0 di Cagliari, che da ultimo l'ha donata a sua volta alla neocostituita \"Fondazione Internazionale Ernesto de Martino\" di Roma."}
{"id": "4552796", "revid": "48344", "url": "https://it.wikipedia.org/wiki?curid=4552796", "title": "Syddanmark", "text": ""}
{"id": "4552800", "revid": "767487", "url": "https://it.wikipedia.org/wiki?curid=4552800", "title": "Daisies (film 1914)", "text": "Daisies \u00e8 un cortometraggio muto del 1914 diretto e interpretato da Phillips Smalley e Lois Weber, che firma anche la sceneggiatura.\nProduzione.\nIl film - un cortometraggio a una bobina - fu prodotto dalla Rex Motion Picture Company.\nDistribuzione.\nDistribuito dall'Universal Film Manufacturing Company, usc\u00ec nelle sale cinematografiche statunitensi il 3 settembre 1914."}
{"id": "4552805", "revid": "6923", "url": "https://it.wikipedia.org/wiki?curid=4552805", "title": "Episodi di Appunti di un giovane medico", "text": "La prima stagione della serie televisiva Appunti di un giovane medico (\"A Young Doctor's Notebook\"), composta da quattro episodi, \u00e8 andata in onda sul canale britannico Sky Arts dal 6 dicembre al 27 dicembre 2012; la seconda stagione, in lingua originale intitolata \"A Young Doctor's Notebook &amp; Other Stories\", invece \u00e8 andata in onda dal 28 novembre al 12 dicembre 2013.\nIn Italia la serie \u00e8 stata resa disponibile da TIMvision dal 1\u00ba al 22 maggio 2013. In seguito \u00e8 stata trasmessa dal canale Sky Arte HD dal 21 maggio 2013; la seconda stagione il 18 luglio 2015.\nPrima stagione.\n\"Prima parte\".\nTrama.\nVladimir Bomgard \u00e8 un affermato medico russo. Un giorno un ispettore di polizia, insieme ad alcuni poliziotti, fa irruzione nel suo ufficio per cercare prove del fatto che Vladimir abbia commesso un reato: scrivere false prescrizioni. L'ispettore trova cos\u00ec diversi libri di appunti che Vladimir aveva scritto quando era giovane, quando si era appena laureato in medicina a Mosca e aveva cominciato a lavorare come medico in un ambulatorio di periferia. In questo ambulatorio, oltre a Vladimir, sono presenti altri 3 infermieri: Pelageja, Anna e il paramedico Dem'jan Lu\u010dik. Tutti e tre hanno dei pregiudizi verso il novello dottore, dato che hanno per anni lavorato per Leopol'd Leopol'dovi\u010d, un esperto medico. Vladimir cerca quindi di ambientarsi in questo nuovo mondo, dove nessuno si fida di lui e le sue competenze sono messe alla prova ogni giorno.\n\"Seconda Parte\".\nTrama.\nTra i contadini dell'area si sviluppa un'epidemia di sifilide e la vocazione di Vladimir deve scontrarsi con l'ignoranza e l'ostilit\u00e0 della gente locale. Un'operazione brutale lascer\u00e0 il dottore nello sconforto.\n\"Terza Parte\".\nTrama.\nNonostante il successo nella sala operatoria, la spirale di noia e solitudine, assieme all'isolamento invernale dello studio medico, fanno breccia in Vladimir che, con la scusa di dolori addominali, viene tentato dalla morfina e dai suoi effetti stupefacenti.\n\"Quarta parte\".\nTrama.\nDeciso a combattere la sua dipendenza, Vladimir si trova stretto fra gli effetti dell'astinenza, le pressioni del lavoro e le umiliazioni davanti ai suoi colleghi, circostanze che rendono precario il suo equilibrio psicologico. La tentazione della morfina si fa sempre pi\u00f9 forte.\nSeconda Stagione.\n\"Prima Parte\".\nTrama.\nNel 1935, il dottore \u00e8 stato guarito dalla sua dipendenza e deve affrontare la vita senza poter pi\u00f9 esercitare. I suoi ricordi tornano al 1918, quando lo ritroviamo giovane in una relazione con l'assistente Pelageya, in virt\u00f9 del fatto che lei potesse procurargli la morfina senza fare domande. Il panico della notizia di un'ispezione lo travolge, ma un manipolo di soldati bolscevichi feriti a morte richiedono l'attenzione del protagonista.\n\"Seconda Parte\".\nTrama.\nUna nobile famiglia in fuga chiede protezione e assistenza medica nell'ospedale. La bella sorella di un membro ferito della Guardia Bianca, Natasha, crea scompiglio nella vita di Vladimir che si innamora di lei e si mette in imbarazzo nel tentativo di dichiararsi, fallendo. La giovane rivela che il suo cuore \u00e8 gi\u00e0 impegnato con un soldato di nome Gregory.\n\"Terza Parte\".\nTrama.\nPelageya si ammala di tifo, ma il dottore la trascura per Natasha. Un soldato ferito viene ammesso all'ospedale e alle preoccupazioni della nobildonna, Vladimir mente dicendo di aver saputo che Gregory \u00e8 morto, sperando cos\u00ec di poterla conquistare. Nel mentre la situazione di Pelageya peggiora, fino ad arrivare al decesso, e il rimorso del dottore scava una frattura psicologica in lui.\n\"Quarta parte\".\nTrama.\nIl dottore ammette di aver mentito a Natasha, ma l'arrivo dei bolscevichi costringe la ragazza a fuggire con la sua famiglia, prendendo un treno merci che trasportava medicinali. Questo, purtroppo, deraglia e la carrozza dov\u2019\u00e8 la giovane prende fuoco. In un tentativo di eroismo, Vladimir corre per cercare di salvarla, quando delle fiale di morfina attirano la sua attenzione e compie l'ennesimo gesto di egoismo."}
{"id": "4552815", "revid": "767487", "url": "https://it.wikipedia.org/wiki?curid=4552815", "title": "Wings of Steel", "text": "Wings of Steel, \u00e8 un cortometraggio del 1941.\nTrama.\nCortometraggio di propaganda durante il periodo bellico prodotto dall'aviazione degli Stati Uniti in collaborazione con la Warner Bros., che racconta la storia di un campione sportivo che si arruola nell'aviazione per aiutare il suo paese nello sforzo bellico."}
{"id": "4552818", "revid": "287204", "url": "https://it.wikipedia.org/wiki?curid=4552818", "title": "Johnny Leveron", "text": ""}
{"id": "4552819", "revid": "287204", "url": "https://it.wikipedia.org/wiki?curid=4552819", "title": "Sinisa Ubiparipovic", "text": ""}
{"id": "4552826", "revid": "131358", "url": "https://it.wikipedia.org/wiki?curid=4552826", "title": "Andrew O'Brien", "text": ""}
{"id": "4552827", "revid": "116092046", "url": "https://it.wikipedia.org/wiki?curid=4552827", "title": "Mike Fitzpatrick", "text": "Fitzpatrick era ritenuto un repubblicano di ideologia moderata-centrista.\nBiografia.\nNato in una famiglia di origini irlandesi, Fitzpatrick si laure\u00f2 in legge alla Pennsylvania State University ed intraprese la professione di avvocato.\nNel 2004, all'annuncio del ritiro del deputato James C. Greenwood, Fitzpatrick dichiar\u00f2 la propria candidatura alla Camera dei Rappresentanti come esponente del Partito Repubblicano. Fitzpatrick riusc\u00ec a vincere senza grossi problemi, ma due anni dopo non fu rieletto, venendo sconfitto di misura dal democratico Patrick Murphy.\nDopo aver lasciato il Congresso, Fitzpatrick torn\u00f2 brevemente a lavorare come avvocato, finch\u00e9 nel 2010 si ricandid\u00f2 per il suo vecchio seggio e sconfisse Murphy. Riconfermato per altri due mandati nel 2012 e nel 2014, annunci\u00f2 il proprio ritiro nel 2016 e gli subentr\u00f2 il fratello Brian.\nMor\u00ec nel gennaio del 2020, a causa di un melanoma."}
{"id": "4552830", "revid": "767487", "url": "https://it.wikipedia.org/wiki?curid=4552830", "title": "Under Age (film 1941)", "text": "Under Age \u00e8 un film del 1941."}
{"id": "4552833", "revid": "76963", "url": "https://it.wikipedia.org/wiki?curid=4552833", "title": "Sammy Walker", "text": "Scoperto dal celebre cantautore statunitense Phil Ochs, nel 1976 esord\u00ec con \"Broadside ballads - Song for Patty\" per poi cessare l'attivit\u00e0 fino al 1989, anno di \"Sammy Walker in concert\"."}
{"id": "4552839", "revid": "1369234", "url": "https://it.wikipedia.org/wiki?curid=4552839", "title": "Canadian Championship 2013", "text": "Il Canadian Championship 2013 (noto per ragioni di sponsorizzazione come 2013 Amway Canadian Championship in inglese e Championnat Canadien Amway 2013 in francese) \u00e8 stato la sesta edizione del Canadian Championship.\nSi \u00e8 svolto tra aprile e maggio del 2013 ed \u00e8 stato vinto dal Montr\u00e9al Impact che ha battuto in finale i Vancouver Whitecaps. Grazie a questo successo la squadra di Montr\u00e9al ha ottenuto anche la qualificazione alla CONCACAF Champions League 2013-2014 come rappresentante del Canada.\nTabellone.\nLe squadre sono state inserite nel tabellone sulla base dei risultati ottenuti nella stagione 2012. Le tre squadre partecipanti alla Major League Soccer 2012 sono state inserite in posizione 1, 2 e 3 in base al piazzamento in classifica ottenuto alla fine della \"regular season\", mentre l'unica squadra partecipante alla North American Soccer League 2012 in posizione 4."}
{"id": "4552842", "revid": "1543377", "url": "https://it.wikipedia.org/wiki?curid=4552842", "title": "Ermenegildo Luppi", "text": "Dal 1901 si stabil\u00ec a Roma, ove scolp\u00ec nel 1911 il fregio della Galleria nazionale di arte moderna. Nel 1912 scolp\u00ec \"Anime sole\", il suo lavoro pi\u00f9 celebre, e nel 1921 la \"Piet\u00e0\" del cimitero di Francavilla al mare (CH). Alla fine degli anni Venti realizz\u00f2 il monumento ai caduti della prima guerra mondiale ad Avezzano (AQ) intitolato \"Gloria del Fante\". L'opera fu ufficialmente inaugurata nel 1931 in piazza Risorgimento, dopo la seconda guerra mondiale fu collocata in piazza Torlonia. \nFu il padre di Gastone Luppi comandante di aeronautica militare."}
{"id": "4552843", "revid": "599013", "url": "https://it.wikipedia.org/wiki?curid=4552843", "title": "Luis Rodas", "text": "Carriera.\nClub.\nInizia la sua carriera calcistica nel Motagua. Gioca il resto della sua carriera in club guatemaltechi. Attualmente milita nel Mictl\u00e1n.\nNazionale.\nNel 2007 esordisce con la nazionale honduregna, contro .\nL'anno dopo gioca le Olimpiadi di Pechino, dove scende in campo due volte."}
{"id": "4552844", "revid": "599013", "url": "https://it.wikipedia.org/wiki?curid=4552844", "title": "California Indy 400 2012", "text": "La California Indy 400 2012 \u00e8 la quindicesima e ultima tappa della stagione 2012 dell'IndyCar Series. Si \u00e8 disputata il 15 settembre 2012 sull'ovale dell'Auto Club Speedway e ha visto la vittoria di Ed Carpenter."}
{"id": "4552845", "revid": "834", "url": "https://it.wikipedia.org/wiki?curid=4552845", "title": "Rifasatore", "text": ""}
{"id": "4552851", "revid": "1973190", "url": "https://it.wikipedia.org/wiki?curid=4552851", "title": "Roberto Salvini", "text": "Biografia.\nDal 1937 lavor\u00f2 alle Belle Arti e fu soprintendente di gallerie a Trento, Palermo e Modena nel periodo della seconda guerra mondiale.\nL'incarico alle gallerie di Modena e Reggio Emilia termin\u00f2 nel 1957 quando la soprintendenza venne assegnata a Augusta Ghidiglia Quintavalle.\nOttenuta la direzione degli Uffizi, nel 1956 divenne anche docente all'universit\u00e0 di Trieste, per poi spostarsi successivamente a Firenze. Fu autore di importanti monografie su artisti come Agnolo Gaddi (1936) e Wiligelmo (1956) e su stili come la pittura fiamminga (1958)."}
{"id": "4552854", "revid": "26244", "url": "https://it.wikipedia.org/wiki?curid=4552854", "title": "Filarete di Calabria", "text": "Biografia.\nNato a Palermo, nel 1020, da una famiglia di origine calabrese deportata in Sicilia, dai Saraceni, e liberata successivamente. Tornato in Calabria nel 1040, Filarete visse a Reggio Calabria per poi trasferirsi nel monastero di Sant'Elia che sorgeva sul monte Aulinas presso Palmi. \nIn seguito visse anche a Sinopoli per poi tornare sul monte Aulinas sotto la guida dell'abate Oreste, dove pass\u00f2 gli ultimi 25 anni della sua vita.\nFu sepolto nella chiesa del Monastero di Monte Aulinas presso Palmi, poi denominato dei Santi Elia e Filarete nel 1133.\nCulto.\nLa sua memoria liturgica ricorre il giorno 6 aprile.\nNel 2005 la Chiesa Ortodossa d'Italia gli ha dedicato una chiesa a Seminara ricordandolo insieme a Sant'Elia di Enna. \nSempre nel Santuario della Madonna dei Poveri di Seminara,(nel Museo del Santuario) sono custoditi un braccio-reliquario argenteo quattrocentesco di S. Filareto (probabilmente opera di Luigi De Sanguini, del 1451), con mano rifatta da Daniele Vervare nel 1605, e con iscrizioni (provenienti dal distrutto Monastero di S. Filareto del X secolo)."}
{"id": "4552855", "revid": "599013", "url": "https://it.wikipedia.org/wiki?curid=4552855", "title": "Officer, Call a Cop", "text": ""}
{"id": "4552856", "revid": "2048994", "url": "https://it.wikipedia.org/wiki?curid=4552856", "title": "Luigi Salvini", "text": "Biografia.\nNel 1954 divenne docente di Letteratura bulgara presso l'universit\u00e0 di Roma, ma rest\u00f2 in cattedra solo per tre anni a causa della prematura scomparsa. Fu autore di importanti libri linguistici ed etnologici, come \"Canti popolari bulgari\" (1930) e \"Canti popolari polacchi\" (1956)."}
{"id": "4552861", "revid": "1355461", "url": "https://it.wikipedia.org/wiki?curid=4552861", "title": "Salvino Salvini (scultore)", "text": "Biografia.\nFormazione.\nNato in una famiglia di modeste origini, nonostante il padre volesse indirizzarlo a studi classici, Salvino manifest\u00f2 poco pi\u00f9 che dodicenne la propria vocazione artistica dopo aver ammirato la statua di \"Galileo\" di Paolo Emilio Demi, ottenendo di frequentare dal 1838 la livornese \"Scuola gratuita di disegno e di architettura\" di Carlo Michon, ove produsse le sue prime opere in creta, una copia di una \"Testa di Cicerone\", una mano ed un rilievo di \"Alcibiade alla battaglia di Potidea\".\nI primi studi avvennero all'Accademia di belle arti di Firenze, dove fu ammesso nel 1840: l\u00ec si accost\u00f2 al Romanticismo di Pio Fedi e Giovanni Dupr\u00e9 perfezionandosi poi con Lorenzo Bartolini (dal 1843 al 1849, anno in cui ebbe un forte scontro col maestro, riuscendo comunque ad aggiudicarsi l'alunnato romano) e a Roma con Pietro Tenerani al quale fu raccomandato grazie a Bartolini.\nI primi incarichi ed il periodo romano.\nNel 1843 vinse il concorso per il bozzetto d\u2019invenzione in creta con \"Rebecca che disseta Eleazaro\", mentre tre anni dopo vinse \"ex aequo\" al concorso triennale per un bassorilievo d\u2019invenzione con \"Cristo e l\u2019adultera\" (altrove chiamato \"L'adultera ai piedi di Cristo\";) nello stesso anno ebbe l\u2019incarico di \"modellare\" le statue dell\"Ammiraglio James Bart\" per il vicer\u00e9 d\u2019Egitto e il \"Santo Antonino arcivescovo\", di cui resta soltanto un disegno preparatorio al Gabinetto disegni e stampe degli Uffizi. \nNel 1849 vinse il pensionato quadriennale a Roma assieme all'amico pittore Antonio Puccinelli col quale aveva appreso le prime inclinazioni macchiaiole e che gli dedic\u00f2 un ritratto ad olio su tela nel 1849.\nProssimo al concludersi del pensionato romano, grazie a Tenerari e su interessamento di Giovanni Rosini presso Leopoldo II, nel 1852 venne nominato docente di \"Ornato e modello\" all'Accademia di belle arti di Pisa, subentrando a Tommaso Mari, dove rimase fino al 1861, anno in cui and\u00f2 a Bologna. Nonostante dovesse finire di assolvere gli obblighi contrattuali a Firenze, ebbe il beneficio di conservare l\u2019assegno della pensione accademica fino al termine del quadriennio, facendo pervenire nel 1854 il suo ultimo saggio previsto, la perentoria figura dell\"Omero che canta al popolo la morte di Patroclo\", ora alla Galleria d\u2019arte moderna di Palazzo Pitti all'Esposizione delle Belle Arti di Firenze nel 1854.\nFama internazionale gli venne data invece dall'opera esposta a Londra nel 1852, \"Ehma Sion\", ora alla Galleria Nazionale d'Arte di Firenze assieme allOmero\" opere probabilmente di due anni prima. \nDurante il periodo pisano, ottenne la nomina ad ispettore alle esportazioni del Granducato toscano per conto delle Gallerie fiorentine per il compartimento pisano e livornese, incarico ricoperto precedentemente da Rosini e di cui Salvini avrebbe desiderato \u201cereditare\u201d anche il ruolo di conservatore al Camposanto di Pisa. Per le sue chiare doti di perito, nel 1855 venne chiamato a valutare l\u2019autografia canoviana del busto di \"Calliope\", mentre nel 1875 rivendic\u00f2 l\u2019attribuzione, allora accolta da molti, di un presunto \"S. Giovannino\" di Michelangelo di propriet\u00e0 di Ludovico Rosselmini Gualandi, opera poi passata a Berlino, dispersa nel 1945 ed ora riconosciuta come un \"Aristeo\" di Domenico Pieratti. Sempre nel 1855, spos\u00f2 Cesira dei conti Montemerli, da cui ebbe due figli, Tommaso e Paolina. \nPeriodo bolognese.\nNel 1861 successe a Cincinnato Baruzzi (vista la rinuncia di Fantacchiotti e al trasferimento di Strazza a Milano)\nall'accademia di belle arti di Bologna, rimanendovi fino al 1893: qui ritrov\u00f2 il suo amico Puccinelli, chiamato alla cattedra di Pittura per rinnovare la scena locale, stesso motivo per cui fu chiamato il letterato Carducci. In quegli anni termin\u00f2 la statua del \"S. Giovanni Evangelista\" per la facciata di Santa Croce (1862) e nel 1876 quella del cardinale Pietro Valeriano per la facciata di Santa Maria del Fiore.\nTra i suoi allievi, vi furono Giovan Battista Longanesi-Cattani ed i pi\u00f9 noti Diego Sarti, Tullo Golfarelli, Enrico Barberi e Pasquale Rizzoli.\nDopo esser stato nominato professore della Regia Accademia di Bologna nel 1862, il 1\u00ba giugno dello stesso anno inaugur\u00f2 le statue di Nicola (commissionata nel 1856 per il Camposanto Monumentale di Pisa ed ora in piazza del Carmine) e Giovanni Pisano per il cimitero di Pisa, scolpita nel 1875 ed andata distrutta nel 1945. Nel capoluogo toscano collabor\u00f2, oltre alla decorazione della facciata di Santa Croce e alla realizzazione del monumento equestre a Vittorio Emanuele II, alla statua del cardinale Valeriano, 1876 circa, per la facciata del Duomo. Nel 1874 fu nominato membro della societ\u00e0 Benvenuto Tisi di Ferrara, dove fu anche giudice di lavori di giovani scultori alla \"Scuola di Disegno per Artisti e Artefici\". \nNel 1875 fece il monumento a Gian Battista Morgagni a Forl\u00ec, mentre nel 1882 quello di \"Guido Monaco\", ora al Museo di arte medievale e moderna di Arezzo, Comune che contestualmente lo elesse cittadino onorario in virt\u00f9 della delibera di Consiglio Comunale n. 94 del 13 ottobre 1882.\nStile.\nIn quarant\u2019anni di attivit\u00e0 intensa, mantenne sempre una propria individualit\u00e0 artistica, non sottomessa alle coeve regole accademiche; trasse ispirazione dalla realt\u00e0 e dall\u2019arte antica, in una continua ricerca che lo rende difficilmente soddisfatto del suo lavoro, curato sempre in prima persona.\nNelle opere alla Certosa bolognese, si nota il passaggio dal Classicismo verso forme man mano aggiornate dal Verismo descrittivo della seconda met\u00e0 del secolo, i cui estremi sono l'opera dedicata a \"Rizzoli\" ed il minuzioso monumento \"Beau\".\nFu esponente garbato di quel Verismo accademico che, successivamente a Bartolini e Tenerani, domin\u00f2 nella scultura italiana fino oltre la met\u00e0 dell'Ottocento. \nAffetto dal 1890 da una progressiva paralisi, si vide costretto ad interrompere sia il lavoro che l'insegnamento. Collocato a riposo da un decreto reale del 5 marzo 1893, si trasfer\u00ec ad Arezzo il successivo 29 agosto, morendovi il 4 giugno 1899.\nAlla sua morte fu ricordato da diverse testate tra cui \"Illustrazione Popolare\".\nIl busto di \"Michelangelo\" ed il bozzetto del \"Guido Monaco\" fanno parte di una serie di gessi, sculture e libri di studio donati dai figli dello scultore al comune aretino.\nEsposizioni e concorsi.\nA Napoli espose \"Giotto fanciullo\" 1876-77, marmo, ora collocato nella sala dei matrimoni del Municipio di Roma ed il busto di Gioacchino Rossini, ora alla Galleria Nazionale d'Arte di Roma, opere ripresentate poi a Firenze, Roma e Bologna (1888). Nel 1884 alla \"Promotrice di Belle Arti\" a Torino, oltre agli ultimi lavori citati, espose il gesso \"Padre Cristoforo\", gi\u00e0 portato a Roma nel 1883\nDopo la sua prima partecipazione all'edizione dell\"'Esposizione delle Belle Arti\" a Firenze nel 1854, fu presente anche nel 1861, 1866, 1867 e 1883.\nNegli anni Settanta e Ottanta, partecip\u00f2 a numerose esposizioni italiane e internazionali che gli restituirono grande fama: Milano (1876), Napoli (1877 \"Esposizione delle Belle Arti\" con \"Giotto fanciullo\" e \"Rossini\"), Ferrara e Parigi (1878), Roma (1883, \"Esposizione Nazionale di Belle Arti\"), Bologna (1883, Mostra Nazionale, marmo \"Rossini\"), Torino (1884, \"Generale Italiana\" con \"Padre Cristoforo\" e nuovamente col \"Rossini\"), Monaco (1883) e Philadelphia (1876). Espose quindi a pi\u00f9 riprese sia il busto di \"Rossini\" che il celebre \"Giotto fanciullo\" (1876), ora propriet\u00e0 della Galleria civica d\u2019arte moderna di Roma, esposto nella sala Matrimoni del Campidoglio), raffinato esempio di rievocazione storicistica, di cui esisteva anche un modello in gesso del 1875 nelle collezioni del Museo Civico di Livorno, andato distrutto durante il secondo conflitto bellico assieme ai gessi della testa di \"Giovanni Pisano\" e al bozzetto per il \"Monumento a Francesco Domenico Guerrazzi\", per il quale present\u00f2 due bozzetti nel 1882 (un bozzetto con basamento e una statuetta in piedi). \nNel 1881 a Genova ottenne il premio \"ex aequo\" con Augusto Rivalta e Alfonso Balzico ad un concorso sul tema di un monumento a Vittorio Emanuele II, successivo al concorso per lo stesso tema a Firenze.\nNel 1883 present\u00f2 un lavoro contrassegnato con il motto \u00abUn bozzetto\u00bb per il concorso del monumento a Vittorio Emanuele II, mentre negli anni Novanta, partecip\u00f2 senza successo a due concorsi a Livorno. Nel 1892 partecipa all\"'Esposizione Nazionale di Arte Contemporanea\" a Palermo, ancora una volta col suo \"Rossini\".\nOpere.\nIl monumento a \"Vittorio Emanuele II\".\nDivenne poi celebre per il \"monumento a Vittorio Emanuele II\" a Firenze, per il quale vinse nel 1859, tra dodici partecipanti, il concorso bandito dal governo provvisorio della Toscana, ottenendo poi critiche molto favorevoli e salendo cos\u00ec agli onori delle cronache, anche giudiziarie, per la fama avuta dall'opera, seppur con l'amarezza di non vederla tradotta in bronzo. Da erigersi in piazza Indipendenza, lo scultore aveva ottenuto, il 7 giugno 1860 un contratto di allogazione per un modello in gesso lavorato a Bologna, da dove venne trasportata a Firenze nell'aprile del '68. Formata dal milanese Pierotti, l\u2019imponente statua alta otto metri venne esposta nelle sale accademiche nel 1867 e lo scultore insignito dal re della croce dei Santi Maurizio e Lazzaro. Successivamente all\u2019esposizione al pubblico giudizio nel piazzale Vittorio Emanuele, fu smontata e ricoverata, dapprima nel salone del palazzo delle Esposizioni di Porta al Prato e nel 1890, smantellata, nel magazzino centrale dei Telegrafi, per ordine del Ministero della Pubblica Istruzione, facendo perdere notizie a riguardo. Al suo posto venne fuso il modello di Emilio Zocchi.\n\"Giotto fanciullo\" e \"La figlia di Sion\".\nIl successo internazionale gli arriv\u00f2 con opere quali il \"Giotto fanciullo\" ed Ehma, \"La figlia di Sion\". Il \"Giotto\" (esposto assieme al busto di \"Rossini\"), dopo le recensioni entusiaste relative alla prima esposizione, venne descritto all'Esposizione di Brera del 1876 come \"Giotto fanciullo, esordiente nello studio del pittore Cimabue, contempla la sua prima opera\", a grandezza naturale oltre ad essere oggetto di poesie ad esso dedicate. All'epoca, fu giustamente confrontato con l'allora capolavoro della scultura italiana \"Cristoforo Colombo fanciullo\" di Monteverde del 1870.\nUna versione in marmo del Giotto, alta 166 cm, \u00e8 ora conservata alla Galleria comunale d'Arte Moderna di Roma, dove \u00e8 pervenuto tramite acquisto nel 1883. \nAltra opera celebre \u00e8 \"La figlia di Sion\" del 1852, esposta sia a Firenze che a Londra e premiata di poi all'Esposizione di Firenze del 1861. Venne ricordata nel 1888 \u00abCome un documento dello stato morale che aveva dominato tutti gli animi, poich\u00e9 fin dal primo apparire (...) incaricata di esprimere la schiavit\u00f9 dell\u2019Italia\u00bb.\nOpere funerarie.\nFu autore di busti e sepolcri nella Certosa di Bologna e in quella di Ferrara, come il \"Monumento Turgi\" per l'arco 238 (1878), gi\u00e0 ritenuto disperso ma in realt\u00e0 collocato presso l'asilo parrocchiale Don Alberto Dioli di Mizzana. \nA Bologna:\nAltre opere.\nOltre a quelle gi\u00e0 citate:\nAltri suoi gessi si trovano al Museo Civico di Livorno.\nDisegni.\nOpere grafiche dedicate a Galileo Galilei, Francesco Petrarca, Girolamo Savonarola, Dante Alighieri e Torquato Tasso ora al \"Gabinetto disegni e stampe\" degli Uffizi. Sempre su carta, sono conservate le sue esercitazioni di copia di artisti quali Giovanni Dupr\u00e9, Vincenzo Vela e Charles Gleyre, poi tradotte in modelli e bozzetti in gesso od altro materiale, oggi al \"Museo nazionale di Palazzo Reale di Pisa\", come l\"Episodio del Diluvio Universale\" (1854), \"Gli ultimi istanti della vestale\" e la \"Testa di vestale\".\nOnorificenze.\nLa citt\u00e0 di Livorno gli intitol\u00f2 una strada il 3 settembre 1938, dapprima anonima."}
{"id": "4552862", "revid": "716642", "url": "https://it.wikipedia.org/wiki?curid=4552862", "title": "Eliodoro Zamperini", "text": ""}
{"id": "4552863", "revid": "74801", "url": "https://it.wikipedia.org/wiki?curid=4552863", "title": "Donald G. Jackson", "text": "Biografia.\nNato a Tremont in Mississippi, crebbe a Adrian nel Michigan dove trov\u00f2 lavoro come operaio in una fabbrica di automobili. La sua passione per le riprese nacque in et\u00e0 adolescenziale quando lavorava come commesso presso un negozio di fotografia, il proprietario era solito riprendere le partite della squadra di football liceale con una cinepresa da 16 mm, un giorno chiese a Donald di sostituirlo e da quel momento il giovane si appassion\u00f2 a quel mondo.\nIl suo esordio alla regia avvenne nel 1977 con la pellicola \"The Demon Lover\", il film era una parodia dei film horror del periodo e lo stesso Jackson dichiar\u00f2 di essersi ispirato per questo e i successivi film al celebre \"Non aprite quella porta\" del 1974, non a caso nella sua pellicola d'esordio appare l'attore Gunnar Hansen ovvero il primo interprete di Leatherface. La realizzazione del film fu resa possibile grazie all'aiuto di Jerry Younkins, coproduttore e coregista, un collega di fabbrica di Jackson che ottenne un cospicuo risarcimento a causa di un infortunio sul lavoro e decise di investire parte dei soldi ricevuti nella realizzazione di un film. Prima di ricevere il finanziamento necessario per la realizzazione del suo primo lungometraggio Jackson aveva in mente una tipologia di film completamente diversa, la sua idea era quella di raccontare le avventure di un detective privato afroamericano di nome Lincoln Green, l'improvvisa disponibilit\u00e0 finanziaria del suo socio cambi\u00f2 radicalmente la situazione, tuttavia quando fu il momento di cominciare le riprese Younkins aveva gi\u00e0 speso quasi tutti i soldi ricevuti e Jackson dovette autofinanziarsi ipotecando la sua auto e la sua casa. Nel 1980 usc\u00ec un documentario sulla realizzazione del film intitolato \"The Demon Lover Diary\".\nDeciso ad intraprendere la carriera cinematografica si trasfer\u00ec ad Hollywood in California dove inizi\u00f2 a frequentare l'ambiente degli \"studios\". Nel 1983 venne incaricato da James Cameron di guidare la seconda unit\u00e0 che gir\u00f2 alcune scene di \"Terminator\".\nNel 1988 gir\u00f2 quello che si sarebbe rivelato il suo lavoro di maggior successo il film di fantascienza \"Apocalisse a Frogtown - La citt\u00e0 delle rane\" (\"Hell Comes to Frogtown\"), considerato un cult movie.\nDurante la sua carriera ebbe un proficuo sodalizio artistico col regista Scott Shaw assieme al quale scrisse, diresse e produsse diversi film, per la maggior parte ascrivibili alla categoria dei B-movies. Shaw coni\u00f2 la definizione di \"zen filmaking\" per definire il loro stile creativo che si basava interamente sull'ispirazione momentanea durante le riprese, infatti per la realizzazione di questi film la sceneggiatura era assente o relegata a un ruolo minimale. I primi lavori girati secondo questo principio furono \"Legend of the Roller Blade Seven\" e \"Return of the Roller Blade Seven\", entrambi nel 1992. Dopo la realizzazione di questi due film Jackson torn\u00f2 a girare film basati su sceneggiature tradizionali mentre Shaw si dedic\u00f2 interamente alla creazione di film \"zen\", i due tornarono a lavorare insieme solo nel 1996 (\"Shotgun Boulevard\").\nUna caratteristica della produzione di Jackson era la presenza di protagoniste femminili dalla spiccata sensualit\u00e0, tra le quali Jill Kelly e Julie Strain.\nNel 1995 gli venne diagnosticata una forma di leucemia ma questo non gli imped\u00ec di continuare a girare film. Mor\u00ec nel 2003 a causa della malattia. Le sue spoglie furono sepolte al Westwood Village Memorial Park Cemetery di Los Angeles."}
{"id": "4552868", "revid": "830939", "url": "https://it.wikipedia.org/wiki?curid=4552868", "title": "Klaus Patau", "text": "Dopo aver lavorato alla Societ\u00e0 Kaiser Wilhelm fino al 1947, nel 1948 emigr\u00f2 negli USA e ottenne la cittadinanza statunitense. \u00c8 noto per aver descritto nel 1960 il quadro clinico della trisomia 13, meglio nota come sindrome di Patau, sindrome autosomica che determina un'incompatibilit\u00e0 del paziente afflittone con la vita."}
{"id": "4552886", "revid": "767487", "url": "https://it.wikipedia.org/wiki?curid=4552886", "title": "Sergio Sandrini", "text": "Caratteristiche tecniche.\nEra un mediano.\nCarriera.\nNella stagione 1940-1941 gioca 10 partite al Verona, in Serie B; a fine anno la squadra chiude il campionato al quindicesimo posto, retrocendendo cos\u00ec in Serie C, categoria in cui Sandrini gioca 6 partite senza mai segnare. Nella stagione 1943-1944 segna 2 gol in 4 presenze in Divisione Nazionale con la maglia del .\nDopo la fine della Seconda guerra mondiale riprende a giocare nel Verona, con cui mette a segno 3 gol in 17 presenze nel campionato di Serie B-C Alta Italia 1945-1946. Rimane in rosa con la formazione scaligera anche nelle due stagioni successive, entrambe in Serie B, nelle quali mette a segno in totale 4 gol in 70 presenze."}
{"id": "4552888", "revid": "767487", "url": "https://it.wikipedia.org/wiki?curid=4552888", "title": "Officer, Call a Cop (film 1920)", "text": "Officer, Call a Cop \u00e8 un cortometraggio muto del 1920 scritto, diretto e interpretato da Eddie Lyons e Lee Moran.\nFu l'ultimo film dove, tra gli interpreti, compare il nome di Elsie Jane Wilson.\nProduzione.\nIl film - un cortometraggio a una bobina - fu prodotto dall'Universal Film Manufacturing Company (con il nome Star Comedies)\nDistribuzione.\nDistribuito dall'Universal Film Manufacturing Company, usc\u00ec nelle sale cinematografiche statunitensi il 1\u00ba marzo 1920."}
{"id": "4552892", "revid": "110157", "url": "https://it.wikipedia.org/wiki?curid=4552892", "title": "False Idols", "text": "False Idols \u00e8 il decimo album studio del musicista e producer inglese Tricky, pubblicato il 28 maggio 2013 attraverso la sua nuova etichetta discografica False Idols e con il supporto di Studio !K7."}
{"id": "4552893", "revid": "767487", "url": "https://it.wikipedia.org/wiki?curid=4552893", "title": "Vittorino Villani", "text": "Biografia.\n\u00c8 stato eletto alla Camera dei deputati con la lista del Partito Comunista Italiano nel 1953 per la circoscrizione del Sannio (Benevento-Avellino-Salerno) e rieletto nel 1963."}
{"id": "4552897", "revid": "80339", "url": "https://it.wikipedia.org/wiki?curid=4552897", "title": "San Giovanni di Terranova", "text": ""}
{"id": "4552904", "revid": "767487", "url": "https://it.wikipedia.org/wiki?curid=4552904", "title": "Renato Ronconi", "text": "Biografia.\nUna volta terminata la carriera di calciatore ha aperto una serie di negozi di abbigliamento sparsi tra Marche ed Emilia Romagna.\nCarriera.\nGiocatore.\nDisputa il suo primo campionato in prima squadra a 16 anni con il Cesena in Promozione; rimane nella squadra della sua citt\u00e0 fino al 1958, conquistando anche una promozione in IV Serie al termine della stagione 1956-1957. In seguito gioca per una stagione al Verona, in Serie B. Passa poi al Forl\u00ec, con cui gioca due campionati consecutivi in Serie C. Nell'estate del 1961 viene quindi acquistato dal Cagliari, con cui vince il campionato d Serie C segnando 5 gol in 32 partite. Rimane alla squadra sarda per altri due anni, nel secondo dei quali conquista una promozione in Serie A, per un totale di altri 6 gol in 43 presenze nella serie cadetta. Rimane per un altro anno in Sardegna, alla Sassari Torres in Serie C, per poi passare alla Salernitana. Con la squadra campana mette a segno 4 gol in 17 partite e vince per la seconda volta in carriera il campionato di Serie C. Torna poi per un anno al Cesena nel frattempo risalito fino alla Serie C, prima di chiudere la carriera alla Salernitana, nel frattempo nuovamente retrocessa in terza serie.\nAllenatore.\nDopo il ritiro ha allenato per alcune stagioni nel settore giovanile del Cesena."}
{"id": "4552905", "revid": "767487", "url": "https://it.wikipedia.org/wiki?curid=4552905", "title": "La chiave misteriosa", "text": "La chiave misteriosa (\"Night Key\") \u00e8 un film del 1937 diretto da Lloyd Corrigan.\n\u00c8 un film thriller statunitense con alcuni elementi fantascientifici che vede come protagonisti Boris Karloff, Warren Hull e Jean Rogers.\nProduzione.\nIl film, diretto da Lloyd Corrigan su una sceneggiatura di Jack Moffitt e Tristram Tupper e un soggetto di William A. Pierce, fu prodotto da Robert Presnell Sr. per la Universal Pictures e girato negli Universal Studios a Universal City, California, dal 18 gennaio 1937 al 16 febbraio 1937.\nDistribuzione.\nIl film fu distribuito con il titolo \"Night Key\" negli Stati Uniti dal 2 maggio 1937 (premi\u00e8re a New York il 18 aprile) al cinema dalla Universal Pictures.\nAltre distribuzioni:\nCritica.\nSecondo Fantafilm \"gli elementi fantascientifici sono poco rilevanti\" e il film apparirebbe \"una versione povera e concentrata delle avventure dei popolari serial di quegli anni nei quali la figura dell'inventore geniale ricattato dai malviventi\"."}
{"id": "4552908", "revid": "287204", "url": "https://it.wikipedia.org/wiki?curid=4552908", "title": "Futbol'nyj Klub Neftechimik", "text": "Il Futbol'nyj Klub Neftechimik () \u00e8 una societ\u00e0 di calcio con sede a Ni\u017enekamsk, in Russia. Milita in PFN Ligi, la seconda serie del campionato russo di calcio.\nStoria.\nLa squadra fu fondata nel 1991 sulle ceneri di una squadra dilettantistica nata negli anni sessanta. Nel 1993, dopo i primi anni nelle serie minori, il Neftechimik riusc\u00ec ad ottenere la promozione dalla Pervenstvo Professional'noj Futbol'noj Ligi alla Pervaja Liga (seconda serie), campionato in cui gioc\u00f2 dal 1994 al 1998, anno in cui arriv\u00f2 diciassettesimo e fu sconfitto dal Torpedo-ZIL nello spareggio promozione-retrocessione.\nNel 2000 la squadra ottenne una nuova promozione e dal 2001 al 2004 gioc\u00f2 in Pervyj divizion (nuovo nome della seconda serie). Dopo la retrocessione del 2004 la societ\u00e0 ha dovuto attendere fino al 2012 per tornare in seconda serie. Nella stagione 2012-2013 si \u00e8 piazzata settima.\nDal 2007 la societ\u00e0 ha siglato un accordo di collaborazione con il Rubin Kazan'.\nOrganico.\nRosa 2019-2020.\n\"Rosa e numerazione aggiornate al 5 gennaio 2020.\""}
{"id": "4552909", "revid": "46931", "url": "https://it.wikipedia.org/wiki?curid=4552909", "title": "Night Key", "text": ""}
{"id": "4552910", "revid": "479409", "url": "https://it.wikipedia.org/wiki?curid=4552910", "title": "FIAT Materfer", "text": ""}
{"id": "4552915", "revid": "108978860", "url": "https://it.wikipedia.org/wiki?curid=4552915", "title": "Walter Niemann", "text": "Biografia.\nFiglio del compositore nonch\u00e9 virtuoso del piano Rudolph Niemann (1838-1898), Niemann nacque ad Amburgo. Suo zio Gustav Adolph Niemann\n(1843-1881) era stato un violinista e un'importante figura musicale ad Helsinki. Waltern Niemann studi\u00f2 con Engelbert Humperdinck durante la sua giovinezza a Lipsia. Entr\u00f2 poi nel Conservatorio di Lipsia dove fu un allievo di Carl Reinecke. Prosegu\u00ec gli studi per il dottorato in musicologia all'Universit\u00e0 di Lipsia sotto Hugo Riemann e Hermann Kretzschmar, ottenendo il dottorato nel 1901. La sua tesi di laurea fu sulle prime legature e sulla notazione mensurale.\nNiemann inizi\u00f2 lavorando come insegnante ad Amburgo, quindi come editore del \"Neue Zeitschrift f\u00fcr Musik\" a Lipsia dal 1904 al 1906.\nDal 1907 fino al 1917 fu scrittore e critico per il \"Neueste Nachrichten\" a Lipsia. Negli stessi anni insegn\u00f2 anche al conservatorio di Amburgo. Nel 1927, H.Albert, sul \"lustriertes Musiklexikon\",defin\u00ec Niemann come \"Il pi\u00f9 importante compositore per pianoforte oggi, colui che ha compreso come creare una musica allo stesso tempo raffinata e colorata, sebbene spesso sconfini nella musica da salotto.\"\nLavori.\nLe composizioni di Niemann comprendono 189 numeri d'opera di cui pi\u00f9 di 150 sono scritti per pianoforte solo, soprattutto brani di carattere. Ha inoltre composto una sonata per violino, diverse composizioni per orchestra, e alcune musiche da camera. Niemann \u00e8 stato uno dei pochissimi compositori tedeschi ad esplorare l'Impressionismo. I suoi lavori sono caratterizzati dall'essere colorati e esoticizzanti, e i titoli riflettono interesse per il passato (\"Dal tempo di Watteau\", \"Sanssouci\", \"porcellana di Meissen\"), e oggetto esotico nei titoli poetici (\"Antica Cina, Op. 62\", \"Il giardino delle orchidee,Op. 67\").\nIl suo libro \"Maestro di pianoforte: passato e presente\", pubblicato nel 1919, \u00e8 considerato un classico. Niemann ha inoltre scritto celebri biografie di compositori. La sua biografia su Brahms enfatizza le radici del compositore originario del nord della Germania a spese del ritiro Viennese e del liberalismo. Come recensore \u00e8 stato schietto nella sua critica di compositori \"patologici\" e \"piacevoli ai sensi\", come Richard Strauss, Mahler e Sch\u00f6nberg, ed \u00e8 stato minacciato nel 1910 con una causa per diffamazione dal compositore Max Reger. Ha elogiato i compositori nazionalisti ed influenzati dalla musica folk come Pfitzner, Sibelius, ed Edward MacDowell, ed \u00e8 stato influente nel rendere famosi in Germania compositori scandinavi. A seguito della seconda guerra mondiale, il punto di vista artistico di Niemann (e conseguentemente il suo lavoro) sono in disgrazia."}
{"id": "4552917", "revid": "110157", "url": "https://it.wikipedia.org/wiki?curid=4552917", "title": "Pervyj divizion 1999", "text": "La Pervyj divizion 1999 fu l'ottava edizione della seconda serie del campionato russo di calcio. Vide la vittoria finale dell', che venne promosso in Vys\u0161aja Divizion assieme al .\nStagione.\nNovit\u00e0.\nDalla Pervyj divizion 1998 venne promosso in Vys\u0161aja Divizion il e la Lokomotiv Ni\u017enij Novgorod, mentre vennero retrocessi in Vtoraja liga il , il , il , il , l' e il . Dalla Vys\u0161aja Divizion vennero retrocessi il e il , mentre dalla Vtoraja liga vennero promossi la , lo , il , la , l' e il .\nPrima dell'inizio del campionato il Lada-Grad ha cambiato denominazione in .\nFormula.\nLe 22 squadre partecipanti si sono affrontate in un girone all'italiana con partite di andata e ritorno per un totale di 42 giornate: venivano assegnati tre punti per la vittoria, uno per il pareggio e zero per la sconfitta. Le prime due classificate venivano promosse direttamente in Vys\u0161aja Divizion, mentre le ultime cinque classificate venivano retrocesse direttamente in Vtoroj divizion senza alcuno spareggio promozione/retrocessione.\nClassifica finale.\nLegenda:\nNote:"}
{"id": "4552927", "revid": "879070", "url": "https://it.wikipedia.org/wiki?curid=4552927", "title": "Neophascogale lorentzi", "text": ""}
{"id": "4552928", "revid": "144796", "url": "https://it.wikipedia.org/wiki?curid=4552928", "title": "Ambasciatore d'Italia in Austria", "text": "L'ambasciatore d'Italia in Austria (in tedesco, \"Italienischer Botschafter in \u00d6sterreich\") \u00e8 il capo della missione diplomatica della Repubblica Italiana nella Repubblica d'Austria.\nStoria.\nLe relazioni diplomatiche tra i due stati nascono in seguito all'unit\u00e0 d'Italia del 1861, quando il neonato regno stabilisce i primi contatti diplomatici con il vicino impero, nemico nel corso del processo unitario. In precedenza le relazioni erano gestite dall'ambasciatore sardo in Austria.\nGi\u00e0 nel 1866 Gaetano Monroy Ventimiglia di Pandolfina fu inviato a Vienna come incaricato d'affari dal governo La Marmora II; si trattenne poi fino al 1887. Il primo capo missione fu Giulio Camillo De Barral de Monteauvrand, con il rango di \"inviato straordinario e ministro plenipotenziario con lettere credenziali\", accreditato dall'imperatore Francesco Giuseppe il 27 gennaio 1867. Il grado di Ambasciatore venne assegnato solo nel 1876, con la nomina di Carlo Felice Nicolis, conte di Robilant, dal 1871 gi\u00e0 ministro plenipotenziario presso la stessa ambasciata.\nLa prima sede dell'ambasciata fu stabilita a Palazzo P\u00e1lffy, a Vienna. Successivamente, nel 1910, questa venne spostata a Palazzo Metternich, quando il governo italiano lo acquist\u00f2 dai tutori del principe Klemens von Metternich (questi morto nel 1859), a seguito dei dissesti economici del diplomatico austriaco.\nDal 1 ottobre 2021 l'ambasciatore d'Italia in Austria \u00e8 Stefano Beltrame.\nLista degli ambasciatori.\nQuella che segue \u00e8 una lista degli capi missione italiani in Austria.\nAltre sedi diplomatiche d'Italia in Austria.\nOltre l'ambasciata a Vienna, esiste un'estesa rete consolare della repubblica italiana nel territorio austriaco:"}
{"id": "4552930", "revid": "599013", "url": "https://it.wikipedia.org/wiki?curid=4552930", "title": "Mother o' Mine", "text": ""}
{"id": "4552934", "revid": "1318658", "url": "https://it.wikipedia.org/wiki?curid=4552934", "title": "Philippe Lefebvre (organista)", "text": "Biografia.\nPhilippe Lefebvre ha studiato al Conservatorio di Lilla, successivamente al Conservatorio nazionale superiore di musica di Parigi in cui ottiene i primi premi in organo, improvvisazione, fuga e contrappunto.\nHa cominciato la professione di organista a Marcq-en-Bar\u0153ul; a 19 anni \u00e8 nominato organista alla Cattedrale di Arras.\nNel 1971 ha conseguito il Premio della \"Fondation de la vocation\" e il primo premio d'improvvisazione al concorso internazionale di Lione.\nNel 1973 vince il \"grand prix\" d'improvvisazione del concorso internazionale di Chartres dove diviene in seguito organista titolare della Cattedrale di Notre-Dame.\nTiene regolarmente concerti e master class in Europa, negli Stati Uniti, in Giappone, in Russia e nei paesi dell'Est.\nNel 1985 \u00e8 stato nominato organista titolare della Cattedrale di Notre-Dame di Parigi, congiuntamente con Yves Devernay, Olivier Latry e Jean-Pierre Leguay e succedendo cos\u00ec al suo maestro Pierre Cochereau.\nInterprete di talento \u00e8 ugualmente riconosciuto come uno dei pi\u00f9 importanti improvvisatori del suo tempo.\n\u00c8 stato direttore dei Conservatorio di Lilla dal 1979 al 2003, prima di essere nominato direttore della corale della Cath\u00e9drale di Notre-Dame di Parigi e nel 2002 professore d'improvvisazione al Conservatorio di Parigi. \u00c8 inoltre professore di improvvisazione nell'ambito del CESMD di Tolosa"}
{"id": "4552935", "revid": "203575", "url": "https://it.wikipedia.org/wiki?curid=4552935", "title": "Cornelius Pot", "text": ""}
{"id": "4552938", "revid": "599013", "url": "https://it.wikipedia.org/wiki?curid=4552938", "title": "Ben Coates", "text": "Carriera professionistica.\nCoates fu scelto nel corso del quinto giro del Draft 1991 dai New England Patriots. Nelle sue prime due stagioni gioc\u00f2 sporadicamente ma la sua carriera cambi\u00f2 con l'arrivo del quarterback Drew Bledsoe e del leggendario allenatore Bill Parcells nel 1993, in cui guid\u00f2 i Patriots con 53 ricezioni per 629 yard e 8 touchdown, due dei quali nella vittoria dell'ultima gara della stagione ai supplementari coi Miami Dolphins\nNel 1994, Coates stabil\u00ec il record NFL per ricezioni da parte di un tight end con 96 (superato da Tony Gonzalez nel 2004), per 1.174 yard e 7 touchdown, venendo convocato per il primo di cinque Pro Bowl consecutivi.\nNel 1996 Coates ricevette 62 catches per 682 yard e 9 touchdown, il pi\u00f9 importante dei quali diede la vittoria ai Patriots per 23-22 sui New York Giants nell'ultima gara della stagione regolare. I Patriots giunsero fino al Super Bowl XXXI dove persero coi Green Bay Packers 35-21 e dove Coates guid\u00f2 la propria squadra con 6 ricezioni per 66 yard e un touchdown.\nDopo la stagione 1999, Coates fu svincolato dai Patriots, trasferendosi ai Baltimore Ravens, con cui vinse il Super Bowl XXXV. Quando fu svincolato a fine stagione decise di ritirarsi, trovandosi in quel momento al quarto posto di tutti i tempi per yard ricevute da un tight end dietro Ozzie Newsome, l'ex compagno Shannon Sharpe e Kellen Winslow."}
{"id": "4552940", "revid": "72396", "url": "https://it.wikipedia.org/wiki?curid=4552940", "title": "Contributo soggettivo", "text": "Il contributo soggettivo \u00e8 un contributo obbligatorio per le assicurazioni obbligatorie ossia una imposta diretta applicata nell'ambito dei sistemi pensionistici obbligatori gestiti dalle casse di previdenza dei liberi professionisti trasformate ai sensi del D.Lgs. 509/1994 o nate ai sensi del D.Lgs. 103/1996; esso \u00e8 una quota del reddito imponibile del professionista inscritto ad un ente gestore di forme di previdenza obbligatorie, calcolata in base all'aliquota del contributo soggettivo vigente. Il contributo soggettivo \u00e8 destinato al finanziamento parziale dell'ente.\nEsso \u00e8 determinato in una quota minima e al di sopra di un reddito minimo, dal prodotto del reddito imponibile con l'aliquota contributiva pensionistica di finanziamento. Il contributo soggettivo \u00e8 deducibile ai fini dell'IRPEF per evitare di pagare la tassa sulla tassa.\nApplicazione.\nIl contributo soggettivo serve per finanziare gli enti previdenziali con sistema di gestione a ripartizione, andando direttamente ad integrare il patrimonio netto dell'ente. Non vi \u00e8 quindi un accantonamento del capitale versato a garanzia delle prestazioni future.\nA seguito del versamento del contributo soggettivo, al soggetto iscritto all'ente restano registrati nelcasellario centrale delle posizioni previdenziali attive i dati relativi al reddito ed agli importi versati, nonch\u00e9 i contributi figurativi, dati che saranno utilizzati con dei metodi di calcolo, per la determinazione delle prestazioni previdenziali.\nPoich\u00e9 nei sistemi con gestione a ripartizione non vi \u00e8 accumulo di capitale corrispondente al contributo soggettivo versato, lo stesso determina un debito pensionistico latente a carico dell'ente."}
{"id": "4552942", "revid": "767487", "url": "https://it.wikipedia.org/wiki?curid=4552942", "title": "Mort Garson", "text": " \u00c8 considerato uno dei pionieri della musica elettronica per sintetizzatore Moog.\nSecondo quanto riporta il sito \"AllMusic\":\nBiografia.\nMort Garson nacque a Saint John, in Canada. Si trasfer\u00ec a New York dove studi\u00f2 alla Juilliard School. Lavor\u00f2 successivamente come arrangiatore e pianista prima di arruolarsi nell'esercito verso la fine della Seconda guerra mondiale.\nDopo aver abbandonato la carriera militare, Garson lavor\u00f2 come turnista: attivit\u00e0 durante la quale impar\u00f2 a comporre musica e a suonare il pianoforte. Nel 1957 co-scrisse, assieme Tom Glazer, il brano \"Dynamite\" di Brenda Lee, e compose \"Theme for a Dream\" di Cliff Richard nel 1961. Due anni pi\u00f9 tardi compose \"Our Day Will Come\", realizzato con Bob Hilliard ed attribuito ai Ruby &amp; the Romantics. Sempre con Hiliard, comporr\u00e0 molti anni dopo, dei brani per il film \"Shag\" (1989).\nDurante la met\u00e0 degli anni sessanta, Garson arrangi\u00f2 e collabor\u00f2 a numerose pubblicazioni di altri musicisti che includono, fra i molti, Doris Day, Mel Torm\u00e9, Lettermen, Laurence Harvey, Esther Phillips, Julie London, Nancy Wilson, Chris Montez, Leslie Uggams e Joanie Sommers. Negli stessi anni produsse molti album di easy listening. Nello stesso periodo, arrangi\u00f2 album di successo con Perry Botkin, Jr. che includono: \"Play the Hits of Simon &amp; Garfunkel\" e la serie intitolata \"Play the Beatles Songbook\" dell'orchestra Hollyridge Strings. Lavor\u00f2 inoltre ad album e singoli di formazioni quali Sugar Shoppe, Sunset Strings, e The Love Strigs, e pubblic\u00f2 uno dei suoi primi brani, \"Allison\", nel 1965. Arrangi\u00f2 il singolo \"Guantanamera\" dei Sandpipers nel 1966, e co-realizz\u00f2, assieme a Jacques Wilson, il suo lato B \"What Makes You Dream, Pretty Girl?\". Nel 1968 arrangi\u00f2 la sezione archi presente nella nota \"By the Time I Get to Phoenix\" di Glen Campbell.\nAlla fine degli anni sessanta, Garson divenne uno dei primi arrangiatori e compositori ad adoperare il Moog: strumento onnipresente nei suoi album. Uno dei suoi primi album, \"The Zodiac: Cosmic Sounds\" del 1967, include brani elettronici narrati e dedicati ai segni zodiacali. Garson avrebbe deciso di adottare il sintetizzatore Moog soltanto dopo aver fatto la conoscenza del suo omonimo inventore, che gli present\u00f2 lo strumento. L'album ebbe fra gli ospiti Paul Beaver del duo Beaver &amp; Krause e il cantautore Cyrus Faryar.\nAltri album suonati con un Moog includono \"Electronic Hair Pieces\", contenente alcune cover tratte dal musical \"Hair\", e \"The Wozard of Iz\". Quest'ultimo, un'opera satirica ispirata al film Il mago di Oz, vide fra gli ospiti Bernie Krause, Jacques Wilson, e Suzie Jane Hokom, che presta la voce alla protagonista Dorothy. In seguito al successo di \"Zodiac\", Garson decise di comporre altri dodici album dedicati ciascuno ad un segno zodiacale. Ognuno di essi presenta forti sonorit\u00e0 elettroniche.\nNel 1971 compose \"Black Mass\" (\"messa nera\"), una pubblicazione interamente strumentale, pubblicata con lo pseudonimo Lucifer, arrangiata nuovamente con un sintetizzatore Moog. Jason Alkeny di Allmusic sostenne che l'album \u00e8 \"indiscutibilmente...il suo capolavoro\". Garson pubblic\u00f2, nel 1972 e utilizzando l'alias \"Z\", \"Music for Sensuous Lovers\", un concept erotico il cui titolo \u00e8 una parafrasi del popolare libro femminista \"The Sensuous Woman\" di Joan Garrity. Nel 1974 usc\u00ec \"The Little Prince\", pubblicazione narrata da Richard Burton che gli valse un Grammy Award per il miglior disco per bambini dell'anno. Durante l'anno seguente pubblic\u00f2 \"Ataraxia: The Unexplained\" un album di musica meditativa. \"Mother Earth Plantasia\", uscito nel 1976, \u00e8 un album che \"permette alle piante di crescere\".\nMort Garson ha anche lavorato nel cinema e nella televisione, realizzando musica per diversi film e spettacoli televisivi. La sua musica venne usata durante alcune trasmissioni televisive inerenti alla missione spaziale dell'astronave Apollo 11 avvenuta nel 1969. Egli dichiar\u00f2:\nNel 1972 scrisse la colonna sonora del film \"Beware! The Blob\" nonch\u00e9 quella destinata allo speciale televisivo \"The 2000 Year Old Man\" di Mel Brooks e Carl Reiner.\nIl brano \"Building Steam with a Grain of Salt\" di DJ Shadow, presente nell'album \"Endtroducing...\" utilizza un campionamento tratto dalla sua \"Planetary Motivations (Cancer)\", mentre \"Exchange\" \u00e8 stato riproposto dai Massive Attack nel loro album \"Mezzanine\".\nGarson mor\u00ec per insufficienza renale nel 2008, all'et\u00e0 di 83 anni."}
{"id": "4552952", "revid": "2060519", "url": "https://it.wikipedia.org/wiki?curid=4552952", "title": "HMS Aurora (12)", "text": "La HMS \"Aurora\" era un incrociatore leggero costruito per la Royal Navy britannica nel 1936, ultimo esemplare della classe Arethusa, e largamente impiegata nel successivo conflitto mondiale.\nCostruita nei cantieri del Portsmouth Royal Dockyard, venne impostata il 23 luglio 1935, varata il 20 agosto 1936 e completata l'8 novembre 1937.\nImpiego operativo.\nLa sua attivit\u00e0 durante la seconda guerra mondiale fu molto intensa, specialmente nel Mar Mediterraneo dove insieme alla gemella \"Penelope\" e ad alcuni cacciatorpediniere, form\u00f2 la spina dorsale della forza 'K' di navi corsare basate a Malta; questa piccola squadra si distinse nelle sue incursioni sulle rotte del naviglio italiano, fino a quando non fin\u00ec su di un campo minato, provocando gravi danni ad entrambi gli incrociatori, oltre alla perdita dell'incrociatore \"Neptune\" (pi\u00f9 grande degli \"Arethusa\") e di un cacciatorpediniere, irreparabilmente danneggiato anche se riusc\u00ec a rientrare in porto.\nDopo i lavori di ripristino la nave torn\u00f2 in azione nel Mediterraneo inquadrata nella forza \"Q\", nel gennaio 1943. Giunta a destinazione, venne impiegata insieme alla sorella \"Penelope\" e agli incrociatori \"Dido\" e \"Sirius\" in missioni di intercettazione di convogli nemici e di appoggio alle truppe di terra in azione in Algeria e Tunisia.\nDal 1\u00ba giugno venne impiegata nel bombardamento di Pantelleria, effettuato per preparare lo sbarco delle forze alleate (Operazione Corkscrew). Il 10 giugno forn\u00ec copertura agli sbarchi sull'isola insieme agli incrociatori \"Penelope\", \"Newfoundland\", \"Orion\" ed \"Euryalus\". Due giorni dopo prese parte al bombardamento di Lampedusa che port\u00f2 la guarnigione dell'isola ad arrendersi poche ore dopo. Dal 5 luglio venne impiegata nella protezione dei convogli di trasporto truppe diretti in Sicilia per prendere parte all'Operazione Husky, lo sbarco alleato sull'isola. Il 9 luglio, giorno precedente agli sbarchi, bombard\u00f2 Catania e Taormina, incrociando poi nel Mar Jonio per respingere eventuali attacchi alle forze da sbarco. Il giorno successivo support\u00f2 l'avanzata delle truppe bombardando le linee difensive italiane. Dopo la guerra l'Aurora venne ceduto alla Cina nazionalista e ribattezzato \"Chung King\". Successivamente venne catturato dalle forze della Repubblica Popolare Cinese ed affondato nel marzo 1949 da un attacco aereo dei nazionalisti. Recuperato dai comunisti con l'aiuto sovietico, rimase in servizio fino alla met\u00e0 degli anni cinquanta cambiando varie volte il suo nome."}
{"id": "4552954", "revid": "767487", "url": "https://it.wikipedia.org/wiki?curid=4552954", "title": "Mother o' Mine (film 1921)", "text": "Mother o' Mine \u00e8 un film muto del 1921 diretto da Fred Niblo. C. Gardner Sullivan adatt\u00f2 per lo schermo \"The Octopus\", una storia breve di Charles Belmont Davis pubblicata in \"Her Own Sort, and Others\" nel 1917.\nTrama.\nAbbandonata dal marito Willard Thatcher, una donna alleva da sola il figlio Robert. Quando il ragazzo diventa adulto, lei lo manda a lavorare da Thatcher senza rivelare al figlio che quello \u00e8 suo padre. Robert si trova a doversi confrontare con Thatcher quando scopre che operazioni finanziarie della ditta dove lavora sono sospette. Thatcher, che ammette di essere stato il marito di sua madre, nega per\u00f2 sfacciatamente di essere suo padre.\nL'uomo poi rimane ucciso a causa di un incidente ma Fan Baxter, la sua amante, accusa Robert di essere il colpevole. Sar\u00e0 l'intervento della signora Sheldon, la madre di Robert, a salvare il giovane, riuscendo a far confessare Fan di aver mentito.\nProduzione.\nIl film fu prodotto dalla Thomas H. Ince Corporation.\nDistribuzione.\nIl copyright del film, richiesto dalla Thomas H. Ince Corp., fu registrato il 2 giugno 1921 con il numero LP16605. Distribuito dall'Associated Producers Inc., il film usc\u00ec nelle sale cinematografiche USA il 5 giugno 1921.\nCopia della pellicola viene conservata nell'UCLA Film and Television Archive."}
{"id": "4552963", "revid": "72396", "url": "https://it.wikipedia.org/wiki?curid=4552963", "title": "Contributo integrativo", "text": "Il contributo integrativo, \u00e8 un contributo obbligatorio per le assicurazioni obbligatorie ossia una imposta indiretta, di finanziamento dei sistemi pensionistici obbligatori gestiti dalle casse di previdenza dei liberi professionisti trasformate ai sensi del D.Lgs. 509/1994 o nate ai sensi del D.Lgs. 103/1996. L'ammontare \u00e8 dato dal prodotto dell'aliquota contributiva pensionistica di finanziamento applicata sulle prestazioni di servizi sia in Italia che all'estero, eseguiti da liberi professionisti iscritti agli enti o da societ\u00e0 o dipendenti iscritti ad altra forma di previdenza obbligatoria, che forniscono le stesse prestazioni di servizi riservate ai liberi professionisti.\nQuesta imposta indiretta a favore degli enti previdenziali, grava quindi sul cliente ed \u00e8 riscossa dal fornitore della prestazione professionale allo stesso modo dell'I.V.A., solo che anzich\u00e9 essere versata allo Stato, \u00e8 versata ad una pubblica amministrazione che gestisce la previdenza di primo pilastro in base alle leggi vigenti. Il contributo integrativo \u00e8 quindi pagato dal sostituto d'imposta che pu\u00f2 essere l'iscritto o una societ\u00e0 non iscritta o un dipendente non iscritto, con diritto di rivalsa da esercitare con la ripetizione sul debitore committente cui \u00e8 stata fornita la prestazione professionale di servizi. Il contributo integrativo non \u00e8 assoggettabile all'IRPEF e non concorre quindi alla formazione del reddito professionale, ma \u00e8 assoggettato all'IVA concorrendo quindi alla formazione del volume d'affari.\nApplicazione.\nIl contributo integrativo, serve per finanziare gli enti previdenziali gestori di sistemi pensionistici senza copertura patrimoniale, andando direttamente ad integrare il patrimonio netto dell'ente.\nA seguito del versamento del contributo integrativo, al soggetto iscritto all'ente restano imputati i contributi figurativi individuali. Nel caso in cui si utilizzano i relativi contributi figurativi per la determinazione delle prestazioni previdenziali, nasce a carico dell'ente un debito pensionistico latente in quanto il patrimonio non copre i versamenti nel caso di sistemi pensionistici senza copertura patrimoniale."}
{"id": "4552968", "revid": "767487", "url": "https://it.wikipedia.org/wiki?curid=4552968", "title": "The Man Who Changed His Mind", "text": "The Man Who Changed His Mind \u00e8 un film del 1936 diretto da Robert Stevenson.\n\u00c8 un film horror a sfondo fantascientifico britannico con Boris Karloff, John Loder e Anna Lee.\nTrama.\nIl dottor Laurience, brillante ma instabile uomo di scienza, conduce degli esperimenti sugli scambi mentali. Quando i suoi studi verranno rifiutati dalla comunit\u00e0 scientifica, egli diventer\u00e0 molto vendicativo.\nProduzione.\nIl film, diretto da Robert Stevenson su una sceneggiatura di L. du Garde Peach, Sidney Gilliat e John L. Balderston, fu prodotto da Michael Balcon per la Gainsborough Pictures.\nDistribuzione.\nIl film fu distribuito nel Regno Unito dall'11 settembre 1936 al cinema dalla Gaumont British Distributors. \u00c8 stato distribuito anche con il titolo \"Dr. Maniac\".\nAltre distribuzioni:\nCritica.\nSecondo Fantafilm il film pu\u00f2 vantare di una singolare storia di trapianti di cervelli che \u00abnon \u00e8 priva di un certo humor nero\u00bb e nella quale Karloff \u00absi conferma protagonista eccellente degli horror-fantascientifici degli anni '30\u00bb."}
{"id": "4552985", "revid": "131358", "url": "https://it.wikipedia.org/wiki?curid=4552985", "title": "FK Ohrid", "text": ""}
{"id": "4552986", "revid": "767487", "url": "https://it.wikipedia.org/wiki?curid=4552986", "title": "Mother o' Mine (film 1917)", "text": "Mother o' Mine \u00e8 un film muto del 1917 diretto da Rupert Julian. Prodotto dalla Bluebird Photoplays, fu sceneggiato da Elliott J. Clawson su un soggetto dello stesso regista che appare anche come il protagonista del film a fianco di Ruth Clifford.\nTrama.\nLa signora Standing si sacrifica per poter offrire la speranza di una vita migliore a suo figlio John. Riesce a mandarlo all'universit\u00e0 ma qui il giovane si vergogna di ammettere le sue origini di ragazzo di campagna. Cos\u00ec, quando la madre va a fargli visita portandogli una cesta di marmellate fatte in casa, John racconta a Catherine, la sua ricca fidanzata, che quella \u00e8 la sua tata. La madre, devastata, torna disperata a casa. John, pentito, la segue, promettendo di prendersi cura di lei negli anni a venire. In paese arriva anche Catherine, accompagnata da sua madre. Tutto \u00e8 perdonato e i due fidanzati possono continuare la loro storia d'amore.\nProduzione.\nIl film, prodotto dall'Universal Film Manufacturing Company (con il nome Bluebird Photoplays), venne girato negli Universal Studios, al 100 di Universal City Plaza a Universal City.\nDistribuzione.\nIl copyright del film, richiesto dalla Bluebird Photoplays, Inc. con il titolo \"Mother of Mine \", fu registrato il 4 agosto 1917 con il numero LP11199.\nDistribuito dall'Universal Film Manufacturing Company (con il nome Bluebird Photoplays), usc\u00ec nelle sale cinematografiche statunitensi il 2 settembre 1917. In Danimarca, prese il titolo \"En Moders K\u00e6rlighed\".\nNon si conoscono copie ancora esistenti della pellicola che viene considerata presumibilmente perduta."}
{"id": "4552992", "revid": "253269", "url": "https://it.wikipedia.org/wiki?curid=4552992", "title": "Episodi di Ellery Queen", "text": "La prima e unica stagione di Ellery Queen \u00e8 andata in onda per la prima volta negli Stati Uniti tra il 1975 e il 1976 sulla rete NBC.\nIn Italia l'episodio pilota \u00e8 stato trasmesso il 29 aprile 1978 su Rai 1, il resto della serie \u00e8 stato trasmesso, a partire dal 14 febbraio del 1979, senza rispettare l'ordine cronologico. Inoltre, vennero trasmessi solo 14 episodi.\nL'episodio pilota della serie intitolato \"Too Many Suspects\" (noto anche come \"Ellery Queen\") \u00e8 ispirato al romanzo \"Il quarto lato del triangolo\" (1965), scritto da Avram Davidson su una traccia di 71 pagine di Frederic Dannay e, poi rivisto da Manfred B. Lee.\nL'episodio \"La villa sulla collina\" \u00e8 tratto dal racconto \"L'avventura del tea-party da pazzi\", incluso nell'antologia \"Le avventure di Ellery Queen\" (1934).\n\"Delitto nei quartieri alti\".\nTrama.\nL'affascinante stilista di moda Monica Grey viene assassinata nel suo appartamento in un elegante palazzo newyorkese. Del delitto viene dapprima accusato il suo amante, il ricco uomo d'affari Carson McKell, che abita nello stesso condominio. Coinvolto nelle indagini condotte dal padre, l'ispettore Richard Queen, Ellery riesce a far scagionare McKell dall'accusa, ma le circostanze portano a sospettare di Marion, la moglie di McKell. Con l'aiuto di Gail Stevens, la segretaria di McKell, Ellery dimostra anche l'innocenza di Marion e la sua estraneit\u00e0 ai fatti. Complice l'ipotesi formulata da Simon Brimmer, conduttore radiofonico e investigatore dilettante, i sospetti si indirizzano allora verso Ramon, l'autista della famiglia McKell, che si scopre essere stato l'ultimo amante di Monica Grey. Braccato dalla polizia, Ramon si d\u00e0 alla fuga ma muore nel tentativo, precipitando dal tetto di un palazzo. Ellery ha per\u00f2 nel frattempo intuito la verit\u00e0: riunisce tutti gli indiziati e fa riproporre il notiziario televisivo trasmesso la sera della morte di Monica, facendo rispettare rigorosamente i tempi della trasmissione. La vittima, nei suoi ultimi istanti di vita, aveva infatti staccato la spina del proprio televisore alle 10.25 esatte, nel preciso momento in cui venivano trasmesse le previsioni del tempo e sullo schermo televisivo compariva il sole. Appassionata di cruciverba, enigmi e anagrammi, Monica aveva pertanto lasciato un indizio riferito al sole per accusare il figlio dei McKell, Elios (il termine greco che significa \"sole\"). Elios confessa di essere l'autore del delitto.\n\"La notte di San Silvestro\".\nTrama.\nDurante la veglia di San Silvestro del 1946, il ricco uomo d'affari Marcus Halliday sta cenando all'Hotel Astor di New York con i suoi parenti e collaboratori pi\u00f9 stretti. Irritato dal loro opportunismo, Halliday va a telefonare al proprio notaio per fargli cambiare testamento e diseredare tutti i suoi ospiti, ma viene assassinato con una coltellata alla gola mentre si trova nella cabina telefonica. L'ispettore Queen, anch'egli presente al ricevimento, inizia a interrogare tutti coloro che erano al tavolo con Halliday, mentre attende l'arrivo di Ellery, bloccato dal traffico cittadino. L'indagine si incentra sulla misteriosa telefonata fatta da Halliday che - negli istanti immediatamente precedenti la morte - ha composto il numero telefonico di Joseph Kemmelman, un modesto impiegato delle pompe funebri, il quale dichiara di non aver mai conosciuto n\u00e9 il defunto n\u00e9 gli indiziati. Al suo arrivo all'Astor, Ellery comprende il motivo della telefonata a Kemmelman: non potendo parlare a causa della ferita alla gola, Halliday ha composto al telefono il nome del suo assassino. Le cifre del numero di Kemmelman corrispondono infatti alle lettere che compongono il cognome Becker, il socio in affari di Halliday, che tenta la fuga ma viene bloccato dal sergente Velie. In quel momento scocca la mezzanotte e, mentre brinda con il padre all'arrivo del nuovo anno e alla felice soluzione del caso, Ellery viene raggiunto da Kitty, la ragazza alla quale aveva dato appuntamento per la serata ma con la quale si era lasciato in malo modo dopo essere arrivato tardi a casa sua per accompagnarla alla festa. I due si riconciliano con un romantico bacio.\n\"Orologio da polso\".\nTrama.\nStephanie Talbott, ricca signora dell'alta societ\u00e0, muore precipitando dalla terrazza della sua villa, mentre stava leggendo \"The Adventure of the Lover's Leap\", un romanzo poliziesco di Ellery Queen nel quale la protagonista muore in analoghe circostanze. La Talbott, risposatasi di recente con Jonathan Kendrick, un attore fallito e alcolizzato, soffriva di disturbi di natura psicosomatica ed era in cura dal dottor Norman Marsh, il quale le aveva prescritto una terapia consistente nell'ascolto di registrazioni fonografiche da lui stesso preparate e dall'effetto ipnotico, che aiutavano la donna a dormire. Le indagini fanno emergere il rapporto burrascoso della Talbott con Cathy Kendrick, figlia di primo letto del marito, colei che \u00e8 giunta per prima alla villa, chiamata telefonicamente dalla matrigna prima di morire, e ne ha scoperto il cadavere riverso sul prato. Simon Brimmer, dopo aver investigato personalmente, invita tutti gli indiziati, nonch\u00e9 Ellery e l'ispettore Queen, alla registrazione di una trasmissione radiofonica nella quale intende rivelare il nome del colpevole. Nell'occasione, Brimmer fa ascoltare ai presenti una registrazione su disco preparata da Kendrick, nella quale l'attore si finge il dottor Marsh e istiga la moglie al suicidio, spingendola a gettarsi dalla terrazza. Ellery ha per\u00f2 gi\u00e0 intuito che l'istinto di conservazione ha prevalso e che la Talbott \u00e8 riuscita a contrastare il comando ipnotico contenuto nel disco: l'assassino non \u00e8 Kendrick, ma sua figlia Cathy, della quale Ellery dimostra la colpevolezza chiarendo la provenienza di una scheggia di vetro ritrovata sulla terrazza e a cui nessuno ha saputo dare una spiegazione. Si tratta di un frammento dell'orologio di Cathy, andato in pezzi durante la lotta sulla terrazza, al culmine della quale la giovane ha lasciato cadere nel vuoto la matrigna, allontanandosi dalla villa e poi ritornandovi poco dopo, fingendo di giungervi per la prima volta. Deluso dalla clamorosa smentita alla propria teoria, Brimmer deve disfarsi della registrazione, pur perfettamente riuscita, che dimostrerebbe per\u00f2 al suo pubblico l'errore commesso.\n\"Il cane cinese\".\nTrama.\nEllery e l'ispettore Richard Queen si trovano in gita di piacere a Wrightsville per una battuta di pesca, quando vengono coinvolti nelle indagini sul delitto del facoltoso industriale Eben Wright, colpito mortalmente al capo con un oggetto rappresentante un cane cinese d'oro massiccio tempestato di pietre preziose, che Wright intendeva offrire come regalo di nozze alla figlia. Ellery interroga in maniera informale tutti gli ospiti di casa Wright: la figlia dell'industriale, Julia, e il suo futuro marito Gordon Wilde, un giovanotto dal passato equivoco e dal temperamento collerico, la governante Tilda McDonald, da sempre innamorata del defunto, e il serafico Warren Wright, nipote della vittima e appassionato di giardinaggio. Nel frattempo, le indagini ufficiali vengono condotte dallo sceriffo Oscar Eberhart, in procinto di presentare la propria candidatura per la rielezione alla carica. Quando il cane cinese viene rubato dagli uffici dello sceriffo, dove si trovava in custodia, Ellery comprende che il movente dell'omicidio di Wright \u00e8 da ascriversi proprio al furto, e che il responsabile \u00e8 lo stesso sceriffo Eberhart. L'indizio rivelatore per Ellery risulta essere la minuscola puntura rinvenuta su un polpastrello di Wright, riconducibile alla spilla che Eberhart sta regalando a concittadini e conoscenti per pubblicizzare la propria ricandidatura a sceriffo di Wrightsville. Tormentato dal pensiero di non riuscire ad essere rieletto all'imminente scrutinio, Eberhart confessa di aver ucciso Wright servendosi del cane cinese come arma, per poterlo poi sottrarre agevolmente dai propri stessi uffici e rivenderlo allo scopo di trarne guadagno e assicurarsi un futuro agiato.\n\"Tre per uno\".\nTrama.\nBud Armstrong, arrogante editore di una rivista a fumetti che sta dando alle stampe una striscia con protagonista Ellery Queen, intende modificare le caratteristiche del personaggio a suo piacimento. Profondamente irritato, Ellery fa irruzione nella redazione della rivista e commette l'errore di minacciare pesantemente Armstrong di fronte ai suoi collaboratori pi\u00f9 stretti. Poche ore dopo, Armstrong viene ucciso con tre colpi di pistola e Ellery, che non ha un alibi per l'ora del delitto, si ritrova ad essere il principale indiziato. L'ispettore Queen conduce le indagini tentando di proteggere il figlio, nonostante il parere opposto del suo superiore, spinto da una sfavorevole campagna stampa contro la polizia a cui si \u00e8 unito l'irruente Frank Flannigan, giornalista della \"New York Gazette\". Per evitare ulteriori difficolt\u00e0 al padre, Ellery si presenta spontaneamente e si lascia rinchiudere in cella, in attesa di poter dimostrare la propria innocenza, e trascorre il tempo leggendo accanitamente i numeri arretrati della rivista di Armstrong. Nel frattempo Flannigan riceve la copia di un romanzo di Ellery nella cui trama ci sono verosimiglianze col delitto, poi una segnalazione anonima che lo porta a introdursi in casa Queen, dove scopre l'arma del delitto nascosta nell'acquario dello studio di Ellery, il che sembra rafforzare l'ipotesi che egli sia colpevole. Ma allo stesso tempo Ellery, leggendo i fumetti di Armstrong, ha scoperto che l'arma del delitto \u00e8 quella solitamente utilizzata come modello dai disegnatori dello staff della rivista, che avevano tutti un movente. Finalmente scagionato, Ellery ricostruisce l'accaduto: rimasto solo al suo tavolo in redazione, Armstrong fu colpito da tre proiettili sparati consecutivamente ed ebbe pochi istanti per tentare di lasciare una traccia che conducesse al colpevole: tracci\u00f2 quindi una croce sulla nuvola contenente i dialoghi su un campione di disegni che aveva sul tavolo. Non intendeva per\u00f2 riferirsi al suo dialoghista Kenny Freeman, uomo mite e timido, che avrebbe potuto semplicemente accusare apponendo un segno su un altro bozzetto che aveva accanto, contenente la firma di Freeman. In realt\u00e0 Armstrong fece una croce sui dialoghi per escluderli, lasciando cos\u00ec in evidenza le matite, le chine e le ombre, dettagli curati invece da altri tre disegnatori dello staff, Lyle Shannon, Vincent Porter e Phil Collins. Concepito il piano insieme, i tre si sono procurati un alibi in un bar, dal quale sono poi usciti in un momento di maggior affluenza di avventori, acquistando solo i proiettili e uccidendo Armstrong servendosi dell'arma gi\u00e0 a disposizione in ufficio, sparando un colpo a turno, senza sapere quindi quale fosse il proiettile mortale. Successivamente i tre hanno depistato le indagini servendosi di Flannigan e seminando falsi indizi contro Ellery.\n\"Il mistero del 12\u00ba piano\".\nTrama.\nL'ispettore Queen chiama il figlio ad aiutarlo nell'indagine sulla morte dell'editore di un giornale; costui era scomparso dopo aver preso il suo ascensore privato personale, per poi riapparire misteriosamente ucciso da un'arma da fuoco.\n\"Recita d'addio di Miss Aggie\".\nTrama.\nL'attrice Vera Bethune, nota interprete del personaggio di Miss Aggie, protagonista di una serie radiofonica, ha un malore durante la registrazione di una puntata e viene ricoverata in ospedale, dove si scopre che \u00e8 stata avvelenata; intervistata dai giornalisti, sostiene si tratti di un tentato omicidio e chiede a Ellery, accorso a farle visita, di individuare il colpevole. Ellery \u00e8 scettico, ma quella notte Vera viene uccisa, soffocata con un cuscino. Dall'indagine (richiesta con sollecitudine anche dal sindaco, la cui moglie \u00e8 una fan di Miss Aggie) si apprende che la defunta aveva pi\u00f9 di un nemico e che in molti hanno un possibile movente valido per il delitto, da un'attrice emergente con cui Vera si scontrava regolarmente, a un altro membro del cast che fu suo amante, fino agli sceneggiatori della serie, dai quali si apprende che lo show era in calo di ascolti e rischiava la chiusura. Ellery scopre che Gus, un inserviente dell'ospedale, ha sottratto un bracciale dagli effetti personali della morta, e prende contatto con il ricettatore a cui Gus vendeva la merce rubata, recuperando il gioiello. Simon Brimmer, che si \u00e8 unito in maniera ufficiosa alle indagini, convince il produttore dello show (che finanzia anche il suo programma) a organizzare una trasmissione in diretta per smascherare il colpevole, ma puntualmente accusa la persona sbagliata. Ellery rivela che la Bethune inger\u00ec di sua volont\u00e0 una quantit\u00e0 modesta di veleno per simulare un attentato alla sua vita e riacquistare la popolarit\u00e0 in declino. Dell'omicidio \u00e8 responsabile l'agente della Bethune, Louise Demery, stanca di ricevere solo briciole nonostante Vera godesse di contratti remunerativi. Giunta in ospedale con un mazzo di violette, nello stesso momento in cui era presente Ellery, la Demery era tornata la sera per uccidere Vera, non accorgendosi che la donna aveva stretto in mano il proprio bracciale con delle pietre viola incastonate, nel preciso intento di lasciare a Ellery Queen un indizio rivelatore. Risolto il caso, Ellery deve convincere il produttore dello show del proprio disinteresse a tenere un programma come quello di Brimmer, il quale tenta inutilmente di rimediare all'ennesima brutta figura.\n\"Le memorie del colonnello Nivin\".\nTrama.\nIl colonnello Nivin, ex ufficiale dello spionaggio durante la guerra, ha appena pubblicato un libro di memorie, nel quale rivela dettagli scottanti su vecchie conoscenze, ed invita alcuni di costoro ad una lettura privata in anteprima presso un circolo esclusivo. Poco prima dell'arrivo degli ospiti, Niven viene ucciso e il suo cadavere \u00e8 scoperto da Jenny O'Brien, addetta alle relazioni stampa (per Nivin ma anche per Ellery di cui \u00e8 amica) che viene inizialmente sospettata del delitto. L'ispettore Queen e il figlio interrogano i principali indiziati, iniziando dall'ambasciatore russo Alexsei Dobrenskov e da sua moglie Sonia, ex amante e collaboratrice pentita di un ufficiale nazista durante la guerra; poi il fotografo Marcel Fourchet, ex membro della Resistenza francese che parl\u00f2 dopo le torture subite per mano della Gestapo, fino al misterioso Rosh Kaleel, tuttofare indiano presso il circolo frequentato da Nivin, che prima dichiara di chiamarsi Barney Groves ma viene poi definitivamente identificato come il maggiore George Pearson, un agente dello spionaggio inviato a tenere sotto controllo i movimenti di Nivin allo scopo di evitare rivelazioni scottanti sulla sua nazione. Ellery giunge alla soluzione quando demolisce l'alibi di Fourchet, mostrando una foto da lui scattata nel porto di Boston, che secondo il fotografo \u00e8 stata ripresa il giorno dell'omicidio; ma una nave presente nell'immagine arriv\u00f2 solo il giorno dopo, quando Fourchet scatt\u00f2 effettivamente la fotografia. Dopo che Fourchet viene smascherato, i Dobrenskov scoprono di essere seguiti dal KGB, ma il maggiore Pearson offre loro asilo negli Stati Uniti in cambio del silenzio sul caso Nivin.\n\"La villa sulla collina\".\nTrama.\nEllery e il suo editore Howard Biggers sono invitati a trascorrere il fine settimana nella residenza del produttore teatrale Spencer Lockridge, che sta per trarre una commedia da un lavoro di Ellery. Sotto un violento temporale, i due giungono in serata alla villa di Lockridge mentre sono in corso le prove per la festa di compleanno di Johnny, il nipote del produttore, e gli ospiti sono mascherati come personaggi della favola di \"Alice nel paese delle meraviglie\". La mattina successiva, Laura Lockridge fa svegliare Ellery per avvertirlo della misteriosa scomparsa del marito, che sembra essersi dileguato nel nulla durante la notte, con indosso ancora il costume della festa. Sospettando immediatamente che il produttore sia stato assassinato, Ellery escogita un piano per forzare il colpevole a tradirsi e, con l'aiuto del sergente Velie, organizza il recapito di misteriosi pacchi regalo, che iniziano a giungere alla villa, indirizzati a ciascuno dei presenti. Dopo aver radunato gli ospiti nella biblioteca, Ellery conduce l'attrice Emmy Reinhart a intuire che gli oggetti giunti con i pacchi regalo sono elencati nel racconto \"Attraverso lo specchio e quel che Alice vi trov\u00f2\", sequel di \"Alice nel paese delle meraviglie\". Ed \u00e8 proprio dietro a uno specchio semovente, in un vano destinato a ospitare la cassaforte, che Ellery rivela il nascondiglio dove \u00e8 stato tenuto il corpo di Lockridge. Sconvolto dalla vista del cadavere (che in realt\u00e0 \u00e8 il sergente Velie con indosso gli stessi abiti che portava Lockridge al momento della scomparsa), l'architetto Paul Gardner, amico di famiglia e amante di Laura, confessa di essere l'autore del delitto e di aver sepolto il corpo di Lockridge all'esterno della casa.\n\"I veli di Veronica\".\nTrama.\nSam Packer, produttore di spettacoli \"burlesque\", muore apparentemente per un attacco di cuore; ma al suo funerale viene mostrato un video, preparato dallo stesso defunto, in cui egli dichiara che presto sar\u00e0 ucciso, anche se le circostanze sembreranno smentire questa idea. Richard Queen viene chiamato ad investigare col figlio Ellery, mentre Simon Brimmer conduce una sua inchiesta parallela.\n\"La maledizione del faraone\".\nTrama.\nNorris Wentworth, un chiacchierato e molto odiato benefattore, viene trovato morto dentro un museo; l'autopsia stabilisce senza dubbio che la causa \u00e8 un attacco di cuore, ma resta da scoprire se qualcuno ha provocato il malore; il defunto era entrato nel museo grazie a qualcuno che gli ha aperto la porta, poi \u00e8 morto perch\u00e9 non ha potuto trovare la sua medicina a base di nitroglicerina mentre qualcuno lo minacciava. A complicare le cose ci si mettono il tenace Simon Brimmer e un egittologo secondo cui il pezzo donato da Wentworth al museo, il sarcofago di un faraone, \u00e8 stato trafugato da una tomba dell'antico Egitto; millenni prima su quella tomba fu posta una maledizione che doveva colpire i saccheggiatori della cripta.\n\"Premio letterario\".\nTrama.\nEdgar Manning, celebre autore di romanzi polizieschi, vince il premio \"Corpo contundente\" per il miglior libro giallo dell'anno, intitolato \"The Shanghai Solution\", battendo la concorrenza del collega Nick McVey. Dopo la premiazione, Manning festeggia l'avvenimento ricevendo a casa propria alcuni ospiti, tra cui la sua segretaria Mary Parks, la sua amante Magda Szomony, un'attrice ungherese, il suo collaboratore Cliff Wadell, e il suo editore George Tisdale, oltre allo stesso Nick McVey, lo scrittore suo rivale. Durante la serata, Manning viene assassinato nel suo studio, colpito alla testa proprio con il premio \"Corpo contundente\", mentre sta parlando al telefono con Ellery Queen, anch'egli candidato al premio ma costretto a rinunciare alla serata a causa di un forte raffreddore. Le indagini dell'ispettore Queen, coadiuvato da Ellery, fanno emergere il rancore e il risentimento che ciascuno dei sospettati nutriva nei confronti di Manning, uomo arrogante e senza scrupoli, pronto a rivelare i pi\u00f9 oscuri segreti delle persone a lui vicine, inserendoli nella trama del suo prossimo libro in preparazione. Nelle indagini, Ellery si incontra (e si scontra) col collega McVey, uomo apparentemente molto controllato ma capace di forti scatti di rabbia, che cerca di investigare autonomamente. Un biglietto anonimo rivela che Magda Szomony si trova negli Stati Uniti illegalmente e l'attrice, sconvolta per il timore di essere espulsa dal paese, tenta il suicidio, ma viene salvata in extremis da Ellery e dall'ispettore Queen, accorsi presso la sua abitazione. Proprio nel momento in cui il sergente Velie abbatte con un calcio la porta dell'abitazione della Szomony, Ellery intuisce che l'arma con cui \u00e8 stato ucciso Manning non \u00e8 affatto il premio \"corpo contundente\", e che lo scrittore \u00e8 stato colpito alla testa da un violento calcio sferratogli alle spalle da Cliff Wadell; questi \u00e8 un ex soldato esperto di arti marziali, che durante la guerra \u00e8 rimasto gravemente menomato ad una gamba, poi sostituita con una protesi; per uccidere Manning, Wedell si \u00e8 appoggiato sulla gamba sana e ha sferrato l'attacco con quella artificiale. Wadell confessa di essere il vero autore di gran parte del libro per il quale Manning \u00e8 stato premiato, e di aver ucciso lo scrittore in un impeto di rabbia, sconvolto dal rifiuto di Manning di riconoscergli i suoi meriti letterari; aveva concepito e scritto l'ultimo successo dello scrittore praticamente da solo, facendo anche ricerche nella biblioteca pubblica; dopo ha anche avvisato col biglietto la polizia della situazione legale di Magda, di cui era invaghito, sia per vendetta sia per depistare le indagini.\n\"Il falco nero\".\nTrama.\nEllery e l'ispettore Queen assistono a una trasmissione radiofonica presentata da Simon Brimmer, che si tiene dal vivo in un noto locale newyorchese di propriet\u00e0 di Nick Kingston ed Eddie Morgan. Durante i preparativi per la messa in onda, Kingston viene avvelenato nella cantina accanto ad una delle rastrelliere contenenti i vini pi\u00f9 pregiati. Poco prima di morire, l'uomo afferra la bottiglia di un vino dal nome \"il falco nero\", presumibilmente per lasciare una traccia che conduca all'assassino. L'ispettore ed Ellery iniziano le indagini, in parallelo con Simon Brimmer, che si affianca a loro in maniera ufficiosa. Emergono gli oscuri trascorsi del defunto, il quale, alla vigilia della prima guerra mondiale, era diventato amico della nota famiglia tedesca Schiller, proprietaria di pregiati vigneti in Germania e produttrice del vino \"Il falco nero\". Brimmer scopre un legame tra Flora Schumann, dipendente del nightclub di Kingston e Morgan, e l'etichetta \"Il falco nero\". La donna, il cui vero nome risulta essere Gretchen Schiller, viene interrogata dall'ispettore Queen e da Ellery e rivela che, allo scoppio del conflitto, affid\u00f2 i propri due figli a Kingston (che all'epoca si faceva chiamare Harry Norman), affinch\u00e9 l'uomo li portasse in salvo negli Stati Uniti, consegnandogli anche un'ingente quantit\u00e0 di bottiglie dell'etichetta \"Il falco nero\". Non avendo avuto pi\u00f9 alcuna notizia dei figli, la Schiller, allo scoppio della seconda guerra mondiale riusc\u00ec a raggiungere gli Stati Uniti e rintracci\u00f2 Norman (il cui nuovo nome era Nick Kingston) nel suo locale notturno, dove si fece assumere come cameriera e custode delle toilette, ma non riusc\u00ec per\u00f2 a trovare conferma che l'uomo fosse la stessa persona incontrata in Germania trent'anni prima, n\u00e9 ad avere notizie sulla sorte dei propri figli. Dopo ulteriori indagini presso l'anagrafe, Brimmer scopre che Kingston, all'arrivo in America, lasci\u00f2 i due bambini in orfanotrofio; la femmina mor\u00ec subito di febbre tifoidea, mentre il maschio, adottato da una famiglia di Boston, si rivela essere John Randall, il pianista del nightclub. Parlando con il \"sommelier\" Alexander, Ellery scopre che quest'ultimo aveva spostato da poco le bottiglie sulle rastrelliere, quindi Kingston aveva afferrato una bottiglia del vino \"il falco nero\" credendo invece di prendere una bottiglia di vino di marca \"Morningstar\". L'equivoco consente a Ellery di rivelare la soluzione del caso: l'autore del delitto \u00e8 il socio di Kingston, Eddie Morgan, il cui vero cognome \u00e8 \"Morgenstern\" (equivalente tedesco di \"Morningstar\"). Desideroso di lasciare il lavoro e di vendere il locale, ma impossibilitato per la ferma opposizione del socio, Morgan ha ucciso Kingston poco prima di andare in onda con la trasmissione dal vivo. Simon Brimmer, dopo aver ingiustamente accusato John Randall, si consola seguendo un consiglio di Ellery, il quale gli suggerisce di intervistare nella propria trasmissione radiofonica Flora Schumann ed il figlio appena ritrovato, affinch\u00e9 essi raccontino la loro commovente vicenda.\n\"Il pugno della domenica\".\nTrama.\nIl pugile Brad Hogan, detto \"Kid\", favorito per un incontro importante, muore durante un allenamento; l'autopsia attribuisce il decesso al veleno, ma le indagini non consentono di risalire alle circostanze dell'avvelenamento. I sospetti cadono dapprima sul suo \"sparring partner\" Joe Adams, che avrebbe potuto facilmente procurarsi del veleno grazie ai suoi studi presso la facolt\u00e0 di farmacia, e che fruisce di una borsa di studio grazie all'interessamento di Frank Anthony, un noto gangster a cui salv\u00f2 la vita tempo prima. Quando Ellery riesce a dimostrare l'estraneit\u00e0 di Adams ai fatti, il giornalista Frank Flannigan (che segue la vicenda per conto della \"New York Gazette\"), accusa in successione Knucks O'Neill, rivale di Hogan, poi l'allenatore Sam Hatter. Ellery apprende che Melinda Sanford, la fidanzata di Hogan, subiva il comportamento violento e possessivo del pugile, tanto da essere costretta a fuggire ad Atlantic City per farsi curare i segni delle percosse senza insospettire il padre Doc Sanford, medico di Hogan. Ellery svela infine il mistero, chiarendo i dettagli della morte di Hogan: colpito con violenza da Adams, Hogan cadde svenuto e Hatter tent\u00f2 inutilmente di rianimarlo. Dopo averlo trasportato nello spogliatoio, Hatter lasci\u00f2 Hogan da solo con il dottor Sanders e usc\u00ec nel corridoio per chiamare al telefono la polizia. Fu in quel momento che il dottor Sanders avvelen\u00f2 Hogan, allo scopo di proteggere il futuro della figlia e impedirle di sposare un uomo violento, dopo essere venuto a conoscenza del viaggio ad Atlantic City tramite il medico a cui la ragazza si era rivolta. Flannigan, che aveva gi\u00e0 comunicato alla propria redazione l'imminente arresto di Hatter, corre al telefono per chiamare il giornale e far fermare le rotative, ma l'articolo \u00e8 gi\u00e0 in stampa.\n\"Il trenino elettrico\".\nTrama.\nLamont Franklin, presidente di una nota industria di impianti elettronici, si \u00e8 ritirato nel laboratorio della sua villa in campagna, dove trascorre le giornate giocando con un sofisticato allestimento di trenini elettrici. A causa del suo stravagante comportamento, le sue funzioni sono state delegate ad altri componenti del consiglio di amministrazione, Roger Woods e Claude Sitwell, che hanno quindi beneficiato di un avanzamento di carriera. Franklin viene trovato assassinato nel suo laboratorio, malgrado nessuno potesse accedervi senza esibire un pass. Ellery viene aiutato nelle indagini da un'aspirante scrittrice, Lorelie Farnsworth, alle attenzioni della quale tenta inutilmente di sfuggire. Dopo aver interrogato familiari e collaboratori di Franklin, Ellery scopre che il comportamento dell'eccentrico inventore era solo temporaneo, una copertura per eludere possibili attenzioni da parte dello spionaggio industriale: Franklin stava lavorando allo studio di nuove applicazioni dell'elettronica all'automazione delle macchine in fabbrica (all'epoca a livello pionieristico), sperimentando nuove tecniche per mezzo dei trenini elettrici. L'autore del delitto \u00e8 Roger Woods, uno dei dirigenti delle industrie Franklin, anch'egli ingegnere, il quale temeva che il ritorno di Franklin gli facesse perdere i privilegi nel frattempo acquisiti, a cui la moglie (che lo pressava continuamente per avanzare d'importanza) non intendeva rinunciare. Ellery riesce a scoprire che Woods ha tentato di assicurarsi un alibi, scrivendo egli stesso la risposta ad un suo messaggio diretto al morto e facendola recapitare tramite i trenini, che l'inventore usava anche per scambiare messaggi con familiari e amici dal suo laboratorio fino all'interno della casa.\n\"Il testimone diffidente\".\nTrama.\nLeo Campbell, ex poliziotto datosi alla professione legale, difende il suo amico Linville Hagen accusato di aver ucciso il gangster Nick Danello; il processo viene seguito dal boss Armand Danello e dal figlio Jimmy, padre e fratello della vittima. La difesa di Linville si basa sulla testimonianza della misteriosa Dottie Lomax, che avrebbe assistito ai fatti ma risulta irreperibile. La Lomax contatta Ellery chiedendo di incontrarlo, ma viene uccisa senza poter dare la propria versione dei fatti. L'ispettore Queen decide di non divulgare la notizia nella speranza di spingere il colpevole a tradirsi, ed impone il silenzio anche a Flannigan, il giornalista della \"New York Gazette\" che sta seguendo le indagini; infatti qualcuno tenta di far passare della dinamite in un cesto di fiori, ma i Queen e lo stesso Flannigan non sono convinti che si tratti dei Danello, poich\u00e9 l'ordigno \u00e8 opera di un dilettante e non sarebbe esploso. Ellery scopre una strana coincidenza: anni prima, Dottie Lomax aveva sposato Jimmy Danello (circostanza che Danello conferma, spiegando che suo padre aveva poi imposto il divorzio ai due), ma prima ancora, nel 1930, Leo Campbell aveva difeso una Dottie ancora minorenne in una delle sue prime cause. Malgrado le precauzioni, un giornale con la notizia delle morte di Dottie Lomax arriva ugualmente alla giuria. A complicare le cose c'\u00e8 la vicinanza che Ellery nota tra la moglie e l'amico e collega di Linville. Il giorno della sentenza, Ellery chiede al giudice di essere ascoltato come \"amicus curiae\" (amico della corte), per spiegare cosa \u00e8 davvero successo. Linville Hagen ha davvero sparato a Nick Danello, pi\u00f9 per paura che per reale pericolo, ed \u00e8 stato Leo Campbell a suggerirgli di dichiarare che fosse presente una testimone. Linville conferma in aula, costringendo Leo ad ammettere di aver rintracciato Dottie Lomax per assoldarla nella messinscena; alla sua morte, Leo dichiara di aver mandato il giornale alla giuria per insinuare il dubbio e di non aver chiamato Dottie prima perch\u00e9 sperava di farcela da solo. Ma Ellery lo accusa di aver ucciso Dottie con premeditazione, perch\u00e9 non avrebbe retto il controinterrogatorio del procuratore distrettuale. Leo alla fine ammette e viene arrestato.\n\"L'albero di Giuda\".\nTrama.\nIl miliardario George Sherman viene trovato morto nel giardino della sua residenza, pugnalato con un coltello di foggia cinese e impiccato ad una pianta di siliquastro che il giardiniere spiega chiamarsi anche \"albero di Giuda\". Le indagini, in cui si inserisce anche un detective delle assicurazioni (Sherman aveva stipulato una polizza sulla vita), rivelano verit\u00e0 nascoste antiche e recenti: Sherman aveva fatto fortuna durante la guerra con la vendita di armi in Asia ai guerriglieri cinesi, che poi aveva tradito vendendo preziose informazioni su di loro ai giapponesi. Tra i sospettati vi \u00e8 Stephen Yang, uno dei sopravvissuti al tradimento di Sherman, che \u00e8 tornato in America per affrontarlo ma ha trovato un uomo diverso, pentito delle sue malefatte. Un altro indiziato che aveva fatto visita a Sherman poco prima della sua morte, \u00e8 padre Terrance Devlin, che raccoglie fondi per missioni cattoliche in Estremo Oriente. Un dossier militare rivela per\u00f2 che il vero padre Devlin \u00e8 morto di polmonite anni prima, e che il capitano Thomas G. Horton, un ex \"marine\" che ha abbandonato gli Stati Uniti per fare il missionario laico, lo impersona per proseguire il lavoro di Devlin in Asia. L'autopsia rivela che Sherman stava morendo di leucemia, ma il suo medico curante Anthony Bender aveva taciuto la circostanza al momento della stipula della polizza sulla vita; Bender ha poi intrapreso una relazione con Paulette, la moglie del defunto, relazione che i due sostengono che Sherman approvasse. Dalle indagini si apprende che Sherman, consapevole della morte imminente, si \u00e8 adoperato per chiudere i conti aperti della sua esistenza, rimediando al male commesso; il suo testamento assegna il denaro a fondazioni ed enti benefici, lasciando alla moglie soltanto la casa. Prima di morire, Sherman ha inoltre firmato un assegno in favore di Yang, e due per la missione di padre Devlin; il primo era intestato a nome del missionario, ma il finto prete gli chiese di strapparlo e firmarne un altro intestato direttamente alla missione: in questo modo, Horton pu\u00f2 incassare il secondo senza commettere reato. Per punire la moglie a causa della sua relazione con il medico, Sherman si \u00e8 vendicato suicidandosi col pugnale, lasciando una lettera in cui spiegava che la polizza non sarebbe stata valida in caso di suicidio. Scoperto l'accaduto, i due amanti hanno fatto sparire la lettera e spostato il corpo in giardino per far credere a un omicidio che non avrebbe compromesso la validit\u00e0 della polizza. Per quanto non colpevoli di omicidio, Paulette e Bender vengono arrestati per intralcio alle indagini e truffa all'assicurazione.\n\"Giallo a Hollywood\".\nTrama.\nEllery e il padre, l'ispettore Richard Queen, sono a Hollywood per assistere alla realizzazione di un film tratto da un lavoro di Ellery. Mentre si svolgono le riprese in interni di una sequenza in cui l'attrice Pamela Courtney deve sparare all'attore Gilbert Mallory (interprete del ruolo di Ellery) con una pistola a salve, la finzione si trasforma in tragica realt\u00e0, poich\u00e9 Mallory \u00e8 ferito mortalmente dall'arma di scena, che inspiegabilmente contiene proiettili veri. Pur essendo fuori dalla loro giurisdizione, Ellery e il padre affiancano in maniera non ufficiale il tenente Braden e gli investigatori di Los Angeles (col beneplacito del capitano Benjamin Blake, vecchio amico e collega di Richard Queen), frequentando per alcuni giorni gli ambienti del cinema e constatando il cinismo e l'opportunismo dei sospettati, dalla moglie di Mallory, Claire, al regista del film Michael Raynor, dall'ambiziosa Pamela Courtney all'addetto stampa Dave Pierce, fino all'attrezzista Al Garvin, che nutriva rancore nei confronti di Mallory che gli aveva sedotto la figlia. Quando anche Mike Hewitt, la controfigura di Mallory promosso a protagonista del film, viene ucciso durante le riprese di una scena d'azione in esterni, Ellery intuisce la verit\u00e0, dopo aver visionato pi\u00f9 volte entrambe le sequenze. La morte di Mallory \u00e8 stata un tragico errore, poich\u00e9 la vittima inizialmente designata era proprio Hewitt, che nella scena in interni avrebbe dovuto essere al posto di Mallory. L'addetto stampa Dave Pierce, l'unico a non aver ricevuto il copione con la comunicazione dell'avvicendamento di Hewitt con Mallory, confessa di aver sostituito i proiettili a salve con quelli veri, senza sapere che Mallory avrebbe interpretato la scena inizialmente programmata con Hewitt. Il movente \u00e8 riconducibile alla morte di un'attrice tempo prima, che era tossicodipendente e alla quale Pierce procurava gli stupefacenti. Hewitt ne venne casualmente a conoscenza e ricatt\u00f2 Pierce, barattando il suo silenzio in cambio dell'aiuto ad ottenere una parte importante con la quale sperava di diventare famoso.\n\"La donna in blu\".\nTrama.\nLa miliardaria Lillian McGraw viene trovata assassinata nella sua residenza. Chiamato dal padre, Ellery si reca a casa McGraw in compagnia di Simon Brimmer, il quale gli riferisce un curioso episodio a cui ha assistito di persona pochi giorni prima: la McGraw, accompagnata dal marito Clint e dalla di lui cugina Celeste Wakefield, partecip\u00f2 un pomeriggio ad un'asta di quadri, insistendo con particolare accanimento nel voler acquistare un'opera chiamata \"La donna in blu\", pagandola un prezzo spropositato. Interrogato dalla polizia, Sergio Vargo, autore dell'opera e presente all'asta quel pomeriggio, rivela che and\u00f2 a trovare in seguito la McGraw a casa, e dalla conversazione dedusse che lei pareva molto pi\u00f9 interessata a quanto poteva essere celato sotto la tela, piuttosto che al dipinto vero e proprio. Brimmer suggerisce che sotto \"la donna in blu\" possa esserci un altro dipinto e, con l'approvazione di Clint McGraw e alla presenza dell'ispettore Paul Cravette, un investigatore francese che si occupa di reati legati ad opere d'arte, la tela viene raschiata e rivela un ritratto giovanile proprio di Lillian McGraw. Dalla firma, Cravette riconosce un pittore debosciato e di modesto talento, Paul Lazar, noto soprattutto per la vita irregolare, e coinvolto anni prima nel delitto del suo socio e gallerista, tale Muller. Parlando con Celeste Wakefield, Ellery e l'ispettore Queen apprendono che Lillian McGraw (proveniente da una famiglia ricca, diversamente dal marito) in giovent\u00f9 fu mandata in un collegio svizzero, da cui fugg\u00ec per recarsi in Francia a vivere un'esistenza da \"bohemienne\" e a coltivare le proprie aspirazioni artistiche. Ellery si reca quindi a parlare con il dottor Friedland, uno psicologo a cui Lillian McGraw si era rivolta per tentare di far riemergere un trauma sepolto nel suo subconscio. Scavando nei trascorsi della casa d'aste, Richard Queen scopre che il proprietario e banditore Myles Prescott \u00e8 un ex criminale e vende anche quadri falsi realizzati dal falsario Anton Lucheck; tuttavia i due negano di avere commesso il delitto. Convinto di aver individuato il colpevole, Brimmer accusa Vargo di essere Lazar e di aver ucciso la McGraw per proteggere il segreto della morte di Muller, ma Ellery interviene per rivelare la soluzione del caso: mostrando ai presenti il ritratto della McGraw riemerso sotto la \"donna in blu\", egli pone l'attenzione sulla posizione di un neo sul volto della donna, invertito rispetto alla realt\u00e0; Ellery spiega che il quadro \u00e8 in realt\u00e0 un autoritratto eseguito con l'aiuto di uno specchio, realizzato dalla stessa McGraw sotto lo pseudonimo di Paul Lazar durante la sua parentesi giovanile in Francia. Quando la famiglia McGraw mand\u00f2 in Europa Celeste Wakefield per rintracciare Lillian, la cugina la trov\u00f2 con Muller, con il quale conviveva a Cherbourg. La Wakefield, preoccupata di veder sfumare i progetti di inserire il cugino Clint nell'alta societ\u00e0, uccise Muller e riport\u00f2 Lillian in America, dove i due si sposarono. Dopo molti anni trascorsi senza ricordare nulla dell'accaduto, Lillian stava per\u00f2 iniziando a esplorare il proprio subconscio, con l'aiuto del dottor Friedland. Dopo aver acquistato la \"donna in blu\" e aver subito tentato di raschiare il dipinto, Lillian venne sorpresa dalla cugina Celeste, che la uccise per evitare che la donna riprendesse piena consapevolezza delle circostanze del vecchio delitto a Cherbourg.\n\"Il tiranno di Tin Pan Alley\".\nTrama.\nMentre mangia in un bar, Ellery Queen ascolta una canzone alla radio, prima che il cameriere Dan Murphy (un giovane musicista desideroso di sfondare) si arrabbi sostenendo che la canzone \u00e8 sua; il giovane esce come una furia minacciando il compositore Alvin Winer, a cui viene attribuito il pezzo; in seguito Winer viene ucciso, poco dopo che Murphy ha fatto irruzione nello studio del conduttore Buddy Parker, amico di Winer, dando in escandescenze e tacciando l'anziano musicista di averlo plagiato (gli aveva inviato lo spartito del pezzo composto per chiedere un parere); alla scena ha assistito anche Simon Brimmer, che decide di condurre un'indagine in parallelo. Investigando sulla vittima, i Queen scoprono molte cose: innanzitutto Winer aveva esaurito la sua vena artistica da molto tempo, e a volte plagiava i pezzi che gli venivano mandati da aspiranti colleghi, i quali erano pagati una cifra modesta o ricevevano un parere negativo; all'insaputa di tutti, l'uomo era daltonico, dettaglio noto solo alla moglie e alla figliastra, che saranno per\u00f2 tolte subito dalla lista dei sospetti; per finire, poich\u00e9 non riusciva a comporre, Winer pagava mazzette affinch\u00e9 i conduttori scegliessero spesso i suoi pezzi assicurandogli popolarit\u00e0 ed ingaggi; sul fatto stava gi\u00e0 indagando da tempo una commissione investigativa. Quando Brimmer muove le sue accuse in diretta alla radio, Ellery smaschera il colpevole, Buddy Parker; l'uomo aveva perso gli occhiali quando uccise Winer dopo l'inseguimento fallito di Swift, ed era tornato a leggere gli annunci senza; Winer aveva preso il disco di Gary Swift per coincidenza, il daltonismo non gli avrebbe permesso di sceglierlo appositamente. Parker confessa che era dentro con Winer nella storia delle bustarelle, e rischiava molto pi\u00f9 del compositore; poi si congeda dal pubblico per farsi arrestare e lascia il microfono a Brimmer.\n\"Il sonno del gangster\".\nTrama.\nIl procuratore distrettuale Irwin Murphy, arrampicatore sociale con velleit\u00e0 politiche, fa incaricare l'ispettore Queen di proteggere Ralph Caesar, un gangster affiliato alla banda del noto criminale Benny Franks, che riscuote protezioni in citt\u00e0. Caesar, che si appresta a testimoniare contro Franks in tribunale, \u00e8 appena scampato a un attentato avvenuto presso la sua abitazione, da cui si \u00e8 salvato solo per uno strappo alle sue abitudini, che egli osserva in modo maniacale. L'ispettore si fa affiancare dall'agente Jim Millay e dal sergente Velie per accompagnare Caesar in un hotel, dove pernotter\u00e0 sotto falso nome alla vigilia dell'udienza. Nello stesso albergo prende alloggio il killer professionista Jay Bonner, che per\u00f2 non riesce ad avvicinare il suo bersaglio. Tuttavia, la mattina seguente Caesar viene trovato morto nel suo letto e l'autopsia attribuisce la causa al veleno. Richard Queen deve subire le rabbiose accuse di Murphy, il quale vede sfumare la possibilit\u00e0 di incastrare Franks: Murphy punta il dito contro Velie, perch\u00e9 il cognato del sergente \u00e8 cuoco in un locale frequentato da Benny Franks, ma i sospetti cadono sull'agente Malley, che la sera prima aveva offerto a Caesar un \"chewing gum\", poi ritrovato appiccicato sotto il comodino e contenente tracce di veleno, seppur troppo esigue per essere letali. Mentre il capo della Polizia rimprovera l'ispettore Queen di appoggiarsi troppo al figlio, Ellery va a parlare con Benny Franks, il quale sostiene di aver tentato di incastrare Murphy con la complicit\u00e0 di Caesar; poich\u00e9 sotto le elezioni molti politicanti puntano il dito contro il crimine, Franks voleva anticipare Murphy creando una situazione in cui Caesar sarebbe stato prenso sul fatto e costretto a testimoniare; per\u00f2 alla fine avrebbe raccontato di alcune attivit\u00e0 secondarie e meno fruttuose di Franks, il minimo per cambiare identit\u00e0 e sparire con la sua amante (il prezzo estorto a Murphy per parlare in tribunale). Franks fa quindi notare che dunque lo stesso Murphy aveva un movente, se ha scoperto la truffa. Intanto una soffiata rivela il nascondiglio del killer Bonner, che per\u00f2 viene ferito durante la sparatoria con la Polizia, colpito dal sergente Velie. Prima di morire, Bonner sostiene di non essere colpevole del delitto di Caesar; Velie consegna pistola e distintivo all'ispettore. Dopo che l'amante di Caesar conferma che il defunto progettava di fuggire con lei, i Queen si ritrovano al punto di partenza. Tramite Lee Marx, l'assistente di Murphy, Ellery ottiene di visionare alcuni filmati che mostrano Caesar e comprende come l'uomo \u00e8 stato avvelenato, ma invece di prendere la parola come al solito porta il padre a giungere alla sua stessa intuizione (per rispondere alle accuse del capo della polizia). L'ispettore Queen convoca una riunione nella quale descrive (al posto del figlio) come si sono svolti i fatti: accordatosi con Franks per ingannare Murphy, Caesar stava progettando di abbandonare la citt\u00e0 e la moglie. Costei, furiosa per il tradimento e frustrata per la mediocrit\u00e0 della propria vita matrimoniale, aveva ingaggiato Jay Bonner, affinch\u00e9 il killer attentasse alla vita di Caesar mentre lei si procurava un alibi andando in visita dalla vicina di casa. L'attentato era per\u00f2 fallito poich\u00e9 Caesar si era allontanato dal salotto (e dalla radio, che aveva interrotto la cronaca di una partita rimandata per via della pioggia), andando in cucina per prepararsi un panino. Poich\u00e9 la circostanza imprevista aveva salvato il marito dall'attentato, la signora Caesar era ricorsa ad un mezzo indiretto, il veleno, spalmandolo sulle pagine del libro messo nella valigia del marito: Caesar, uomo estremamente metodico, che aveva l'abitudine di leccarsi l'indice ogni volta che contava le banconote o voltava le pagine, leggendo il libro aveva assorbito il veleno predisposto dalla moglie, lasciandone traccia anche nel chewing-gum offerto dall'agente Malley. In seguito la donna aveva fatto una telefonata anonima alla polizia per liberarsi di Bonner, che era l'unico legame con il tentato omicidio. Dopo l'arresto della signora Caesar, Lee Marx fa un annuncio alla stampa, rivelando i maneggi di Murphy e danneggiandone l'immagine. \u00c8 presente anche Benny Franks, che con le sue dichiarazioni rovina definitivamente la reputazione dell'ambizioso procuratore distrettuale.\n\"Cuore di pietra\".\nTrama.\nJames Bevin Long \u00e8 lo spietato e cinico dirigente di una societ\u00e0 di produzione radiotelevisiva sponsorizzata dalla Quicksilver Tobacco, una compagnia che produce sigari. Long tratta i suoi sottoposti con arroganza e perfino crudelt\u00e0, guadagnandosi odio ed ostilit\u00e0 da tutti; una mattina, Ellery Queen va in questa societ\u00e0 per chiedere informazioni sui sigari, allo scopo di imbastire la soluzione di uno dei suoi romanzi; arriva anche il giornalista Frank Flannigan, che vuole tentare di iniziare uno show alla radio per conquistare la notoriet\u00e0; dopo aver parlato con la segretaria Florence Ames e con uno dei sottoposti di Long, Horace Manley, i due parlano un po' mentre attendono; insospettiti, entrano e trovano Long morto; Richard Queen viene chiamato dal figlio e le indagini iniziano. Horace Manley doveva subire le angherie di Long e il disprezzo sulle sue proposte, Jerry Crabtree era in disaccordo sul puntare pi\u00f9 sulla radio o sulla TV, lo sceneggiatore Max Sheldon era bloccato da un contratto capestro e voleva tornare a scrivere serie TV, Rita Radcliffe era costretta a subire le \"avance\" di Long per veder accolte le sue proposte, e la stessa Florence era costretta con il ricatto ad essere una delle sue amanti. I sospetti si concentrano su di lei, perch\u00e9 il marito marinaio stava per tornare a casa; inoltre dalla sua posizione lei avrebbe visto chiunque fosse entrato da Long e giura che nessuno l'ha fatto; ma quando vanno ad interrogarla, la donna ha ingerito una forte dose di barbiturici nel whisky; per\u00f2 lei nega e sostiene sia un tentato omicidio; su insistenza di Ellery, l'ispettore Queen le assegna Veelie come protezione. Intanto Manley ha preso il posto di Long per il momento, e Crabtree ha il via libera per uno show televisivo, offrendo a Flannigan di condurlo; il giornalista dovr\u00e0 intervistare personaggi famosi in diretta; come secondo ospite, Flannigan pensa a Richard Queen, ma quando il primo ospite d\u00e0 \"forfeit\" e l'ispettore tarda, Flannigan rimedia convincendo il figlio a subentrargli. Nell'attesa delle riprese, Ellery guarda la trasmissione precedente, un programma di cucina, e nota che la cuoca ha tirato fuori la torta subito dopo averla infornata; l'impiegata vicino a lui spiega che il programma dura 15 minuti, quindi il piatto viene preparato ore prima per lasciare spazio alla ricetta, mostrando subito il risultato finale; grazie alla spiegazione, Ellery intuisce la vera successione degli eventi. Flannigan cerca di spingerlo a parlare del caso Long (con non poche difficolt\u00e0 per la riservatezza abituale di Ellery) e lo scrittore ricostruisce la sua versione dei fatti in diretta.\nLong era un abitudinario, mangiava e faceva sempre le stesse cose negli stessi giorni, e grazie a ci\u00f2 Manley ha orchestrato l'omicidio; prima si procura una porzione del piatto di quel giorno, e lo fa passare dentro un pacchetto sigillato; entra da Long ad un'ora in cui l'uomo dorme, durante una pausa di Florence, manipola l'orologio di Long e lo sveglia; Long guarda l'orologio e crede sia ora di pranzo, mangia il piatto portato da Manley e va a lavarsi le mani nel bagno dell'ufficio, dove Manley lo uccide; l'assassino rimette a posto l'orologio (commettendo il primo errore, non riposiziona il vetro nella direzione giusta), lava i piatti ed aspetta il fattorino col pranzo con l'acqua che scorre; questi entra e ritira i piatti sporchi del giorno prima lasciando il pranzo del momento, mentre Manley imita alla meglio la voce di Long dicendo: \"Mettilo sulla scrivania!\"; uscito il fattorino, Manley si sbarazza del pasto in qualche modo; ora tutti sanno che Long ha mangiato il solito pranzo alla solita ora. Pi\u00f9 tardi Manley rientra nell'ufficio quando Florence \u00e8 alla scrivania, e uscendo saluta Long per crearsi un alibi tramite Florence (qui incontra Ellery e Flannigan presenti in sala), e se ne va; ufficialmente il delitto verr\u00e0 compiuto pi\u00f9 tardi, quando lui ha un alibi solido e gli altri no. Ma il giorno dopo, correggendo Florence sull'orario durante una riunione, scopr\u00ec che la donna regolava il suo orologio su quello di Long (che lo regolava qualche minuto avanti), e quindi lui ha compiuto un secondo errore; ha quindi indirizzato anonimamente i sospetti della polizia su Florence ed ha attentato alla sua vita, insospettendo Ellery; demolito l'alibi, Manley scappa ma viene preso da Veelie (presente per seguire Florence) e arrestato da Richard Queen, sopraggiunto durante la spiegazione.\nIl \"Frank Flannigan show\" ha ottenuto un successo notevole, e Flannigan gi\u00e0 pensa ad invitare il generale Dwight Eisenhower pensando che si candider\u00e0 alla presidenza con il Partito Democratico (in realt\u00e0 lo fece come repubblicano); ma Jerry Crabtree, chiamato dal presidente della Quicksilver, gli spiega che avendo fumato una sigaretta in TV piuttosto che un sigaro, non ha fatto buona pubblicit\u00e0 al suo prodotto; Crabtree dovr\u00e0 sostituirlo con un altro, e pensa a Ed Sullivan, mentre il furioso Flannigan sostiene che Sullivan non durer\u00e0 a lungo (l'Ed Sullivan Show dur\u00f2 invece molti anni).\n\"Il pugnale scomparso\".\nTrama.\nHamilton Drew, ex poliziotto ora in pensione e costretto su una sedia a rotelle, \u00e8 ancora alla ricerca della soluzione di un vecchio caso accaduto durante la guerra, l'omicidio dell'industriale Stewart Hendricks, avvenuto a bordo dell'aereo privato sul quale la vittima viaggiava in compagnia della moglie Alyssa e di alcuni collaboratori. All'epoca dei fatti, fu condannato il pilota Buck Nolan, quel giorno ai comandi dell'aereo, nonostante le prove fossero deboli: Nolan venne ritenuto il solo a essersi potuto sbarazzare dell'arma del delitto, una lama non identificata, gettandola dal finestrino della cabina di pilotaggio. Dopo aver riflettuto a lungo sul caso, Drew ritiene di aver individuato la soluzione e convoca a casa propria i testimoni e i sospettati dell'epoca, rivelando di aver capito come l'arma spar\u00ec. La stessa sera, dopo aver telefonato al suo vecchio amico Richard Queen, senza trovarlo, Drew viene ucciso. L'ispettore Queen ed Ellery svolgono le indagini, partendo da un unico indizio, un peso di piombo usato dai pescatori, oggetto che Drew aveva mostrato ai suoi ospiti, descrivendolo come l'elemento rivelatore per giungere alla soluzione. Dopo aver scontato la condanna, Nolan \u00e8 ancora tra i sospettati e non ha perso il proprio carattere impetuoso e collerico. Tra gli altri indiziati vi sono Brandon Chiles, uno stretto collaboratore di Hendricks che ne ha preso il posto e ne ha sposato la vedova Alyssa, e Jerry Hacker, che ricatt\u00f2 il defunto per ottenere denaro dopo aver rubato i piani di un nuovo fucile, una commessa per l'esercito durante il conflitto. Durante le indagini, Ellery visita l'hangar in cui \u00e8 custodito l'aereo dove avvenne il delitto, e nota l'operaio Stan Buffo che sta riparando un fucile saldando un pezzo con una lega a basso punto di fusione, scoprendo che Buffo e Chiles furono i veri ideatori del fucile, ma il loro datore di lavoro ne prese il merito. Per trovare una nuova strada su cui indagare, lo scrittore interpella un prestigiatore suo conoscente che lo aveva aiutato per alcuni libri; questi si limita a dire che gli illusionisti preparano alcuni oggetti di scena per sparire o rompersi senza lasciare tracce. Durante una seconda visita all'hangar, qualcuno spara a Ellery e al padre colpendo le gomme dell'auto, e i due fanno solo in tempo a notare l'auto di Buck Nolan che si allontana. L'alibi di Nolan \u00e8 debole (era in casa da solo davanti alla TV), ma Ellery si siede nell'auto e intuisce che il sedile del posto di guida era stato spostato in avanti da qualcuno pi\u00f9 basso di statura rispetto a Nolan, che ha per\u00f2 dimenticato di rimetterlo come prima. Riflettendo sulla polvere di gesso trovata nel vano di carico dell'aereo, Ellery arriva alla verit\u00e0.\nJerry Hacker (uomo dalla bassa statura) \u00e8 colpevole del ricatto durante la guerra e di aver sparato sui due Queen usando la macchina di Buck Nolan; tuttavia l'uomo sostiene di essere stato scoperto da Brandon Chiles e costretto a dividere con lui il ricavato. Dal canto suo Chiles, desideroso di vendicarsi di Hendricks, costru\u00ec l'arma del delitto, una lama fatta con un materiale a bassa fusione, ricavata con uno stampo in gesso, poi attir\u00f2 con una scusa Hendricks nel retro dell'aereo e lo pugnal\u00f2; dopodich\u00e9 sciolse l'arma e la trasform\u00f2 in quel peso da pescatore rinvenuto successivamente. Quando anni dopo Hamilton Drew riconvoc\u00f2 tutti quelli coinvolti nella vicenda e mostr\u00f2 loro il peso, Chiles cap\u00ec che stava per essere smascherato e mentre la moglie dormiva si rec\u00f2 di nascosto da lui per ucciderlo, poi part\u00ec con lei per non farle avere la notizia subito."}
{"id": "4552997", "revid": "110157", "url": "https://it.wikipedia.org/wiki?curid=4552997", "title": "5-geranilossi-7-metossicumarina", "text": "La 5-geranilossi-7-metossicumarina \u00e8 una sostanza organica naturale appartenente alla famiglia delle cumarine, presente in particolare nella buccia di agrumi quali il limone, il lime e il bergamotto."}
{"id": "4552998", "revid": "22475", "url": "https://it.wikipedia.org/wiki?curid=4552998", "title": "Memoria di luce", "text": "Memoria di luce (titolo originale: \"A Memory of Light\") \u00e8 il quattordicesimo libro del ciclo fantasy \"La Ruota del Tempo\" scritto dal romanziere statunitense Robert Jordan e completato da Brandon Sanderson. In Italia \u00e8 edito da Fanucci.\nTrama.\nPrologo.\nNel prologo, gli eserciti della Luce, cos\u00ec come le forze dell'Ombra, si preparano in vista di Tarmon Gai'don. Il reietto Demandred, a capo degli eserciti dell'Ombra, organizza un attacco a sorpresa contro la citt\u00e0 di Caemlyn, la capitale dell'Andor e invia Trolloc a impossessarsi dei primi cannoni del mondo, chiamati \"Draghi\", sviluppati congiuntamente da Matrim Cauthon, la regina Elayne Trakand e l'illuminatrice Aludra. Talmanes Delovinde e la Banda della Mano Rossa lanciano il proprio contrattacco e portano con successo i \"Draghi\" in salvo, fuori dalla citt\u00e0, che per\u00f2 viene conquistata completamente dai nemici.\nNel frattempo le forze della Luce, sostenuta da persone provenienti da tutto il mondo, si riuniscono al Campo di Merrilor su iniziativa di Egwene al'Vere, l'Amyrlin Seat, mentre l'Ombra accoglie un nuovo Prescelto tra le sue fila, come premio per il suo servizio nel convertire molti incanalatori all'Ombra: Mazrim Taim, ora chiamato \"M'Hael\".\nIl Campo di Merrilor.\nRand al'Thor, il Drago Rinato, si prepara ad una riunione di tutte le nazioni fedeli alla Luce, presso i Campi di Merrilor, dove tenter\u00e0 di convincerli a combattere a Tarmon Gai'don secondo le sue richieste. Nel frattempo, Matrim Cauthon torna a Ebou Dar per ritrovare sua moglie l'imperatrice Fortuona, ma trova la citt\u00e0 brulicante di sicari inviati ad ucciderla, da parte di uno dei suoi generali. Alla Torre Nera, la guerra fredda tra Mazrim Taim e Logain Ablar \u00e8 sfociata in quasi aperto conflitto, con Logain dato per catturato e Taim che converte forzatamente gli incanalatori all'Ombra. I pochi Asha'man ancora fedeli a Logain, guidati da Androl Genhald e dall'ambasciatrice Aes Sedai Pevara Tazanovni, preparano un piano per salvare il loro capo.\nRand presiede l'incontro tra i potenti del mondo, dove trova molti governanti a favore del suo piano ed altri contrari, in particolar modo l'Amyrlin Seat Egwene al'Vere. A destare dissapori \u00e8 anzitutto il prezzo richiesto per il suo sacrificio, che consiste in un trattato intitolato \"La pace del Drago\", in cui i confini fra le nazioni devono divenire immutabili e ritornare a essere com'erano prima della guerra con l'Ombra e in futuro la guerra stessa viene messa fuori legge come mezzo di risolvere i problemi tra gli stati; inoltre a destare contrasti e diverbi \u00e8 il suo piano che prevede la frantumazione dei restanti sigilli della prigione del Tenebroso. Solo quando Moiraine Damodred si presenta citando le Profezie del Drago, riesce a persuadere tutte le nazioni a combattere, tutti i partecipanti diventano disposti a firmare il trattato ed Egwene si convince non solo di andare avanti con il piano, ma di rompere lei stessa i sigilli, quando arriver\u00e0 il momento propizio. Gli Aiel, spronati dalle visioni post-apocalittiche di Aviendha nel Rhuidean (vedi Le Torri di Mezzanotte), chiedono di essere inseriti nel trattato, e vengono nominati come arbitri di ogni controversia. La regina Elayne Trakand sottolinea che la pace non potr\u00e0 essere mantenuta se i Seanchan ne sono esenti, quindi Rand si impegna ad ottenere la firma anche dai Seanchan prima che il trattato sia messo in atto, e nomina la stessa regina dell'Andor comandante in capo delle forze della Luce.\nI quattro teatri di guerra.\nLa regina di Andor, Elayne, decide di dividere le forze della Luce in quattro diverse campagne, che affrontino le principali emergenze: la prima si occuper\u00e0 di Caemlyn, che deve essere ripresa o neutralizzata dalle truppe Cairhienesi e Andorane, in quanto fornisce all'Ombra una posizione centrale, da cui poter colpire la maggior parte delle Terre Bagnate; la seconda si incentrer\u00e0 su Kandor, dove Egwene guider\u00e0 l'esercito delle Aes Sedai per far fronte all'invasione dei Trolloc; la terza si occuper\u00e0 dell'invasione al Passo di Tarwin, difeso strenuamente da Lan Mandragoran e dalla nazione risorta di Malkier, con il supporto dei restanti eserciti delle Marche di Confine. Infine Shayol Ghul, dove una armata composta principalmente da Aiel, affronter\u00e0 i nemici, mentre Rand sar\u00e0 occupato a fronteggiare Shai'tan, nel Pozzo del Destino.\nCiascuno dei quattro rimanenti Grandi Capitani, cio\u00e8 dei migliori strateghi conosciuti, viene assegnato da Elayne alla guida dei quattro teatri di guerra: Gareth Bryne comander\u00e0 gli eserciti diretti a Kandor, Agelmar Jagad quelli al Passo di Tarwin, Rodel Ituralde quelli a Shayol Ghul, infine Davram Bashere guider\u00e0 quelli posti direttamente alle dipendenze di Elayne, durante la campagna di Caemlyn.\nSu tutti i fronti, i combattimenti sono disperati: la missione di Elayne \u00e8 di colpire con rapidit\u00e0 e decisione a Caemlyn e, dopo la vittoria, accorrere con le sue armate a Kandor o al Passo di Tarwin, per soccorrere chi sar\u00e0 maggiormente in difficolt\u00e0. La campagna delle forze della Luce per\u00f2 si trasforma in un disastro, quando i quattro grandi generali iniziano a commettere gravi errori a ripetizione. Infatti la Reietta Graendal, ora reincarnata in un corpo eccezionalmente brutto e rinominato Hessalam, attraverso \"Tel'Aran'Rhiod\" usa la Coercizione su di loro, portandoli ad escogitare strategie dannose per i propri eserciti.\nNel frattempo Rand riesce a garantirsi il sostegno dei Seanchan visitando l'Imperatrice Fortuona a Ebou Dar e convincendola che, nonostante lei sia discendente di Artur Hawkwing, dominatore di una parte della terra durante la Terza Epoca, Lews Therin ha governato il mondo intero durante la Seconda Epoca e la sua autorit\u00e0 \u00e8 teoricamente superiore a quella di lei. Cos\u00ec si assicura l'appoggio dei Seanchan nei combattimenti e la firma dell'Imperatrice al trattato di pace offerto alle altre nazioni, pur con alcune clausole in materia di incanalatori catturati e sulle modalit\u00e0 di cattura in futuro. I Seanchan marceranno quindi per combattere al fianco degli altri eserciti della Luce, con Matrim Cauthon come uno dei loro generali.\nRand quindi si sposta a Shayol Ghul, per cominciare la campagna laggi\u00f9, con il suo esercito che dovr\u00e0 difendere la posizione, finch\u00e9 lui non avr\u00e0 finito con il Tenebroso. Portando con s\u00e9 solo Moiraine, Nynaeve al'Meara e il potente \"sa'angreal\" Callandor, entra nel Pozzo del Destino dove trova ad attenderlo il campione del Tenebroso, Moridin, che gli ha anche preparato una trappola, catturando Alanna Mosvani. I due iniziano un duello, interrotto solo quando Rand si avvicina al Foro del Disegno ed entra in contatto con l'essenza stessa del Tenebroso. \nNel frattempo, Perrin Aybara entra nel \"Tel'aran'rhiod\" per proteggere Rand dagli attacchi dell'Assassino, la sua nemesi personale. Nel sogno, scopre gli intrighi di Hessalam, ma non riesce ad avvertire in tempo tutti gli alleati e solo Lord Ituralde si salva dal compiere disastri; inoltre sempre nel sogno incontra un'improbabile alleata, Lanfear, che in lui vede molto di ci\u00f2 che le piaceva in Lews Therin. Durante questi eventi Perrin viene infine gravemente ferito dall'Assassino, pur avendolo gi\u00e0 battuto in precedenza, ed \u00e8 costretto a ritirarsi. \nI piani di Rand di rompere i sigilli posti sulla prigione del Tenebroso sono ostacolati quando lui ed Egwene scoprono che alcuni agenti dell'Ombra hanno scambiato furtivamente gli originali con delle repliche, attribuendosi cos\u00ec il potere di liberare il Tenebroso alle loro condizioni.\nLe forze di Elayne intanto incendiano Caemlyn per costringere i Trolloc a uscire fuori dalle mura. Il piano riesce ed Elayne e Bashere si fanno inseguire all'interno del Bosco di Braem, dove tendono delle trappole agli inseguitori, e poi da l\u00ec fino alle mura di Cairhien. Tuttavia, in parte a causa degli errori di Bashere, vengono intrappolati fuori da Cairhein, e si ritrovano inseguiti non solo dai Trolloc provenienti da Caemlyn, ma anche da un altro esercito in arrivo da nord. Solo l'intervento inaspettato di Logain e degli Asha'man a lui fedeli riesce a salvarli. \nLa battaglia al Passo di Tarwin si trasforma in disfatta quando i difensori sono spinti nuovamente dentro lo Shienar dall'intervento di M'hael che guida numerosi Signori del Terrore, oltre che a causa degli errori di Lord Agelmar. Durante la campagna di Kandor, Egwene e le Aes Sedai sono inizialmente in grado di tener testa ai Trolloc, fino a quando vengono inaspettatamente attaccate da un nuovo nemico: la nazione di Shara finora rimasta fuori dalle ostilit\u00e0, che adesso \u00e8 sotto il comando di \"Bao, il Wyld\" un condottiero carismatico che si rivela essere Demandred. Nel disastroso attacco muore quasi un terzo delle Aes Sedai impegnate e la stessa Amyrlin Seat rischia di venire catturata; Mat e i Seanchan corrono in loro soccorso, ma la situazione \u00e8 aggravata dalla Coercizione subita da Lord Bryne, scoperta appena in tempo prima del totale annientamento. Egwene, Elayne e Tuon si rendono nel frattempo conto che il medaglione a Testa di Volpe di Mat lo rende l'unico generale competente ad essere immune alla Coercizione di Hessalam, perci\u00f2 decidono di porlo al comando di tutte le forze della Luce. \nFacendo un bilancio delle loro perdite, Mat decide di radunare di nuovo tutte le truppe rimanenti presso il Campo di Merrilor per dare inizio a Tarmon Gai'don, l'Ultima Battaglia.\nL'Ultima Battaglia.\nCon meno di una settimana per riprendere le forze e organizzare la difesa, Mat \u00e8 pronto al conflitto, ma le sue truppe sono stanche e spossate da settimane di estenuanti battaglie. Demandred, uno dei pi\u00f9 grandi generali dell'Epoca Leggendaria, guida gli eserciti dell'Ombra, composti da una forza apparentemente inesauribile di Trolloc e da molte centinaia di incanalatori, uomini e donne: quelli addestrati alla battaglia e reclutati tra gli Sharani, pi\u00f9 i Signori del Terrore forniti da M'Hael ed inoltre gli incanalatori ex-Aiel Samma N'Sei.\nLa battaglia infuria spingendo il fronte avanti e indietro, ma diventa subito evidente che l'Ombra ha una spia nella struttura di comando di Mat e lo costringe a scartare il piano di battaglia pianificato e ad improvvisare l'attacco contro forze soverchianti. Demandred si pone alla testa di un circolo completo di settantadue incanalatori collegati fra loro e utilizza un potentissimo \"sa'angreal\" di amplificazione del Potere, iniziando a fare a pezzi le forze della Luce, a partire dai cannoni che Mat aveva disposto su un'altura. Per attirare la spia in trappola e cos\u00ec ingannare Demandred per indurlo a compiere degli errori, Mat inscena un litigio pubblico con la moglie Fortuona, ed i Seanchan abbandonano il campo di battaglia.\nPerrin, anche se esausto, riceve la Guarigione e dopo avere capito come entrare nel mondo dei Sogni anche nella carne, cio\u00e8 con il corpo fisico, vi ritorna in questa maniera per continuare la sua ricerca dell'Assassino e per contrastare gli altri campioni dell'Ombra.\nA Shayol Ghul, Aviendha e gli altri difensori, si trovano nei guai quando Hessalam scende direttamente in campo contro di loro, appoggiata dai misteriosi incanalatori Samma N'Sei.\nNel frattempo la piccola spedizione guidata da Faile Aybara che deve proteggere il Corno di Valere per riconsegnarlo a Mat, viene colpita da una Bolla di Male e finisce accidentalmente nella Macchia, costringendo la donna a ripiegare verso Shayol Ghul.\nDemandred e M'Hael causano devastazione con il loro incanalare, e il primo reclama continuamente un duello con Rand. Gawyn Trakand, Gaidin e marito di Egwene (in precedenza si sono fatti sposare da Silviana), lo identifica come perno centrale delle forze dell'Ombra e prova ad attaccarlo direttamente. Nonostante la sua abilit\u00e0 e l'utilizzo di un \"ter'angreal\" di camuffamento, non \u00e8 alla pari del Reietto e viene ferito mortalmente. Il suo fratellastro Galad Damodred, Lord Capitano Comandante dei Manti Bianchi, a sua volta viene gravemente ferito, perseguendo lo stesso scopo e viene portato eroicamente in salvo a Mayene da Annoura Larisen. Il posto di comando di Mat viene attaccato direttamente dalle forze Sharane, e Siuan Sanche viene uccisa durante questa sortita. Gareth Bryne perde la ragione e muore in battaglia subito dopo. Nel frattempo Elayne viene assalita da alcuni Amici delle Tenebre, guidati da Doilin Mellar, che uccidono Birgitte e inscenano la morte della regina, mandando in giro il cadavere di una sosia sul suo cavallo, cos\u00ec da gettare nel panico le sue truppe.\nIl contingente di Faile arriva a Merrilor camuffandosi come un convoglio di rifornimenti per l'Ombra, ma vengono traditi da Aravine, che cerca di impossessarsi del Corno, prima di essere uccisa da Faile; Faile quindi consegna il prezioso strumento ad Olver, con l'ordine di portarlo verso lo stendardo di Mat, mentre lei invece cavalca via, per cercare di attirare su di s\u00e9 l'inseguimento. Olver cavalca disperatamente Bela per raggiungere Mat, ma la cavalcatura viene uccisa e il ragazzino si ritrova con i Trolloc alle calcagna ed \u00e8 costretto a rifugiarsi in una buca.\nAndrol, Pevara ed i loro amici, riescono a rintracciare M'Hael e utilizzando dei flussi di travestimento, riescono anche a recuperare i restanti sigilli della prigione del Tenebroso, che vengono affidati a Logain. Egwene, anche se emotivamente traumatizzata dalla perdita di Gawyn, chiede a Egeanin di essere il suo nuovo Custode e intraprende una lotta all'ultimo sangue contro M'Hael e le sue forze, utilizzando il \"sa'angreal\" di Vora. Lui utilizzando il Fuoco Malefico con un altro \"sa'angreal\", spazza via frotte di Aes Sedai dal campo, facendo rivivere istantaneamente i suoi alleati, che erano stati da poco eliminati da queste ultime; ma Egwene scopre un nuovo flusso, chiamato simbolicamente \"la Fiamma di Tar Valon,\" in grado di contrastare il Fuoco Malefico e ripristinare i buchi nel Disegno, causati dall'uso di quest'ultimo. Egwene perci\u00f2 riesce a sconfiggere ed eliminare in duello M'Hael, ma poi subito dopo si rende conto di aver incanalato troppo \"Saidar\" e di essere ormai vicina alla fine, perci\u00f2 fa esplodere un ultimo e disperato attacco con l'Unico Potere, che cristallizza l'intera cima della collina, trascinando con s\u00e9 nella morte la quasi totalit\u00e0 delle centinaia di rimanenti incanalatori Sharani.\nGalad cede a Lan una delle copie del medaglione a Testa di Volpe di Mat, che protegge chi lo indossa dagli incanalatori, e il Malkieri finalmente uccide Demandred in duello, spada contro spada. \nOlver, in preda alla disperazione, suona il Corno di Valere, che risulta non pi\u00f9 legato a Mat: perci\u00f2 evoca gli eroi del Corno, tra i quali l'appena assassinata Birgitte, che uccide Mellar e soccorre Elayne. Mat ora perci\u00f2 pu\u00f2 utilizzare nella battaglia anche gli Eroi del Corno e soprattutto richiamare i rinforzi Seanchan; questi ultimi infatti sono ritornati in battaglia, dopo che Min Farshaw ha smascherato finalmente la spia, Moghedien, che si celava fra di loro e manipolava alcuni generali; nonostante un ultimo tentativo di Moghedien di prendere le redini degli eserciti, le Forze dell'Ombra restano prive di una guida e nonostante la superiorit\u00e0 numerica, sono sbaragliate da Mat, perci\u00f2 l'Ultima Battaglia sul campo di Merrilor si conclude cos\u00ec a favore degli eserciti della Luce.\nShayol Ghul.\nAl di fuori del Disegno, Shai'tan e Rand duellano costruendo le loro visioni di ci\u00f2 che la realt\u00e0 potrebbe essere dopo Tarmon Gai'don. Shai'tan mostra a Rand un mondo degradato che si adatta alla visione da incubo che molte persone hanno, quando gli viene chiesto di immaginare un mondo governato dall'Ombra. Rand risponde con un mondo in cui l'umanit\u00e0 ha sconfitto l'Ombra. Shai'tan mostra poi a Rand un mondo che in un primo momento appare abbastanza prospero, ma ad un esame pi\u00f9 attento, Rand scopre che la gente del posto non ha compassione e coscienza.\nInfine, Rand mostra a Shai'tan un mondo in cui l'ombra \u00e8 del tutto assente. Questo mondo sembra incarnare la perfezione, ma quando Rand incontra l'omologa di Elayne, si rende conto che \u00e8 in qualche modo \u201cspezzata\u201d e, nonostante lei non sembri malvagia, appare come vuota. Chiede a Shai'tan cosa ha fatto a questo mondo, ma il Tenebroso afferma di non aver fatto assolutamente nulla. Rand perci\u00f2 si rende conto che, se Shai'tan toglie la capacit\u00e0 di essere benevoli, o lui stesso elimina la possibilit\u00e0 di essere malvagi, il libero arbitrio viene distrutto.\nMentre Mat corre per raggiungere Shayol Ghul con Olver e il Corno al suo fianco, Perrin continua a inseguire l'Assassino nel mondo del sogno, pur avendo appreso che Faile \u00e8 dispersa. I due si trovano al Pozzo del Destino, dove Perrin riesce finalmente ad uccidere l'Assassino, ma rischia di cadere vittima della Coercizione di Lanfear: questa Reietta infatti tenta di uccidere Rand e gli altri da dentro il sogno, cos\u00ec da prendere il controllo di Callandor e liberare l'Oscuro Signore nel suo momento di massima vulnerabilit\u00e0, ripristinando la sua posizione fra i Reietti come la \"pi\u00f9 alta fra gli alti\". Ma la volont\u00e0 di Perrin e la sua abilit\u00e0 nel manipolare il mondo dei sogni, gli permettono di resistere alla Coercizione, rafforzato in questo dal suo amore per Faile. Stringe cos\u00ec le mani attorno al collo di Lanfear e si ritrova con l'onere di uccidere una donna al posto di Rand. \nMat intanto affronta Padan Fain, arrivato a Sahyol Ghul, e lo uccide con il suo stesso pugnale contaminato, eliminando un'altra delle minacce pi\u00f9 serie.\nOlver intanto, usando il Corno e col sostegno di Noal (che essendo Jain Farstrider \u00e8 stato evocato con gli altri Eroi) aiuta a spazzare via le restanti forze dell'Ombra, evocando di nuovo gli Eroi anche a Shayol Ghul; il Corno tra l'altro evoca anche gli spettri dei lupi, che si scagliano efficacemente contro le orde di segugi neri, che fino a quel momento avevano imperversato sul campo di battaglia; intanto Aviendha rimane gravemente ferita e viene messa alle strette da Graendal/Hessalam e sotto la minaccia imminente di Coercizione, riesce a fare rimbalzare indietro i flussi della Reietta, rendendo involontariamente Graendal una sua schiava psichica.\nRand viene quindi restituito al Disegno e riprende il suo duello con Moridin. Durante la lotta, Moridin con un trucco riesce a prendere il controllo di Callandor e cos\u00ec si rende conto che pu\u00f2 amplificare anche il Vero Potere. Tuttavia Rand aveva previsto questa mossa e sfrutta l'apparente difetto di Callandor, che permette alle donne incanalatrici di controllare l'uomo che la sta impugnando. Rand, Moiraine e Nynaeve prendono il controllo di Moridin e usano il suo stesso potere per creare un enorme intreccio combinato di \"Saidar\", \"Saidin\" e Vero Potere, che esplode in un raggio luminoso visibile a centinaia di miglia di distanza. Vedendo questo segnale, Logain segue le istruzioni postume di Egwene e spezza i restanti sigilli. Questo apre la prigione del Tenebroso e Rand utilizza l'enorme intreccio dei tre poteri per trascinare Shai'tan nel Disegno, con l'intenzione di ucciderlo. Tuttavia il Drago si rende conto che con la morte di Shai'tan finir\u00e0 anche il libero arbitrio e, come gi\u00e0 anticipato in una delle sue visioni, si former\u00e0 cos\u00ec un mondo altrettanto orribile, di quello dominato da Shai'tan; decide perci\u00f2 di non eliminarlo, bens\u00ec rinchiuderlo come in precedenza al di fuori del Disegno, forgiando nuovamente la copertura al Foro stesso, che era stata intaccata 3400 anni prima.\nEpilogo.\nNynaeve e Moiraine, con l'aiuto di una misteriosa donna, riescono a far uscire Rand e Moridin dal Foro, quindi si ricongiungono con i rispettivi mariti, Lan e Thom.\nPriva dell'influenza del Tenebroso, la Macchia si dissolve rapidamente, lasciando al suo posto un paesaggio di prati fioriti. \nMat torna a Merrilor e si riunisce con Fortuona, dedicandole uno spettacolo di fuochi d'artificio per la vittoria; la moglie gli rivela di essere rimasta incinta del loro erede. \nPerrin, distrutto dal senso di colpa per la sua decisione di aiutare Rand e abbandonare sua moglie, continua a cercarla sui campi di battaglia, attraverso il Sogno del Lupo, trovandola infine miracolosamente ancora viva sotto una pila di cadaveri Trolloc. Faile viene Guarita e si trova ad essere la prima in linea di successione per il trono della Saldea, a causa delle morti della regina Tenobia e di suo padre, Davram Bashere. \nLoial cerca di rintracciare i due restanti \"ta'veren\" per ricavarne subito delle informazione per il suo libro. \nLe Aes Sedai, rimaste senza guida, chiedono a Cadsuane Melaidhrin di diventare la loro nuova Amyrlin Seat, mentre Moghedien, l'unica Reietta rimasta libera, viene catturata da una \"sul'dam\", che sta sfruttando alcuni cavilli della Pace del Drago. \nIn una tenda, Rand sta lentamente morendo a causa delle inguaribili ferite precedentemente subite e Perrin suggerisce di convocare Elayne, Min e Aviendha, in modo che anch'esse possano rendere l'ultimo omaggio al loro uomo. Alla sua morte, viene innalzata una pira funebre, attorno alla quale si dispongono il padre, Tam al'Thor e le sue tre compagne, come previsto anche da una visione di Min; ma le donne non appaiono per nulla turbate dalla scomparsa del loro amato. Infatti Aviendha, Elayne e Min, attraverso il legame da Custode, si sono rese conto che Rand \u00e8 ancora vivo e che ha sfruttato un espediente, per scambiare il suo corpo morente, con il corpo sano di Moridin. Tutto il mondo per\u00f2 dovr\u00e0 credere che il Drago Rinato sia perito a Tarmon Gai'don; solo Cadsuane intuisce che Rand in realt\u00e0 viva sotto le sembianze di Moridin, quando lo vede allontanarsi di nascosto durante le sue stesse esequie, ma sceglie di lasciarlo andare.\nFinalmente libero dal suo dovere come Drago Rinato, e non pi\u00f9 in grado di incanalare l'Unico Potere, Rand cavalca lontano da Shayol Ghul, pensando alle tre donne che ama, che lo potrebbero seguire a esplorare il mondo che sta formandosi all'inizio di questa nuova Quarta Epoca. Egli mostra ora l'abilit\u00e0 di saper manipolare direttamente il Disegno, senza dover utilizzare l'Unico Potere, manipolando quindi la realt\u00e0 esattamente come i Camminatori dei sogni sanno manipolare \"Tel'Aran'Rhiod\"."}
{"id": "4553000", "revid": "241195", "url": "https://it.wikipedia.org/wiki?curid=4553000", "title": "5-geranossi-7-metossicumarina", "text": ""}
{"id": "4553018", "revid": "287204", "url": "https://it.wikipedia.org/wiki?curid=4553018", "title": "HMS Aurora", "text": "La Royal Navy britannica ha avuto undici navi con il nome di HMS \"Aurora o HMS \"Aurore:"}
{"id": "4553019", "revid": "486946", "url": "https://it.wikipedia.org/wiki?curid=4553019", "title": "US Arezzo", "text": ""}
{"id": "4553020", "revid": "447535", "url": "https://it.wikipedia.org/wiki?curid=4553020", "title": "Irvine, CA", "text": ""}
{"id": "4553021", "revid": "767487", "url": "https://it.wikipedia.org/wiki?curid=4553021", "title": "Ice on the Dune", "text": "Ice on the Dune \u00e8 il secondo album in studio del gruppo musicale australiano Empire of the Sun, pubblicato il 14 giugno 2013 in Australia e il 18 giugno negli Stati Uniti dalla EMI.\nPromozione.\nDopo un periodo di pausa, il gruppo pubblic\u00f2 un trailer in cui annunciarono la pubblicazione di un nuovo album, dopo il successo ottenuto con quello precedente. Il disco \u00e8 stato anticipato dal singolo di lancio \"Alive\", pubblicato digitalmente il 16 aprile. Il 24 settembre \u00e8 stato pubblicato il secondo singolo, \"DNA\"."}
{"id": "4553035", "revid": "287204", "url": "https://it.wikipedia.org/wiki?curid=4553035", "title": "Hakim ibn Hizam", "text": "Nipote della prima moglie di Maometto, Khad\u012bja bt. Khuwaylid, regal\u00f2 lo schiavo Zayd b. \u1e24\u0101ritha (da lui acquistato in un mercato di schiavi) alla zia paterna, che lo don\u00f2 a sua volta al marito, che fin\u00ec con l'adottarlo. Varr\u00e0 la pena ricordare che Khad\u012bja e il futuro Profeta dell'Islam vivevano in una casa (\"bayt\") compresa in un complesso di abitazioni (\"d\u0101r\") di sua propriet\u00e0, a dimostrazione della sua agiatezza, derivantegli dall'attivit\u00e0 mercantile, che lo portava normalmente nel \"Bil\u0101d al-Sh\u0101m\" come anche in Yemen.\nNonostante l'affetto che aveva per la zia e la sua sensibilit\u00e0 spirituale che lo portava a praticare il \"ta\u1e25annuth\" (ritiro spirituale), \u1e24ak\u012bm si convert\u00ec per\u00f2 all'Islam solo nel 630, al momento dirimente della conquista di Mecca, allorch\u00e9 si rec\u00f2 personalmente da Maometto per dichiarare la sua adesione alla fede islamica, insieme con Abu Sufyan, quest'ultimo spinto a ci\u00f2 dalle preoccupate ansie dello zio paterno del Profeta, al-\u02bfAbb\u0101s b. \u02bfAbd al-Mu\u1e6d\u1e6dalib, suo amico e anch'egli ricco mercante meccano."}
{"id": "4553038", "revid": "767487", "url": "https://it.wikipedia.org/wiki?curid=4553038", "title": "Il raggio invisibile", "text": "Il raggio invisibile (\"The Invisible Ray\") \u00e8 un film del 1936 diretto da Lambert Hillyer.\n\u00c8 un film horror statunitense a sfondo fantascientifico e thriller con Boris Karloff (accreditato solo come \"Karloff\"), Bela Lugosi e Frances Drake.\nTrama.\nUno scienziato visionario, il dottor Janos Rukh, inventa un telescopio che pu\u00f2 guardare a molti anni luce di distanza nello spazio e lo utilizza per osservare la galassia di Andromeda da dove raccoglie dei raggi di luce che mostrano il passato della Terra. Guardando verso il passato, su uno schermo, Rukh ed altri suoi colleghi scienziati osservano un grande meteorite che ha colpito la Terra migliaia di anni prima. Rukh convince i colleghi ad organizzare una spedizione per trovare i resti del meteorite in Africa.\nQui Rukh trova la meteora ma \u00e8 esposto a forti radiazioni provocate da un elemento chiamato \"Radium X\". Il dottor Benet prende un pezzo della meteora e lo porta in Europa dove lo usa per guarire le persone, tra cui i ciechi. Rukh, che soffre per le radiazioni, deve subire dei trattamenti speciali quotidianamente in quanto diventa luminescente nelle ore notturne, emanando luce e radiazioni e risultando letale alle altre persone e ci\u00f2 lo sta facendo impazzire. La situazione \u00e8 complicata dalla relazione romantica tra la moglie, Diana, e Ronald Drake, il nipote di Lady Arabella Stevens, che faceva parte della spedizione africana. Con il desiderio di vendetta, Rukh segue i suoi nemici a Parigi. L\u00ec finge la propria morte, per cui Ronald e Diana si sposano. Rukh utilizza quindi le radiazioni tossiche che il suo corpo emana per uccidere i membri della spedizione. Egli salva Ronald e Diana con l'intenzione di ucciderli per ultimi, ma si scopre incapace di uccidere la moglie.\nL'esitazione di Rukh lo porta vicino al punto in cui il livello delle radiazioni potrebbe risultare fatale a lui stesso. Egli era sempre stato in grado di allontanare la fase terminale grazie ad un antidoto sviluppato dal Dott. Benet. Ma la madre di Rukh rompe la bottiglia dell'antidoto e lui prende fuoco, avvolto dalle fiamme.\nProduzione.\nIl film, diretto da Lambert Hillyer su una sceneggiatura di John Colton e un soggetto di Howard Higgin e Douglas Hodges, fu prodotto da Edmund Grainger per la Universal Pictures e girato nei Backlot, Universal Studios a Universal City, California, dal 17 settembre 1935 al 25 ottobre 1935. Diverse sequenze de \"Il raggio invisibile\" furono utilizzate per il serial cinematografico della Universal \"The Phantom Creeps\" con Bela Lugosi.\nDistribuzione.\nIl film fu distribuito con il titolo \"The Invisible Ray\" negli Stati Uniti dal 20 gennaio 1936 al cinema dalla Universal Pictures.\nAltre distribuzioni:\nCritica.\nSecondo Fantafilm il film \u00e8 caratterizzato da \"una storia un po' risaputa, ma che avrebbe fornito occasioni per un crescendo melodrammatico-orrorifico\". Karloff risulterebbe \"affidabile\" mentre il regista Hillyer \"non fa un buon servizio\". A questo si aggiungerebbe una \"sceneggiatura schematica\" che non motiverebbe in maniera adeguata la trama. Secondo Leonard Maltin il film \"vanta una storia interessante ma \u00e8 una tacca al di sotto di altri lavori di Karloff-Lugosi\".\nPromozione.\nLe tagline sono:"}
{"id": "4553039", "revid": "59171023", "url": "https://it.wikipedia.org/wiki?curid=4553039", "title": "Dino 208 GT4", "text": ""}
{"id": "4553040", "revid": "767487", "url": "https://it.wikipedia.org/wiki?curid=4553040", "title": "Daniel Halfar", "text": ""}
{"id": "4553041", "revid": "88740", "url": "https://it.wikipedia.org/wiki?curid=4553041", "title": "Monte Milone (meteorite)", "text": "Monte Milone \u00e8 un meteorite caduto l'8 maggio 1846 a \"Montemilone\", oggi Pollenza, nelle Marche.\nStoria del ritrovamento.\nIl meteorite cadde in una mattina piovosa, l'8 maggio 1846, nei pressi di Tolentino (MC). Un contadino del posto fu il primo ad avvistare un \"masso\" cadere dal cielo e conficcarsi per terra dando luogo ad un impatto che lanci\u00f2 pezzi di terra nel raggio di 30 metri.\nAlcuni testimoni avevano visto cadere pi\u00f9 di tre massi, tanto da scambiarli per uno stormo di uccelli. I testimoni sostennero che tra un impatto e il successivo passarono 3 minuti ed alcuni contadini furono sorpresi che le pietre fossero incandescenti tanto che alcuni frammenti venuti a contatto con l'acqua delle pozzanghere presenti, dovute al fatto che aveva piovuto, si spaccavano rapidamente.\nArriv\u00f2 in loco il conte Alessandro Spada Lavinj che vi trov\u00f2 un cratere quasi intatto dal quale venne estratto un frammento di 500 grammi. Tutto attorno in un raggio di 900 metri furono trovati frammenti di varie dimensioni.\nIl primo frammento, quello da 500 grammi, fu dato al delegato apostolico provinciale che lo regal\u00f2 a monsignor Lavinio de Medici Spada (1801\u20131863). Questi acquist\u00f2 la massa principale (2044 g) e la us\u00f2 per darne una prima descrizione. Quest'ultima rimase nella collezione privata del Lavinio finch\u00e9 nel 1851 papa Pio IX non acquist\u00f2 per scudi tutta la collezione e la don\u00f2 al Museo di Mineralogia dell'Universit\u00e0 La Sapienza di Roma. Qui fu riscoperta dal mineralogista Giovanni Str\u00fcver, e vi \u00e8 conservata tuttora."}
{"id": "4553043", "revid": "295921", "url": "https://it.wikipedia.org/wiki?curid=4553043", "title": "Fabienne Fabre", "text": ""}
{"id": "4553054", "revid": "767487", "url": "https://it.wikipedia.org/wiki?curid=4553054", "title": "Hentai \u014dji to warawanai neko.", "text": ", anche conosciuto con le abbreviazioni e , \u00e8 una serie di light novel giapponese scritta da Sou Sagara e illustrata da Kantoku. Media Factory ha pubblicato sette volumi a partire da ottobre 2010. Una serie manga ispirata alla serie di romanzi \u00e8 stata pubblicata a partire dal 2011 e conta cinque volumi, pubblicati da Media Factory. Una serie televisiva anime di 12 episodi prodotta da J.C.Staff \u00e8 andata in onda dal 13 aprile al 26 giugno 2013 su Tokyo MX e altre reti nipponiche. In Italia la serie di \"HenNeko\" \u00e8 al momento inedita.\nTrama.\nY\u014dto Yokodera \u00e8 un ragazzo che frequenta il secondo anno delle scuole superiori e pensa continuamente ai propri \"desideri carnali\", ma nessuno lo identifica come un pervertito. Il ragazzo viene a conoscenza dell'esistenza di una statua raffigurante un gatto, capace di esaudire i desideri in cambio di un oggetto al quale si vuole rinunciare. Y\u014dto si reca sul luogo per pregare, chiedendo di divenire capace di esprimere i propri pensieri lascivi ogniqualvolta ne senta il bisogno. Presso la statua, Y\u014dto s'imbatte in Tsukiko Tsutsukakushi, una ragazza che frequenta il suo stesso liceo, giunta l\u00ec per impetrare dal felino una grazia di segno opposto a quella ricercata da Yokodera: essere in grado di nascondere le proprie reali intenzioni, senza palesarle immediatamente. La statua esaudisce i desideri dei due giovani, che si ritrovano ad avere le proprie personalit\u00e0 invertite.\nMedia.\nLight novel.\nLa serie di light novel, intitolata \"Hentai \u014dji to warawanai neko.\", \u00e8 scritta da Sou Sagara, con le illustrazioni di Kantoku; il primo romanzo \u00e8 stato pubblicato da Media Factory il 25 ottobre 2010. Un drama CD \u00e8 stato pubblicato in allegato all'edizione speciale del sesto volume della serie di light novel.\nManga.\nUn adattamento a manga, illustrato da Okomeken, \u00e8 stato serializzato sulla rivista di Media Factory \"Monthly Comic Alive\" a partire dal numero di giugno 2011; i capitoli sono stati raccolti in volumi \"tank\u014dbon\", pubblicati dal 23 agosto 2011. Il manga \u00e8 stato pubblicato anche al di fuori del Giappone: Digital Manga ha acquistato i diritti per la pubblicazione di un'edizione in lingua inglese e il primo volume \u00e8 stato pubblicato il 31 ottobre 2012.\nUn manga spin-off, intitolato e illustrato da Kashi, \u00e8 stato pubblicato in un singolo volume il 23 marzo 2013.\nAnime.\nUn adattamento ad anime, prodotto da J.C.Staff e diretto da Y\u014dhei Suzuki, \u00e8 stato trasmesso sulle reti televisive nipponiche dal 13 aprile al 29 giugno 2013. La serie \u00e8 stata trasmessa anche via streaming in simulcast da Crunchyroll. La sigla di apertura utilizzata \u00e8 \"Fantastic Future\" di Yukari Tamura, mentre la sigla di chiusura \u00e8 \"Baby Sweet Berry Love\" di Yui Ogura.\nSentai Filmworks ha acquistato i diritti per la pubblicazione dell'anime nel Nord America, avvenuta in versione digitale e home video a partire dal secondo semestre 2013.\nAccoglienza.\nIn Giappone il manga ispirato alla serie di light novel ha venduto 22.076 copie nella settimana dal 22 agosto al 28 agosto 2011."}
{"id": "4553095", "revid": "59171851", "url": "https://it.wikipedia.org/wiki?curid=4553095", "title": "Video art", "text": ""}
{"id": "4553097", "revid": "46931", "url": "https://it.wikipedia.org/wiki?curid=4553097", "title": "Io non t'inganno t'amo!", "text": ""}
{"id": "4553100", "revid": "1442080", "url": "https://it.wikipedia.org/wiki?curid=4553100", "title": "Open di Francia 2013 - Singolare ragazzi", "text": "Kimmer Coppejans era il detentore del titolo ma non ha partecipato a questa edizione del torneo.\nChristian Gar\u00edn ha sconfitto in finale Alexander Zverev per 6-4, 6-1."}
{"id": "4553105", "revid": "36426", "url": "https://it.wikipedia.org/wiki?curid=4553105", "title": "Villa Albizi", "text": ""}
{"id": "4553106", "revid": "1442080", "url": "https://it.wikipedia.org/wiki?curid=4553106", "title": "Open di Francia 2013 - Singolare ragazze", "text": "Annika Beck era la detentrice del titolo ma non ha partecipato a questa edizione del torneo.\nIn finale Belinda Bencic ha sconfitto Antonia Lottner per 6-1, 6-3."}
{"id": "4553124", "revid": "174925", "url": "https://it.wikipedia.org/wiki?curid=4553124", "title": "Viaggio in Portogallo", "text": "Viaggio in Portogallo \u00e8 un libro di viaggio di Jos\u00e9 Saramago, pubblicato per la prima volta nel 1981.\nNarra dell'autore (chiamato semplicemente \"il viaggiatore\") che compie un viaggio nel proprio paese, il Portogallo."}
{"id": "4553127", "revid": "599013", "url": "https://it.wikipedia.org/wiki?curid=4553127", "title": "Mountain Justice", "text": ""}
{"id": "4553134", "revid": "6923", "url": "https://it.wikipedia.org/wiki?curid=4553134", "title": "Sinagoga Beit El", "text": "The sinagoga Beit El (sinagoga \"Casa di Dio\"), (nota anche come Midrash Hasidim [Scuola del Devoto] e Yeshivat haMekubalim - Yeshivah dei Cabalisti - \u00e8 stata (e rimane a tutt'oggi) il centro di studio cabalistico a Gerusalemme da oltre 250 anni.\nStoria della Yeshivat HaMekubalim.\nLa yeshiva fu fondata nel 1737 da Rabbi Gedaliah Hayon, originario di Costantinopoli, per lo studio della Cabala ebraica nella Citt\u00e0 Santa. Negli anni 1740, un dinamico personaggi dal nome di Shalom Mizrachi Sharabi arriv\u00f2 a Gerusalemme dallo Yemen. Studi\u00f2 a Beit El e col tempo divenne un eccezionale studioso e profondo cabalista. Su consiglio e raccomandazione di Rabbi Hayon, fu nominato capo della yeshivah.\nSotto la guida di Sharabi la yeshivah crebbe e divenne una delle principali yeshivah di Gerusalemme. Radunando circa quaranta studiosi, provenienti sia dalla comunit\u00e0 sefardita che da quella aschenazita, il solo interesse di questi saggi era quello di mirare ai livelli pi\u00f9 alti di santit\u00e0 e di purezza mediante il servizio divino. Rabbi Hayon aveva organizzato la vita della yeshivah sui servizi liturgici di preghiera, che attraverso la comunione mistica con Dio portava gli studiosi alla comprensione degli insegnamenti segreti della Cabala. Rabbi Sharabi stabil\u00ec regolamenti, ordini e \"kavanot\" (\"intenzioni\") delle preghiere quotidiane secondo il libro di preghiere \"Nahar Shalom\" (Salonicco, 1806/5566) da lui scritto, continuando gli insegnamenti del famoso Arizal e seguendo il suo approccio cosmologico. Incorporando un profondo simbolismo cabalistico, con suppliche e pensieri/meditazioni, il suo sistema fornisce tutti gli intenti e le finalit\u00e0 dei meccanismi di preghiera. Conosciuto oggi come il \"Siddur haRashash\", \u00e8 rimasto, insieme a \"Etz `Haim\" di Rabbi `Haim Vital, al centro di tutti gli studi cabalistici della yeshivah.\nGli studiosi erano divisi in quattro gruppi. Il primo si svegliava a mezzanotte per recitare il \"Tikkun Chatzot\" e studiare la Cabala di Isaac Luria (detto l'Arizal) fino all'alba. Il secondo meditava sulle opere dell'Arizal da dopo shacharit (preghiere mattutine) fino a mezzogiorno. Il terzo gruppo imparava la Mishnah col commentario di Rabbi Obadiah di Bertinoro da mezzogiorno fino al crepuscolo. Dopo ma\u2019ariv (preghiere serali) il quarto gruppo di studiosi arrivava e imparava il Talmud e lo \"Shulchan Aruch\".\nLa reputazione della yeshivah si diffuse in tutta la Terra d'Israele e la diaspora ebraica, attirando molti rabbini di fama. Tra costoro si annoverano Chaim Joseph David Azulai, Avraham Gershon di Kitov, Menachem Mendel di Shklov e Yom Tov Algazi.\nNel 1757, Rabbi Sharabi scelse dodici discepoli per formare un gruppo speciale chiamato \"Ahavat Shalom\" (amore di pace). Firmarono un impegno di eterna amicizia, che appesero alla porta dell'Arca Santa nella sinagoga. Parte del documento afferma: \"...tutti i dodici di noi saranno come una sola anima gloriosa ... che se uno di noi, che Dio non voglia, incontrasse la sfortuna, noi tutti lo assisteremo ...\" Una delle clausole era che se un figlio fosse nato ad uno del gruppo, tre membri sarebbero andati ad imparare la Torah vicino al neonato ogni notte fino alla sua circoncisione, per agire come custodi a salvaguardia del bambino. La notte prima del Brit Milah l'intero gruppo era incaricato di visitare e studiare l\u00ec.\nI locali della sinagoga rimasero nelle mani dei leader cabalisti di ogni generazione, che ereditarono l'appartamento al piano superiore.\nAlla fine del 1800, gli scritti di Eliezer Levy, che accompagn\u00f2 Sir Moses Montefiore in giro per Gerusalemme, descrive come visitarono il luogo dove \"pregano tutto l'anno secondo i significati mistici dell'Arizal da mezzanotte fino al pomeriggio e poi fino alla sera studiando Talmud e Zohar \". L'autorevole \"Sefer Etz `Haim\" di Rabbi Chaim Vital fu stampato per la prima volta sotto l'egida della yeshivav verso il 1866. Illustri studiosi della Cabala continuarono a emigrare a Gerusalemme per studiare nella yeshivah. Tra i luminari pi\u00f9 rinomati, il rabbino Haim Shaul Dweck HaKohen, Rabbi Shaul Kassin (padre del famoso leader dell'ebraismo siriano, Rabbi Yaakov Kassin) e il rabbino Avraham Ades (maestro di Baba Sali) furono attirati l\u00e0 dalla Siria al fine di dedicarsi alla crescita spirituale.\nNel luglio 1927, un terremoto danneggi\u00f2 l'edificio e la Municipalit\u00e0 britannica fece demolire la sinagoga. Appena fu ricevuto tale ordine, subito si progett\u00f2 una nuova costruzione e otto mesi dopo, nel marzo del 1928 nuovi locali erano gi\u00e0 disponibili. Negli anni 1930, l'illustre Chazon Ish stava recandosi al Muro Occidentale e decise di fermarsi alla sinagoga per studiarvi, dicendo \u201cHo grande merito nel vedere il luogo dove questi grandi personaggi e santi studiarono e pregarono\u201d.\nDurante la Guerra di Indipendenza d'Israele i contenuti dell'edificio furono saccheggiati e la sinagoga profanata. Il figlio di Rabbi Shalom Hedaya (che fu il rettore di Bet El dal 1927 al 1945, dopo la guida di Rabbi Yedidya Rafael Aboulafia e di Rabbi Massoud Alhadad), Rabbi Ovadia Hedaya, si mise all'opera per rilanciare lo studio della Cabala, nello spirito di Bet El. Rabbi Hedaya lo fece sul tetto di casa sua in via Rashi prima di assumere l'incarico nel 1958 di ricostruire la yeshivah nella nuova sezione della citt\u00e0, proprio sulla strada dove abitava.\nNel 1974, sei anni dopo la liberazione del Quartiere Ebraico, sul sito della precedente sinagoga Beit El nella Citt\u00e0 Vecchia di Gerusalemme, la Yeshivah Beit El Yeshiva fu ristabilita (all'inizio col l'oscuro nome di \"Rishpei Esh\" (fiamme di fuoco), come dal Cantico dei cantici (\"Shir haShirim\") sotto il patronato di Rabbi Meir Yehuda Getz, rinomato cabalistat, che fino alla morte fu il rabbino ufficiale della zona del Muro Occidentale. La Yeshivah di \"Rashi Street\" rimane tuttora attiva.\nIl 13 settembre 1995, una speciale cerimonia fu organizzata per celebrare il completamento dei rinnovi della sinagoga nella Citt\u00e0 Vecchia, che fu rinominata Yeshivat HaMekubalim Beit El. Si doveva inaugurare originalmente agli inizi del 1996, ma Rabbi Getz present\u00ec che la data dovesse essere anticipata; cinque giorni dopo la celebrazione, Rabbi Getz mor\u00ec. Il suo discepolo e studente pi\u00f9 noto (\"talmid mouvhaq\") fu scelto per portar avanti lo studio della Torah secondo lo RaShaSh entro le mura di Gerusalemme.\nUno degli alunni pi\u00f9 famosi della yeshivah \u00e8 stato Rabbi Yitzchak Kaduri, deceduto nel gennaio 2006. Il Rosh Yeshiva Rabbi Shalom Mordekhai Haim Hedaya \u00e8 deceduto nel mese di Nissan, in marzo 2010. Il corrente (2013) Rosh Yeshiva di Beit El nella Citt\u00e0 Vecchia \u00e8 Rabbi Yisrael Avi`hai, mentre l'attuale Rosh Yeshiva di Beit El in \"Re`hov Rashi\" \u00e8 Rabbi Raphael Hedaya (quale \"facente funzioni\" fino al completamento dell'anno di lutto).\nDisputa sulla ricostituzione nella Citt\u00e0 Vecchia.\nRabbi Ovadia Hedaya si trov\u00f2 in contrasto con Rabbi Yehuda Getz in merito al rifiuto di Shemen Sasson (opera prima di Rabbi Sasson Farsiyado). La disputa si concluse col rigetto di Rabbi Getz come studente di Rabbi Ovadia Hedaya. Rabbi Shalom Mordekhai Haim Hedaya si oppose al nome \"Yeshivat HaMekubalim Beit El\" usato per la nuova yeshivah fondata nella Citt\u00e0 Vecchia di Gerusalemme.\nRashei Yeshivot.\n\"Rettori delle yeshivah\"\nA \"Re`hov Rashi\":\nNella Citt\u00e0 Vecchia di Gerusalemme (\"Disputata\"):"}
{"id": "4553139", "revid": "28592", "url": "https://it.wikipedia.org/wiki?curid=4553139", "title": "Regno della Colchide", "text": ""}
{"id": "4553142", "revid": "767487", "url": "https://it.wikipedia.org/wiki?curid=4553142", "title": "Mountain Justice (film 1915)", "text": "Mountain Justice \u00e8 un cortometraggio muto del 1915 diretto da Joseph De Grasse.\nProduzione.\nIl film fu prodotto dalla Rex Motion Picture Company.\nDistribuzione.\nDistribuito dall'Universal Film Manufacturing Company, usc\u00ec nelle sale cinematografiche statunitensi il 15 agosto 1915."}
{"id": "4553145", "revid": "28592", "url": "https://it.wikipedia.org/wiki?curid=4553145", "title": "Davide II di Georgia", "text": ""}
{"id": "4553146", "revid": "599013", "url": "https://it.wikipedia.org/wiki?curid=4553146", "title": "Marcel Huot", "text": "Professionista dal 1921 al 1931, conta la vittoria di una tappa al Tour de France.\nCarriera.\nOttenne due vittorie in undici anni di professionismo, la pi\u00f9 importante una tappa al Tour de France 1928. Partecip\u00f2 a sette edizioni del Tour de France, con due piazzamenti nei primi dieci, e fu secondo alla Parigi-Bruxelles nel 1927."}
{"id": "4553147", "revid": "28592", "url": "https://it.wikipedia.org/wiki?curid=4553147", "title": "Devid IV Agmashenebeli", "text": ""}
{"id": "4553155", "revid": "729019", "url": "https://it.wikipedia.org/wiki?curid=4553155", "title": "Castello di Terra", "text": "Il Castello di Terra, \u00e8 un'antica fortezza medievale posta nel centro urbano della citt\u00e0 di Trapani, sul lungomare intitolato a Dante Alighieri.\nStoria.\nIl castello fu eretto nel corso del XII secolo , sui resti di una fortificazione cartaginese costruita da Amilcare (ne narra Diodoro Siculo). \nEra situato alla bocca del canale che collegava il mare Tirreno al porto, e chiudeva la citt\u00e0 dal lato opposto del Castello a mare. Fu poi ampliato alla fine del XIII secolo da Giacomo II d'Aragona .\nNell'Ottocento il castello fu ampliato e trasformato in caserma dai Borboni.\nFu poi abbattuto in parte negli anni settanta per costruire gli uffici della Questura . Nel 1992 la Soprintendenza di Trapani ha effettuato un restauro parziale e uno scavo archeologico.\nDescrizione.\nIl castello \u00e8 caratterizzato da un impianto a quadrilatero, con mezze torri circolari di cortina e torri rettangolari agli angoli. Del complesso originario rimane l'intera facciata di nord-ovest, che chiude le mura di tramontana."}
{"id": "4553159", "revid": "212348", "url": "https://it.wikipedia.org/wiki?curid=4553159", "title": "John Chaney (1932)", "text": ""}
{"id": "4553166", "revid": "486946", "url": "https://it.wikipedia.org/wiki?curid=4553166", "title": "Regina della Georgia", "text": ""}
{"id": "4553168", "revid": "1486428", "url": "https://it.wikipedia.org/wiki?curid=4553168", "title": "Sovrani di Georgia", "text": "Elenco dei sovrani succedutisi alla guida del Regno di Georgia (1008-1490).\nSovrani precedenti.\nIl medievale Regno di Georgia raccolse l'eredit\u00e0 di numerose entit\u00e0 statali precedenti. Il pi\u00f9 antico Stato proto-georgiano (o propriamente georgiano, secondo lo storico Cyril Toumanoff) fu il Regno della Colchide (VI secolo a.C.-II secolo a.C.), situato nella zona della Georgia occidentale. Ad esso succedette il Regno di Lazica, anche noto come Egrisi (I secolo a.C.-VII secolo). Nell'area sud-orientale del paese si svilupp\u00f2 invece il Regno d'Iberia (299 a.C.-580), ridotto poi a Principato (588-891). Fu durante quest'ultima epoca che emerse la dinastia dei Bagration, destinata a governare la Georgia fino agli inizi del XIX secolo. Il Principato d'Iberia conobbe la propria evoluzione con Adarnase IV, il quale si proclam\u00f2 \"re dei kartveli\", governando sul territorio del Tao-Klarjeti. L'ultimo \"re dei kartveli\" fu Gurgen II, padre del primo re della Georgia unitaria, Bagrat III. Il Regno di Georgia assorb\u00ec via via i territori che avevano fatto parte del Regno d'Abcasia (867-1008), dell'islamico Emirato di Tbilisi (736-1122) e dei regni di Cachezia ed Erezia.\nSovrani successivi.\nRe d'Imerezia.\nTra il 1259 ed il 1330, come conseguenza delle invasioni mongole, l'Imerezia fu governata da re diversi da quelli del resto della Georgia. Dal 1259 quindi Davide VI e Davide VII, che avevano governato insieme come vassalli dei mongoli, si trovarono a regnare su due diverse parti del paese. L'Imerezia ebbe altri brevi periodi di indipendenza, tra il 1387 ed il 1412 (durante il periodo delle invasioni di Tamerlano) e, di nuovo, tra il 1446 ed il 1452. Nel 1463 Bagrat VI istitu\u00ec ufficialmente il Regno d'Imerezia. Tre anni dopo egli si proclam\u00f2 anche re della Cartalia, unificando momentaneamente le corone, le quali furono divise definitivamente nel 1478, alla morte del sovrano. Il Regno d'Imerezia cess\u00f2 di esistere nel 1810, anno dell'annessione all'Impero russo.\nRe di Cachezia.\nIl Regno di Cachezia fu istituito nel 1465 dal re di Georgia Giorgio VIII, il quale, sconfitto dai suoi rivali, lasci\u00f2 Tbilisi e regn\u00f2 dal 1465 in poi sulla sola Cachezia, con il nome di Giorgio I, dando vita ad un nuovo ceppo della dinastia bagratide. Nel 1490 l'esistenza della Cachezia indipendente fu sancita definitivamente dal concilio nazionale che divise la Georgia in tre regni. Il Regno di Cachezia cess\u00f2 di esistere nel 1762, quando si fuse con quello di Cartalia.\nRe di Cartalia.\nNel 1490, dopo decenni di lotte dinastiche, un concilio nazionale sanc\u00ec la divisione ufficiale dello Stato georgiano in tre regni distinti: la Cartalia, la Cachezia e l'Imerezia. Con questa decisione il concilio prese atto di una frammentazione gi\u00e0 concretamente esistente. A seguito della decisione del 1490, il re della Georgia Costantino II fu ufficialmente ribattezzato \"re di Cartalia\", sebbene il primo ad usare questo titolo fosse stato Bagrat VI nel 1466. I sovrani di Cartalia controllarono la porzione pi\u00f9 ampia dell'ex regno unitario. Il Regno cess\u00f2 di esistere nel 1762, quando si fuse con quello di Cachezia.\nRe di Cartalia-Cachezia.\nNel 1762, alla morte del re di Cartalia Teimuraz II, suo figlio Eraclio II, gi\u00e0 re di Cachezia dal 1744, unific\u00f2 le corone. Il Regno unitario di Cartalia e Cachezia cess\u00f2 di esistere nel 1801, anno dell'annessione all'Impero russo."}
{"id": "4553176", "revid": "767487", "url": "https://it.wikipedia.org/wiki?curid=4553176", "title": "Behind the Mask (film 1932)", "text": "Behind the Mask \u00e8 un film del 1932 diretto da John Francis Dillon.\n\u00c8 un film horror a sfondo giallo statunitense con Jack Holt, Constance Cummings e Boris Karloff.\nProduzione.\nIl film, diretto da John Francis Dillon su una sceneggiatura di Jo Swerling e Dorothy Howell e un soggetto dello stesso Swerling, fu prodotto da Harry Cohn per la Columbia Pictures Corporation e girato a dal 2 novembre al 21 novembre 1931. I titoli di lavorazione furono \" The Man Who Dared\" e \"Secret Service\".\nDistribuzione.\nIl film fu distribuito negli Stati Uniti dal 25 febbraio 1932 al cinema dalla Columbia Pictures.\nAltre distribuzioni:\nPromozione.\nLa tagline \u00e8: \"A Slinking Fiend - Skulking Terror - Mad Murder!\"."}
{"id": "4553177", "revid": "486946", "url": "https://it.wikipedia.org/wiki?curid=4553177", "title": "Georgian Public Broadcaster", "text": ""}
{"id": "4553181", "revid": "599013", "url": "https://it.wikipedia.org/wiki?curid=4553181", "title": "The Little Pirate", "text": ""}
{"id": "4553183", "revid": "767487", "url": "https://it.wikipedia.org/wiki?curid=4553183", "title": "Tonight or Never", "text": "Tonight or Never \u00e8 un film del 1931 diretto da Mervyn LeRoy.\n\u00c8 una commedia a sfondo romantico statunitense con Gloria Swanson, Melvyn Douglas e Alison Skipworth. \u00c8 basato sulla commedia teatrale \"Tonight or Never\" di Lili Hatvany, un grande successo di Broadway prodotto da David Belasco, che rest\u00f2 in scena, dopo il debutto il 18 novembre 1930, fino al giugno 1931 per un totale di 232 recite.\nIl guardaroba di Gloria Swanson \u00e8 stato curato da Coco Chanel.\nProduzione.\nIl film, diretto da Mervyn LeRoy su una sceneggiatura di Fanny Hatton, Frederic Hatton e Ernest Vajda e un soggetto di Lily Hatvany, fu prodotto da Samuel Goldwyn per la Samuel Goldwyn Company e la Feature Productions e girato negli United Artists Studios a Hollywood, Los Angeles, California, fino a met\u00e0 ottobre 1931. Nel film, Melvyn Douglas, Ferdinand Gottschalk, Robert Greig, Greta Meyer e Warburton Gamble interpretano i ruoli che avevano interpretato anche nella commedia teatrale.\nDistribuzione.\nIl film fu distribuito negli Stati Uniti dal 17 dicembre 1931 (premi\u00e8re a Los Angeles il 4 dicembre) al cinema dalla United Artists.\nAltre distribuzioni:"}
{"id": "4553186", "revid": "830939", "url": "https://it.wikipedia.org/wiki?curid=4553186", "title": "Alexei Zakharov", "text": "Ha lavorato nell'industria della musica per pi\u00f9 di 14 anni e non ha ricevuto alcuna educazione musicale: ha imparato tutto da solo, dalle basi musicali dell'armonia e dell'ingegneria audio fino al profondo della fisica dei suoni.\nAll'et\u00e0 di 12 anni ha iniziato il suo modo di intendere \"basi di musica elettronica\" e ha costruito un piccolo studio a casa con tutto l'hardware necessario per comporre e registrare qualsiasi tipo di musica. Ha provato anche molti generi musicali: dal nu-metal alla trance, new Age e anche pezzi in stile neoclassico registrati con l'orchestra classica.\nCome musicista ha anche diverse uscite su etichette come: Bonzai, Akustika, Shah Musica, Blue Soho.\nLe esperienze con Egosoft.\nEssendo appassionato delle serie X-Universe ha scritto un paio di tracce che ha spedito alla Egosoft e lo hanno subito accolto e ne \u00e8 diventato il produttore musicale."}
{"id": "4553192", "revid": "599013", "url": "https://it.wikipedia.org/wiki?curid=4553192", "title": "The Cricket", "text": ""}
{"id": "4553200", "revid": "123060621", "url": "https://it.wikipedia.org/wiki?curid=4553200", "title": "Rick Warden", "text": "Biografia.\nSi \u00e8 diplomato presso il \"Dr Challoner's Grammar School\" e ha ricevuto il Baccelliere delle Arti in storia presso il Churchill College nel 1994. Il 1\u00ba maggio 2004 ha sposato l'attrice Lucy Barker, da cui ha avuto una figlia, Jemima.\nCarriera.\nNella cinematografia \u00e8 noto soprattutto per aver interpretato il tenente Harry Welsh nella serie tv del 2001 \"Band of Brothers - Fratelli al fronte\" e il soldato Tony Benati nel film per la televisione del 1999 \"Bravo Two Zero\"."}
{"id": "4553206", "revid": "188116", "url": "https://it.wikipedia.org/wiki?curid=4553206", "title": "Lilybaeum", "text": ""}
{"id": "4553215", "revid": "599013", "url": "https://it.wikipedia.org/wiki?curid=4553215", "title": "Herman Moore", "text": "Carriera professionistica.\nMoore fu scelto dai Detroit Lions come decimo assoluto del Draft 1991, rimanendo con essi per 11 stagioni e abbattendo virtualmente tutti i primati di franchigia per un ricevitore. Detiene i primati di Detroit per ricezioni in carriera (670), yard ricevute (9,174) e touchdown su ricezione (62). Nel 1995 fu il miglior giocatore dell'attacco della squadra quando stabil\u00ec i primati di franchigia per ricezioni una stagione (stabilendo anche il record NFL con 123) e yard e ricevute (1.686 yard, superato successivamente da Calvin Johnson) segnando 14 touchdown. La sua miglior gara della stagione fu il 4 dicembre 1995 quando contro i Chicago Bears ricevette 14 passaggi (record di franchigia) per 183 yard (quinta prestazione di sempre dei Lions).\nMoore coi Lions raggiunse sei volte i playoff negli anni novanta (1991, 1993\u201395, 1997 e 1999), vincendo due volte la NFC Central division (1991 e 1993) e giungendo fino alla finale della NFC del 1991.\nMoore fu convocato per quattro Pro Bowl (1994-1997) e fu il secondo giocatore della storia (dopo Jerry Rice) a ricevere 100 passaggi per tre stagioni consecutive. Inoltre nel 1995, Moore e il suo compagno Brett Perriman (108 ricezioni) divennero la prima coppia di compagni di squadra a ricevere entrambi almeno 100 passaggi in una stagione.\nCollegamenti esterni.\n "}
{"id": "4553216", "revid": "33751", "url": "https://it.wikipedia.org/wiki?curid=4553216", "title": "Stadio del distretto di \u00dcnye", "text": "Lo Stadio del distretto di \u00dcnye () \u00e8 un impianto sportivo situato ad \u00dcnye, capoluogo del distretto omonimo nella provincia di Ordu, in Turchia.\nUsato prevalentemente per il calcio, ospita le partite dell'\u00dcnyespor e dell'\u00dcnye Gen\u00e7lik.\nL'impianto ha una capacit\u00e0 di 10 340 posti a sedere ed \u00e8 omologato per la S\u00fcper Lig. Il campo da gioco \u00e8 completamente in erba naturale e misura 65 x 105 metri."}
{"id": "4553224", "revid": "125107516", "url": "https://it.wikipedia.org/wiki?curid=4553224", "title": "Fiore di ciliegio", "text": "Il fiore di ciliegio \u00e8 il fiore di uno dei diversi alberi del genere \"Prunus\", in particolare del ciliegio giapponese, il \"Prunus serrulata\", che talvolta viene chiamato sakura (dal giapponese , , o ). Molte variet\u00e0 di questo genere che vengono coltivate per uso ornamentale non producono frutti. Le ciliegie commestibili provengono solitamente dalle specie \"Prunus avium\" e \"Prunus cerasus\".\nL'osservazione del fiore.\nLo \"hanami\" \u00e8 la secolare usanza giapponese di godere della bellezza della fioritura primaverile degli alberi, in particolare di quella dei ciliegi da fiore. Si dice che l'usanza abbia avuto inizio durante il periodo Nara (710-794) quando inizialmente la gente ammirava il \"Prunus mume\". Ma fu durante il periodo Heian (794-1185) che i fiori di ciliegio iniziarono ad attirare maggior attenzione e \"hanami\" divent\u00f2 sinonimo di \"sakura\". Da allora, sia nei \"waka\" che negli \"haiku\", il termine venne inteso come \"fiori di ciliegio\". L'usanza era originariamente limitata all'elite della corte imperiale, ma presto si diffuse nella comunit\u00e0 samurai e, durante il periodo Edo, anche nella popolazione comune. Tokugawa Yoshimune fece piantare aree di alberi di ciliegio in fiore per incoraggiare questa usanza. Sotto gli alberi di sakura, il popolo usava mangiare e bere durante allegre feste.\nOgni anno l'Agenzia Meteorologica Giapponese segue, all'avvicinarsi della stagione calda, l'evolversi della fioritura attraverso previsioni trasmesse nei telegiornali. La fioritura inizia a Okinawa nel mese di gennaio e di solito raggiunge Kyoto e Tokyo tra la fine di marzo e l'inizio di aprile. Procede poi verso altitudini pi\u00f9 elevate e verso nord, arrivando a Hokkaid\u014d poche settimane dopo. I giapponesi prestano molta attenzione alle previsioni e sono soliti ad organizzare, con i familiari e gli amici, incontri dedicati alla loro osservazione nei parchi, nei santuari e nei templi. Il festival di \"Hanami\" celebra la bellezza del fiore di ciliegio e per molti rappresenta un'occasione per rilassarsi e godere della loro splendida vista. L'usanza dello \"hanami\" risale a molti secoli: l'opera \"Nihongi\", che narra la storia del Giappone fino al 697 d.C., riporta l'esistenza di questa festa gi\u00e0 a partire dal III secolo d.C.\nIn Giappone nella maggior parte delle scuole e negli edifici pubblici si possono trovare alberi di ciliegio fuori da essi. Poich\u00e9 l'anno fiscale e la scuola iniziano nel mese di aprile, in molte zone dell'isola di Honsh\u016b, il primo giorno di lavoro o di scuola coincide con la fioritura dei ciliegi.\nL'Associazione Giapponese per i Fiori di Ciliegio, ha creato una lista dei 100 migliori posti dove osservarli, presentandone almeno uno per prefettura.\nSimbolismo.\nIn Giappone, i fiori di ciliegio simboleggiano anche le nubi, per via della loro fioritura in massa, oltre ad essere una metafora per la natura effimera della vita, un aspetto della tradizione culturale giapponese spesso associata all'influenza buddhista e che trova espressione nel concetto di \"mono no aware\". La correlazione tra \"mono no aware\" e i fiori di ciliegio risale al XVIII secolo e all'intellettuale Motoori Norinaga. La caducit\u00e0 dei fiori, la loro bellezza estrema e la morte rapida, \u00e8 stata spesso associata con la morte. Per questo motivo, i fiori di ciliegio sono riccamente simbolici e sono stati utilizzati spesso in varie forme di arte giapponese come manga, anime e film, cos\u00ec come negli spettacoli musicali. Esiste almeno una canzone popolare, in origine per shakuhachi (flauto di bamb\u00f9), dal titolo \"Sakura sakura\" dedicata ai fiori di ciliegio e diverse canzoni pop. In Giappone, il fiore \u00e8 rappresentato anche su molti beni di consumo, tra cui kimono, cancelleria e stoviglie.\n\"Sakurakai\" o societ\u00e0 dei fiori di ciliegio, era il nome scelto da giovani ufficiali dell'esercito imperiale giapponese nel settembre 1930, per la loro societ\u00e0 segreta fondata con l'obiettivo di riorganizzare la nazione secondo linee militariste totalitarie, attraverso anche un colpo di stato militare, se si fosse reso necessario.\nDurante la seconda guerra mondiale, il fiore di ciliegio \u00e8 stato utilizzato per motivare il popolo giapponese al nazionalismo e al militarismo. Anche prima della guerra erano stati utilizzati nella propaganda per ispirare lo \"spirito giapponese\", come nella \"canzone del giovane Giappone\", esaltando i \"guerrieri\" che erano \"pronti come la miriade di fiori di ciliegio a disperdersi\". Nel 1932, la poesia di Akiko Yosano esortava i soldati giapponesi a sopportare le sofferenze in Cina e confortava i compagni morti. L'ultimo messaggio delle forze a Peleliu, durante l'omonima battaglia, \u00e8 stata \"Sakura, Sakura\", fiori di ciliegio. I piloti giapponesi usavano dipingere ai lati dei loro aerei un fiore di ciliegio o portavano con s\u00e9 un ramo, prima di intraprendere una missione suicida. Un fiore di ciliegio dipinto sul lato dell'aereo simboleggiava l'intensit\u00e0 e l'effimera natura della vita. In questo modo, l'associazione estetica \u00e8 stata correlata in modo da associare la caduta dei petali di ciliegio al sacrificio dei giovani soldati in missioni suicide per onorare l'imperatore. La prima unit\u00e0 \"kamikaze\" possedeva una subunit\u00e0 chiamata \"Yamazakura\" o fiori di ciliegio selvatici. Il governo ha anche incoraggiato il popolo a credere che le anime dei guerrieri abbattuti si reincarnassero nei fiori.\nDurante le sue conquiste militari, il Giappone imperiale, spesso piantava alberi di ciliegio come un mezzo per rivendicare il territorio occupato come territorio giapponese.\nI fiori di ciliegio sono un simbolo prevalente nella Irezumi, l'arte tradizionale dei tatuaggi giapponesi. In questa arte, i fiori di ciliegio sono spesso combinati con altri simboli classici giapponesi come i pesci koi, i draghi o le tigri.\nVariet\u00e0 e fioritura.\nIl Giappone vanta una grande variet\u00e0 di fiori di ciliegio. Oltre 200 \"cultivar\" possono essere qui trovate. La variet\u00e0 pi\u00f9 popolare lo \"Somei Yoshino\". I suoi fiori sono di colore bianco quasi puro, con tratti di rosa pallido, soprattutto in prossimit\u00e0 del gambo. Fioriscono e sfioriscono solitamente in una settimana, prima che le foglie vengano fuori, cos\u00ec che per quel breve periodo gli alberi appaiono quasi totalmente bianchi da cima a fondo. La variet\u00e0 prende il nome dal villaggio di Somei (ora parte del quartiere di Toshima a Tokyo). \u00c8 stato coltivato inizialmente tra la met\u00e0 e la fine del XIX secolo, tra la fine del periodo Edo e l'inizio del periodo Meiji. Il \"Somei Yoshino\" \u00e8 cos\u00ec ampiamente associato ai fiori di ciliegio che, sia nei \"Jidai-geki\" che in altre opere di narrativa, spesso viene presentato anche nel periodo Edo o precedentemente. Tali rappresentazioni sono pertanto anacronistiche.\nIl sakura invernale o \"fuyuzakura\" (\"Prunus subhirtella\" autumnalis) comincia a fiorire in autunno per poi continuare, seppur sporadicamente, per tutto l'inverno. Si ritiene che sia un incrocio tra l\"'edohiganzakura\" (\"P. Incisa\") e la \"mamezakura\" (\"P. pendula\").\nAltre variet\u00e0 comprendono \"yamazakura\", \"yaezakura\", e \"shidarezakura\". Le \"yaezakura\" vantano grandi fiori, di spessore e con ricchi petali rosa. La \"shidarezakura\", o pianto di ciliegio, possiede rami che cadono come quelli di un salice piangente, andando a creare cascate di fiori rosa.\nPer Paese.\nAustralia.\nDurante la seconda guerra mondiale, il 5 agosto 1944 un campo di prigionieri di guerra nelle vicinanze della citt\u00e0 di Cowra nel Nuovo Galles del Sud divenne il sito di una delle pi\u00f9 grandi evasioni della guerra.\nDurante l'evasione e la derivante ricerca dei prigionieri morirono 4 soldati australiani, 231 soldati giapponesi e vennero feriti 108 prigionieri. Il cimitero di guerra giapponese dove vennero sepolti i soldati morti durante l'evasione venne curato dal Returned and Services League of Australia di Cowra fino alla fine della guerra per poi essere ceduto al Giappone nel 1963. Nel 1971 il Cowra Tourism Development decise di celebrare il legame con il Giappone proponendo la costruzione di un giardino giapponese per la citt\u00e0. Il governo giapponese accett\u00f2 di supportare la costruzione come segno di ringraziamento per il trattamento rispettoso dei loro morti in guerra; la costruzione ricevette anche dei fondi dal governo australiano e da enti privati.\nIl giardino fu ideato da Ken Nakajima, un designer di giardini giapponesi di fama mondiale del tempo. La prima parte venne aperta nel 1979 e la seconda nel 1986.\nEsso \u00e8 ideato secondo lo stile del periodo Edo ed \u00e8 un \"kaiy\u016b-shiki\", un giardino in stile escursionistico. Ideato, inoltre, per mostrare tutti i tipi di paesaggi giapponesi. Dalla grandezza di 5 ettari, \u00e8 il giardino giapponese pi\u00f9 grande dell'emisfero australe. Nel giardino si tiene un festival annuale del fiore di ciliegio nel mese di settembre.\nBrasile.\nCon la diaspora giapponese verso il Brasile molti immigrati portarono con loro plantule di ciliegi. Nello stato di San Paolo, casa della comunit\u00e0 giapponese pi\u00f9 grande fuori dal Giappone, \u00e8 molto comune trovare alberi nella vicinanza di costruzioni relative al Giappone o di alcune case, in particolare cultivar di \"Prunus serrulata\" \"Yukiwari\" e \"Prunus serrulata var. lannesiana\" \"Himalaya\". Anche nello stato di Paran\u00e1 (nella regione Sud del Brasile) arrivarono molti immigrati , i quali piantarono gli alberi di ciliegio ad Apucarana, Maring\u00e1, Cascavel ed in special modo nella capitale Curitiba.\nIn Curitiba, le prime plantule furono portate dagli immigrati giapponesi nella prima parte del XX secolo, ma vennero piantate in grandi quantit\u00e0 negli anni '90 con l'apertura dell Giardino botanico di Curitiba. Ora le plantule sono prodotte dalla citt\u00e0 e usate nell'imboschimento delle strade e delle piazze, come la piazza giapponese dove ci sono pi\u00f9 di 30 ciliegi mandati dall'Impero giapponese a Curitiba.\nCanada.\nVancouver \u00e8 famosa per le sue schiere di ciliegi lungo le strade e in molti parchi, incluso quello di Queen Elizabeth Park e di Stanley Park. Ogni anno inoltre si tiene a Vancouver il Vancouver Cherry Blossom Festival. Nell'High Park di Toronto si trovano una moltitudine di ciliegi \"Somei-Yoshino\" (la specie che fiorisce prima e pi\u00f9 amata dai giapponesi per i loro fiori bianchi lanuginosi) che furono regalati alla citt\u00e0 di Toronto dal Giappone nel 1959. Attraverso il Sakura Project, il consolato giapponese don\u00f2 ulteriori 34 ciliegi all'High Park nel 2001, pi\u00f9 ciliegi in altre varie localit\u00e0 come l'Exhibition Place, l'universit\u00e0 McMaster, l'universit\u00e0 York, la sede dell'universit\u00e0 di Toronto e i suoi campus a Scarborough e la Royal Botanical Gardens di Burlington nella quale i ciliegi (che fioriscono tra l'ultima settimana di Aprile e la prima settimana di Maggio) sono collocati nell'Arboteum e nel Rock Garden e furono piantati per celebrare la duratura forza dell'amicizia tra Canada e Giappone. Anche nelle vicinanze delle cascate del Niagara sono presenti diversi ciliegi.\nCina.\nIn Cina i ciliegi crescono spontaneamente. Comunque, i due parchi di fiori di ciliegi pi\u00f9 famosi in Cina nascono dalla breve occupazione di una parte della Cina da parte del Giappone durante la prima parte del XX secolo o da donazioni da parte del Giappone avvenute successivamente:\nCorea del Sud.\nL'osservazione dei fiori di ciliegio \u00e8 stata introdotta in Corea durante il dominio giapponese. I festeggiamenti continuarono anche oltre la resa del Giappone nella Seconda Guerra Mondiale, ma la situazione \u00e8 stata controversa, molti ciliegi furono distrutti poich\u00e9 erano visti come un simbolo dell'occupazione. Inoltre, c'\u00e8 stata una considerevole confusione riguardo all'origine dei ciliegi giapponesi coltivati, e la differenza tra questi e gli alberi nativi coreani. Alcuni alberi di Gyeongbokgung di Seul sono stati tagliati per celebrare il cinquantesimo anniversario dalla resa del Giappone nella seconda guerra mondiale. Questi alberi tagliati erano stati piantati provocatoriamente dal Giappone in alcuni luoghi sacri del palazzo, anche se in Corea i ciliegi erano gi\u00e0 endemici.\nGermania.\nI fiori di ciliegio sono una importante attrazione turistica nella regione dei frutteti dell'Altes Land. Il pi\u00f9 grande Hanami in Amburgo, con i fuochi d'artificio di stile giapponese ed organizzato da una societ\u00e0 nippo-tedesca, porta decine di centinaia di spettatori ogni primavera.\nIndia.\nAnche in India \u00e8 possibile apprezzare la fioritura dei ciliegi, soprattutto nell'India orientale.\nItalia.\nNel quartiere romano dell'EUR si trova il Parco Lago dell'EUR, dove nel luglio 1959 fu inaugurata la strada pedonale e ciclabile che attraversa il parco e che si chiama Passeggiata del Giappone in onore di tale Paese. In quell'occasione il primo ministro giapponese Nobusuke Kishi, in visita ufficiale in Italia, don\u00f2 a Roma, a nome del proprio governo, numerosi \"sakura\", ciliegi giapponesi da fiore, della variet\u00e0 \"prunus x yedoensis\", comunemente chiamati \"yoshino\" o \"somei-yoshino\", molti dei quali piantati proprio nel parco dell'EUR. Tuttora sono meta di turisti e cittadini romani che ammirano la loro fioriture.\nPaesi Bassi.\nNel 2000, la Japan Women's Club (JWC) don\u00f2 400 ciliegi alla citt\u00e0 di Amstelveen. Gli alberi sono stati piantati nell'area dei fiori di ciliegi nell'Amsterdamse Bos. Un dettaglio particolare \u00e8 che ogni albero ha un nome, i primi 200 hanno un nome femminile giapponese mentre gli altri 200 hanno un nome femminile olandese."}
{"id": "4553234", "revid": "76963", "url": "https://it.wikipedia.org/wiki?curid=4553234", "title": "Steve Nicolson", "text": "Biografia.\nNasce a Croydon, nella contea del Surrey, nel 1966.\nCarriera.\n\u00c8 apparso in numerosi film per la televisione come \"Bravo Two Zero\" (1999) e cinematografici come \"Johnny English\" (2003) nel ruolo di Dieter Klein e in 6 Bullets."}
{"id": "4553235", "revid": "59174778", "url": "https://it.wikipedia.org/wiki?curid=4553235", "title": "Allison Moyet", "text": ""}
{"id": "4553240", "revid": "767487", "url": "https://it.wikipedia.org/wiki?curid=4553240", "title": "Danny Thompson", "text": "Ha suonato inoltre con Nick Drake, Roy Orbison, Julie Felix, Freddie and the Dreamers, Tubby Hayes, Ronnie Scott, Tom Paxton, Donovan, Vivian Stanshall, David Sylvian, Kate Bush, Linda Lewis, Mary Hopkin, Loreena McKennitt, Tim Buckley, and Davey Graham e fatto parte dei Blues Incorporated di Alexis Korner.\nHa pubblicato inoltre quattro album da solista. Con Toumani Diabat\u00e9 ed al trio spagnolo di flamenco dei Ketama ha dato vita ad uno dei progetti multiculturali pi\u00f9 interessanti degli anni ottanta, i Songhai. Dal 1990 si \u00e8 convertito alla religione islamica."}
{"id": "4553245", "revid": "121658", "url": "https://it.wikipedia.org/wiki?curid=4553245", "title": "Blues Incorporated", "text": ""}
{"id": "4553247", "revid": "3732", "url": "https://it.wikipedia.org/wiki?curid=4553247", "title": "Gestioni RadioTelevisive", "text": "Gestioni Radio Televisive (in acronimo GRT) \u00e8 stato uno dei primi circuiti televisivi italiani nazionali a distribuire film, serie televisive e cartoni animati alle nascenti tv locali su tutto il territorio nazionale.\nStoria.\nNacque a Milano nel luglio 1977 dall'incontro tra la Societ\u00e0 Pubblicit\u00e0 Editoriale (SPE) di Oscar Maestro e la svizzera Societ\u00e0 per la Pubblicit\u00e0 in Italia (SPI) di Ercole Lanfranchi con l'obiettivo di gestire una serie di emittenti legate ai giornali locali collegati pubblicitariamente con entrambe le societ\u00e0. SPE e SPI avevano tra i propri clienti diverse testate giornalistiche. L'idea era di allargare le competenze al mercato della TV fornendo anche pubblicit\u00e0 per i programmi televisivi. GRT fu lanciata nel mercato televisivo rivolgendosi dapprima agli editori dei giornali che lavoravano gi\u00e0 con SPE e SPI. Venne proposto loro di entrare nel mercato dell'emittenza privata, cominciando dalle emittenti locali delle proprie citt\u00e0, o addirittura di creare una stazione televisiva come emanazione dei quotidiani: i risultati furono per\u00f2 scarsi a causa della diffidenza degli editori dei giornali nei confronti del nascente mondo televisivo privato. Secondo le previsioni degli editori, infatti, anche a distanza di anni il mercato televisivo nazionale non avrebbe raggiunto le dimensioni sufficienti per remunerare i loro investimenti.\nA quel punto i responsabili della GRT decisero di mutare rotta: per dotarsi di un minimo circuito consolidato la societ\u00e0 venne allargata alla Fono VI P.I.. Quest'ultima aveva gi\u00e0 in gestione una serie di emittenti che divennero il nucleo del circuito. Anche la composizione dell'assetto proprietario della GRT mut\u00f2: una Societ\u00e0 per azioni con 500 milioni di lire di capitale suddivisa con un 34% a SPI, un 33% a SPE e un 33% a Fono VI P.I. Con buon anticipo sulle altre concessionarie che si occuparono di televisione, la GRT comprese l'importanza di agganciare i programmi alla pubblicit\u00e0 ed il primo passo in questa direzione avvenne nel giugno 1978, dopo aver concluso i primi accordi con il centro di produzione della Rizzoli per la distribuzione sul circuito di programmi come \"Playboy di mezzanotte\", \"Portami tante rose\" condotto da Enza Samp\u00f2,\"Dica 34\" con Paolo Mosca etc. Vennero portati a termine, inoltre, un accordo con la Cineriz, la compagnia cinematografica della Rizzoli, per la fornitura e la distribuzione dei film alle emittenti del circuito, e con TV PORT per la creazione di un Circuito integrato nazionale (CIN).\nIl CIN esord\u00ec nel 1982. Nel corso dell'anno gli eventi si susseguirono rapidamente. Arriv\u00f2 un nuovo amministratore delegato, Danilo Orsini, il quale impresse a GRT una nuova strada, tentando la strategia della vendita pubblicitaria \"a integrazione\". Per\u00f2, a partire dal secondo semestre un gruppo di emittenti in concessione a GRT non rinnov\u00f2 il contratto con TV Port, cessando di far parte del Circuito integrato nazionale: si tratt\u00f2 di Telegenova (Genova), Telereporter (Milano), Tele 37 (Firenze), Tv Centro Marche (Ancona), CRT (Napoli), TGS Tele Giornale di Sicilia (Palermo) e Videolina (Cagliari). GRT chiuse i battenti a fine dicembre 1983."}
{"id": "4553250", "revid": "2043251", "url": "https://it.wikipedia.org/wiki?curid=4553250", "title": "Quinziano di Rodez", "text": "Biografia.\nQuinziano era nativo dell'Africa tradizionalmente legato a Cartagine, fuggito in Francia per sfuggire dalle persecuzione dei Vandali. Alla morte di Amanzio nel 487, Quinziano gli succedette come vescovo di Rodez. Nel 508 ha partecipato al Concilio di Agde e nel 511 a quello di Orleans. Durante la guerra tra Franchi e Visigoti, egli fu un grande sostenitore di Clodoveo I. Per sfuggire dalle persecuzioni degli ariani visigoti, trov\u00f2 rifugio presso il vescovo di Eufrasio e dopo la sua morte nel 515, Quinziano fu posto a capo della Arcidiocesi di Clermont dove rimase fino alla sua morte il 13 febbraio 525.\nCulto.\nLa Chiesa cattolica lo ricorda il 13 febbraio, tuttavia a Rodez la festa \u00e8 il 14 giugno."}
{"id": "4553254", "revid": "767487", "url": "https://it.wikipedia.org/wiki?curid=4553254", "title": "Sellas Tetteh", "text": "Biografia.\nNato ad Adabraka, piccolo villaggio nella regione della Grande Accra, suo padre era un meccanico e sua madre una commerciante. Ha frequentato la All Saints Primary School, la Bishops Boys Middle School e si \u00e8 diplomato al Royal Technical College di Accra. \u00c8 sposato con Elizabeth Idun Teivi, dalla quale ha avuto due figli: Precious Awefa Teivi e Prince Kelvin Sowah Teivi.\nProfondamente religioso \u00e8 un seguace del profeta nigeriano T. B. Joshua, al quale ha dedicato i suoi successi sportivi attribuendogli il ruolo di guida ed ispiratore.\nCarriera.\nGiocatore.\nDopo aver militato nelle giovanili del Great Mao Mao inizia la sua carriera da professionista in patria giocando con alcuni club minori quali Golden Pods, C.I.L. e Apex Mills poi nel 1982 si trasferisce in Nigeria per vestire la maglia del Julius Berger di Lagos. Dopo una sola stagione rientra in Ghana per giocare con l'Hearts of Oak ma gi\u00e0 l'anno successivo torna al Julius Berger. Dopo un'altra stagione in patria con lo Zebi abbandona definitivamente il suo paese e torna in Nigeria dove gioca per diverse formazioni (Julius Berger, ACB, Bendel United e Iwuayanwu Nationale) sino al ritiro, con la sola eccezione della stagione 1988 passata in Bangladesh con il Brothers United.\nAllenatore.\nClub.\nInizia la sua carriera alla guida del Kotobabi Powerlines, squadra della terza divisione ghanese. Nel 1996 approda al Liberty Professionals con cui conquista la promozione in prima divisione nella stagione 1997-98. Nel 2002 guida il club al miglior piazzamento della sua storia nel campionato ghanese portandolo al terzo posto finale e nel 2004 alla prima esperienza internazionale nella CAF Confederation Cup poi conclusa con l'eliminazione ai calci di rigore per opera dei sudanesi dell'Al-Hilal.\nA partire dal 1999 ricopre il doppio ruolo di allenatore del Liberty Professional e della selezione nazionale ghanese (partendo dall'Under-17 sino ad arrivare alla nazionale maggiore). Nel 2007 si dimette dal ruolo di allenatore della squadra ma continua a collaborare col club in qualit\u00e0 di direttore tecnico. Tuttavia nel 2009 torna a ricoprire il ruolo di allenatore, evento che si ripete nuovamente nel 2012 quando gli viene riaffidata la panchina in sostituzione del precedente tecnico J.E. Sarpong.\nTetteh ha conseguito diversi attestati da allenatore in Ghana e negli Stati Uniti.\nNazionale.\nIl primo incarico affidatogli dalla federazione ghanese \u00e8 la guida della rappresentativa universitaria nel 1999. Successivamente ricopre l'incarico di commissario tecnico della nazionale ghanese Under-17 e poi della nazionale ghanese Under-23, entrambi i ruoli gli vengono affidati dopo un periodo come viceallenatore. Nel 2008 diventa il selezionatore della nazionale maggiore ma dopo un solo anno passa a guidare la nazionale ghanese Under-20. Con la rappresentativa giovanile ghanese ottiene i suoi maggiori successi in carriera, nel 2009 vince prima la Coppa d'Africa Under-19 e poi il campionato mondiale Under-20.\nTerminato il mandato con la federcalcio ghanese, nel 2010 viene nominato allenatore della nazionale del Ruanda, ruolo da cui si dimette nel 2011.\nNel 2012 viene nuovamente chiamato a guidare la nazionale ghanese Under-20 con il compito di qualificarla al campionato mondiale di categoria del 2013, obiettivo centrato grazie al secondo posto finale ottenuto nella Coppa delle Nazioni Africane Under-20 2013. Nella competizione mondiale giovanile svoltasi in Turchia il Ghana ottiene poi il terzo posto finale.\nNell'agosto 2015 gli viene affidato l'incarico di ct della nazionale sierraleonese, ruolo che ricopre contestualmente a quello di ct della nazionale ghanese Under-20 fino al marzo 2016, quando lascia quest'ultima nazionale. Nel maggio 2017 lascia anche la panchina della Sierra Leone per fare spazio a John Keister. Nell'agosto 2019 torna a rivestire il ruolo di ct della Sierra Leone, ruolo mantenuto sino al marzo 2020."}
{"id": "4553259", "revid": "1543377", "url": "https://it.wikipedia.org/wiki?curid=4553259", "title": "Narce", "text": "Narce era un insediamento arcaico di cultura falisca, popolazione dell'Italia centrale, si trova nella Valle del Treja (palotevere) tra i comuni di Calcata, Faleria e Mazzano Romano, sede del museo archeologico. Il sito di Narce \u00e8 situato a circa 5 chilometri a sud di Falerii Veteres dove il fiume Treja assume i connotati fluviali tiberini, confluendo alla sinistra del fiume Tevere. I suoi abitanti parlavano una lingua italica affine al latino. Fu abitato dal II millennio al III secolo a.C.\nAnche se il nome originario dell'insediamento \u00e8 incerto alcuni ritengono che potrebbe trattarsi della citt\u00e0 falisca di Fescennium.\nLa cultura, la religione e la storia dei falisci avevano molto in comune con la civilt\u00e0 etrusca. Narce interag\u00ec con insediamenti etruschi in tutti i periodi della sua esistenza, mantenendo stretti rapporti con la vicina citt\u00e0 di Veio.\n\u00c8 probabile che la prosperit\u00e0 di Narce fosse legata alla sua posizione strategica essendo centro di una fitta rete stradale che conduceva a Veio, Nepi, Falerii Veteres, Capena, Poggio Sommavilla e ad altri insediamenti vicini."}
{"id": "4553263", "revid": "729019", "url": "https://it.wikipedia.org/wiki?curid=4553263", "title": "Christoph Luxenberg", "text": "Christoph Luxenberg \u00e8 lo pseudonimo dell'autore del libro \"Die Syro-Aram\u00e4ische Lesart des Koran\" (\"L'interpretazione siro-aramaica del Corano\"), inedito in italiano. Il testo, originariamente pubblicato in tedesco nel 2000, suscit\u00f2 scalpore alla pubblicazione della traduzione inglese nel 2007.. Nel libro si sostiene la tesi secondo cui il testo sacro del Corano, per lingua, temi e contenuti, dipenderebbe massicciamente dalla cultura e dalla mitopoiesi ebraica e cristiana.\nLuxenberg ha prodotto inoltre diversi articoli per antologie concernenti l'Islam delle origini. Il libro di Luxenberg \u00e8 menzionato anche nel pamphlet \"Dio non \u00e8 grande\", di Christopher Hitchens.\nUso dello pseudonimo.\nLo pseudonimo \"Christoph Luxenberg\" potrebbe essere un riferimento al nome di Georg Christoph Lichtenberg, il \"distruttore di miti,\" poich\u00e9 \"Lux\" (\"luce\" in latino) si traduce in tedesco come \"Licht\". Luxenberg stesso afferma di aver scelto lo pseudonimo \"su suggerimento di amici arabi, dopo che questi sono venuti a conoscenza della sua tesi,\" per proteggersi da possibili violente reazioni.\nLa sua identit\u00e0 reale rimane ignota. La teoria pi\u00f9 diffusa afferma che sia uno studioso tedesco di lingue semitiche. Il professore Hans Jansen, dell'Universit\u00e0 di Leyden, ha ipotizzato che sia un cristiano libanese, mentre Fran\u00e7ois de Blois ne ha messo in dubbio la conoscenza dell'arabo.\nLa lettura siro-aramaica del Corano.\nLuxenberg acquis\u00ec visibilit\u00e0 negli anni successivi al 2000, in seguito alla pubblicazione del suo primo libro (o almeno il primo con quello pseudonimo): \"Die Syro-Aram\u00e4ische Lesart des Koran\", che sosteneva che la lingua delle prime rivelazioni del Corano (quelle cosiddette meccane), non era esclusivamente l'arabo, come certificato dai primi classici commentatori del testo sacro islamico (i \"mufassir\u016bn\"), quanto piuttosto una lingua in cui apparivano elementi dialettali siro-aramaici, tipici del parlato nel VII secolo dei Meccani, ossia della trib\u00f9 dei Quraysh.\nLa premessa di Luxenberg \u00e8 quella che la lingua aramaica, che prevaleva nel Vicino Oriente durante gli anni di prima formazione dell'Islam, e che era la lingua della cultura e della liturgia cristiana orientale, aveva svolto una profonda influenza sulla composizione scritturale e il significato intimo del Corano.\nSintesi circa la ricerca.\nLuxenberg sostiene che il Corano contiene molti passaggi ambigui e anche inspiegabili sotto il profilo della lingua. Afferma che anche gli studiosi musulmani trovano difficoltosi alcuni passaggi del testo, tanto da sviluppare precocemente una scienza relativa all'interpretazione coranica (\"tafs\u012br\"). L'ipotesi dietro gli sforzi intellettuali degli esegeti \u00e8 tuttavia sempre stata quella secondo cui ogni passaggio difficoltoso da capire \u00e8 allo stesso tempo vero e denso di significato e che \u00e8 possibile decifrarli grazie agli strumenti in possesso della scienza esegetica islamica. Luxenberg accusa gli studiosi accademici occidentali del Corano di assumere un approccio timido e pedissequo, affidandosi troppo intensamente al lavoro fazioso e di parte degli studiosi musulmani. In tal modo, Luxenberg riprende l'arma polemica degli studiosi pi\u00f9 scettici, come John Wansbrough, che non mancano di far ricorso a strumenti ideologici e metodologici che Edward Said aveva deprecato nel suo noto libro \"Orientalism\".\nLuxenberg polemizza sul fatto che quegli studiosi dovrebbero cominciare da capo, ignorare i vecchi commenti islamici, e utilizzare solo i pi\u00f9 aggiornati strumenti linguistici e storici. Discute sul fatto che Maometto predicava concetti che erano nuovi per molti dei suoi ascoltatori arabi: concetti che Maometto aveva imparato grazie alle sue conversazioni con israeliti e cristiani arabi, o da cristiani di Siria (in cui si crede egli abbia viaggiato per motivi di affari, fin dall'epoca della sua giovent\u00f9, con lo zio-tutore Ab\u016b \u1e6c\u0101lib). Da ci\u00f2 deriva che, se una particolare parola o frase coranica sembra non aver senso in lingua araba, o pu\u00f2 esprimere un significato solo con argomentazioni contorte, ha senso che le si interpretino alla luce della lingua aramaica e siriaca, oltre che dell'arabo."}
{"id": "4553266", "revid": "4106", "url": "https://it.wikipedia.org/wiki?curid=4553266", "title": "H\u00f6chst\u00e4dt a.d.Donau", "text": ""}
{"id": "4553286", "revid": "838137", "url": "https://it.wikipedia.org/wiki?curid=4553286", "title": "Fusore (stampa)", "text": ""}
{"id": "4553289", "revid": "85154263", "url": "https://it.wikipedia.org/wiki?curid=4553289", "title": "Attenuazione di spazio libero", "text": "In ingegneria delle telecomunicazioni, l'attenuazione di spazio libero (FSPL, \"free-space path loss\") \u00e8 l'attenuazione della potenza di un segnale elettromagnetico risultante da un percorso in linea di vista attraverso lo spazio libero (di solito l'aria), senza incontrare ostacoli che possano causare riflessioni o diffrazioni.\nFormula base.\nLa formula base dell'attenuazione di spazio libero \u00e8:\ndove\nVolendo esprimere la formula in decibel:\nPer le classiche applicazioni radio, \u00e8 molto comune misurare formula_7in GHz e formula_8 in km, per cui l'attenuazione diventa:\nPer formula_10 in metri e kilohertz, rispettivamente, la costante diventa formula_11.\nPer formula_10 in metri e megahertz, rispettivamente, la costante diventa formula_13.\nPer formula_10 in kilometri e megahertz, rispettivamente, la costante diventa formula_15."}
{"id": "4553293", "revid": "438678", "url": "https://it.wikipedia.org/wiki?curid=4553293", "title": "FSPL", "text": ""}
{"id": "4553297", "revid": "339392", "url": "https://it.wikipedia.org/wiki?curid=4553297", "title": "SGSS", "text": ""}
{"id": "4553298", "revid": "1543377", "url": "https://it.wikipedia.org/wiki?curid=4553298", "title": "Episodi di Falling Skies (terza stagione)", "text": "La terza stagione della serie televisiva Falling Skies, composta da dieci episodi, \u00e8 stata trasmessa negli Stati Uniti per la prima volta dall'emittente via cavo TNT dal 9 giugno al 4 agosto 2013.\nIn Italia, la stagione \u00e8 andata in onda in prima visione sul canale satellitare Fox dal 10 marzo al 21 aprile 2016.\nSul filo del rasoio.\nTrama.\nSono passati sette mesi dall'incontro tra la Seconda Massachusetts e la nuova specie aliena, i Volm. Tom \u00e8 stato eletto Presidente dei nuovi Stati Uniti di Charleston, mentre la resistenza umana, appoggiata da Volm e skitter ribelli prende una nuova piega con un susseguirsi di vittorie nei confronti dell'occupazione aliena ostile. Il clima all'interno della citt\u00e0 di Charleston non \u00e8 per\u00f2 dei migliori, sono molti i dubbi ed i sospetti legati alle reali intenzioni delle specie aliene cooperanti. La presenza di una spia tra le file amiche non fa che aumentare il disagio.\nPiani segreti.\nTrama.\nLa Seconda Massachusetts chiede aiuto al dottor Roger Kadar (Robert Sean Leonard) per distruggere senza conseguenze un vicino impianto nucleare utilizzato dagli skitter come fonte di energia. Dopo aver assassinato Arthur Manchester, incaricato di scovarla, la talpa cerca di sabotare questi piani. Nel frattempo, Anne d\u00e0 alla luce Alexis Denise Glass Mason, la figlia avuta con Tom, mentre Hal cerca di affrontare quelli che crede siano sogni in cui incontra Karen.\nBadlands.\nTrama.\nUn gruppo di uomini armati, di cui fa parte il tenente Fisher (Luvia Petersen) attacca Charleston. Si scoprir\u00e0 alla fine del conflitto che operano a nome di Benjamin Hathaway (l'ultimo presidente degli Stati Uniti prima dell'invasione). Crazy Lee rimane gravemente ferita durante lo scontro a fuoco e finir\u00e0 per morire. Matt l'assister\u00e0 fino al momento del suo decesso. Anne continua a non essere sicura della natura umana della figlia, mentre Hal crede di essere la talpa.\nA tutti i costi.\nTrama.\nAssistendo ad un attacco di skitter respinto dalla Seconda Massachusetts con l'aiuto dei Volm e della loro tecnologia, il tenente Fisher propone a Tom un incontro con il presidente Hathaway. La proposta \u00e8 accettata: l'incontro \u00e8 previsto a \"Keystone\" e oltre a Tom ci saranno anche Pope, Fisher, Bressler e l'alleato volm Cochise a rappresentare Charleston. Nel mentre Anne continua ad avere sospetti nei confronti della natura della figlia Alexis, di cui fa esaminare il DNA al dottor Kadar, facendogli credere di cercare un riscontro al DNA di alcuni ragazzi a cui \u00e8 stato rimosso l'impianto. La rivelazione di tale analisi la sconvolge al punto di scappare con la figlia. Alla proposta della completa rimozione dell'impianto, Ben e la sua amica Deni decidono di restare come sono per il momento, mentre Hal continua a combattere la sua personale lotta contro gli effetti dell'impianto che si \u00e8 insediato in lui.\nIl ritrovo a Keystone viene scoperto dagli skitter e Cochise viene imbarcato sull'aereo del presidente Hathaway durante una frettolosa ritirata dalla zona. Tom, Pope ed il generale Bressler tentano di tornare a Charleston con l'aereo a loro disposizione,ma vengono colpiti da una nave spaziale skitter e costretti ad un atterraggio di fortuna.\nBraccati.\nTrama.\nL'aereo \u00e8 a pezzi, precipitato in una foresta e il generale Bressler \u00e8 morto. Tom risvegliatosi in mezzo alle lamiere riesce a salvare la vita di un ingrato Pope, trascinandolo all'esterno prima che l'aereo esploda. Nel frattempo a Charleston si discute sulla scomparsa di Anne ed Alexis cercandone un movente. Si muovono subito le prime ricerche condotte dal colonnello Weaver accompagnato da Hal, Ben, Matt, Jean e Maggie. Riusciranno a trovare il corpo di una donna sconosciuta senza vita, alla quale verr\u00e0 riconosciuta una degna sepoltura ed il cui ritrovamento fa riflettere il gruppo, soprattutto Matt. Ben trova anche delle orme di uno skitter accanto a quelle di alcuni umani, che portano ad ipotizzare un rapimento di Anne e della piccola.\nNella foresta Tom e Pope devono ritrovare la via per Charleston,ma sono braccati da un gruppo di skitter arrivati sul posto alla ricerca di superstiti all'impatto. Durante il tragitto i due uomini si vedranno partecipi di supposizioni, confessioni e scontri.\nTom, nel tentativo di scappare dagli skitter si ferir\u00e0 ad una caviglia, mentre Pope trova un modo per tornare a casa e ricambiare il favore fattogli dal professore, salvandogli a sua volta la vita da due skitter.\nIl comportamento del \"nuovo Hal\" comincia ad insospettire Maggie, mentre Peralta fa esaminare al dottor Kadar alcune foto del congegno Volm dichiarando che Tom ne \u00e8 consapevole, anche se cos\u00ec non \u00e8. Il dottore d\u00e0 il suo riscontro, ma pare pi\u00f9 interessato alla sorte degli altri bambini nati a Charleston nello stesso periodo di Alexis.\nBugia o verit\u00e0.\nTrama.\nTom,in parte ristabilito dal trauma alla caviglia, viene a conoscenza, mediante skitter ribelli, del fatto che Anne e sua figlia Alexis sono ora ostaggio di Karen. Il professore scosso decide di andare immediatamente a cercarle,ma desiste dal farlo sotto consiglio di Dan che gli propone di aspettare altre ventiquattr'ore per ricevere ulteriori informazioni prima di partire senza una destinazione. Questa decisione sconvolge i piani di Karen per avvicinarsi a Tom ed alle sue conoscenze sul congegno volm e si vede costretta a servirsi di Hal per raggiungere tale scopo. Hal viene cos\u00ec rapito e si ritrova in un edificio circondato dalle truppe della Seconda Massachusetts con una pistola puntata alla tempia del padre. Procedono inutili negoziazioni e Peralta d\u00e0 l'ordine a Tector di fare fuoco su Hal se le cose precipitassero. Ci\u00f2 non si rivela necessario grazie all'intervento di Ben, Maggie e Matt che intrufolandosi nel palazzo tramite un percorso consigliato da Matt raggiungono Hal ed il padre. L\u00ec, riescono a mettersi in contatto con il vero Hal, che molto combattuto tra s\u00e9 ed il parassita che \u00e8 in lui viene bloccato prima di gravi conseguenze. In infermeria, si pensa alle cause che hanno portato Hal a questi gesti, dirottando le supposizioni ad un probabile \"insettocchio\". Vengono contattati gli skitter ribelli per una delucidazione su come combattere questo parassita, i quali propongono una possibilit\u00e0 di rimozione biologica molto rischiosa che mette Tom di fronte ad una decisione difficile. Le supposizioni fatte si rivelano esatte, e dopo una dura lotta Hal si ritrova completamente ristabilito e inconsapevole di quanto successo nell'ultima settimana. Tom non pu\u00f2 godersi completamente il momento perch\u00e9 un'altra preoccupazione torna a tormentarlo: gli skitter ribelli riescono ad avere informazioni sull'ubicazione di Annie ed Alexis e forte di questo Tom si mette alla guida di un corpo di spedizione formato dalla famiglia Mason al completo, cedendo a Peralta, oltre che la carica di Presidente dei Nuovi Stati Uniti, anche i fascicoli relativi all'arma volm.\nLa famiglia Pickett.\nTrama.\nDurante il loro viaggio alla ricerca di Anne ed Alexis; Tom, Ben, Hal e Matt si imbattono in una famiglia locale che li deruba di provviste e cavalli. I Mason riescono a ritrovarli, recuperare i loro averi e ripartire. Trovando un convoglio di mech e skitter diretti alla fattoria, Tom ha un senso di solidariet\u00e0 verso quella famiglia e si avvia verso la fattoria per avvertirli, ma trova l'abitazione gi\u00e0 vuota e si ritrova a fronteggiare da solo skitter e mech. A Charleston, intanto, Cochise torna con il Presidente Hathaway alla ricerca di un aiuto medico dopo che il loro aeroplano \u00e8 stato abbattuto da navicelle nemiche. Approfittando dell'opportunit\u00e0 Peralta espone i propri dubbi a Cochise a proposito dell'arma volm in costruzione. Lo stesso alieno spiega che lo scopo del cannone \u00e8 di distruggere una griglia che gli Espheni stanno costruendo intorno al globo a difesa delle loro forze sulla terra e non solo di aprire una falla. Poco dopo, Lourdes, in realt\u00e0 controllata dagli Espheni, uccide il presidente Hathaway, risvegliando in Peralta ed il colonnello Weaver la paura della presenza di una talpa.\nUno strano complotto.\nTrama.\nTom si risveglia nella sua abitazione con la moglie Rebecca vicino, come se gli ultimi anni non fossero altro che un incubo, ma pi\u00f9 si addentra in questa nuova realt\u00e0 pi\u00f9 questa prende i contorni di un sogno: visi di componenti di Charleston compongono la sua cerchia di amici all'universit\u00e0, un colonnello Weaver predica la fine del mondo lungo la strada incitando ad \"aprire gli occhi\" e \"svegliarsi\" ed il nome di Anne si rinnova con insistenza. I nomi di quattro citt\u00e0 lo attanagliano, tutti gli chiedono dove deve andare, fino a quando non capisce che qualcosa non va e la realt\u00e0 viene interrotta. Tom si trova prigioniero di Karen: lei vuole sapere quale delle torri verr\u00e0 attaccata dall'arma Volm. L'intervento di Weaver, Ben, Matt ed un contingente delle forze di Charleston libera il Professore che la fa finita con Karen, ma questo non \u00e8 altro che un nuovo sogno ideato da lei per farsi dire l'obbiettivo, ma anche in questo caso fallisce l'obiettivo. Nel frattempo, a Charleston continuano le ricerche della talpa ed la presidente Peralta viene sospettata in quanto priva di alibi durante l'omicidio del presidente Hathaway. Il colonnello Weaver, senza l'appoggio di Tom, comincia a farsi influenzare dalle idee di Pope. La talpa, intanto, continua nei suoi atti terroristici facendo esplodere la radiotrasmittente, ma fallendo per\u00f2 l'obiettivo principale di uccidere Weaver, salvato per poco dall'intervento casuale di Maggie. Karen dice a Tom di avere ucciso Anne ed Alexis nel tentativo di estorcergli informazioni e gli mostra l'attivazione della rete di energia Espheni. Tom ne approfitta per fuggire, e trova la forza di andare avanti grazie a Rebecca.\nViaggio a Xibalba.\nTrama.\nTom torna a Charleston e propone di attaccare la torre di Boston, cos\u00ec da eliminare anche Karen. Sospettando che possa essere controllato, Porter e Weaver sono restii ad assecondarlo. Lourdes, sempre controllata da Karen, fa esplodere la base dei volm e piazza numerose cariche anche a Charleston, causando numerosi morti e intrappolando nei cunicoli diverse persone, inclusa s\u00e9 stessa. Separati dalle macerie, gli uomini rimasti di sopra cercano superstiti, mentre quelli rimasti di sotto una via d'uscita. Mentre cerca un modo di fare breccia fra le macerie per tornare in superficie, Tom analizzando alcuni indizi capisce che Lourdes \u00e8 la talpa e riesce a catturarla. Grazie all'arma volm in possesso di quest'ultima, riesce anche ad aprire un passaggio per la superficie ricongiungendo i due gruppi. Nonostante Cochise sia l'unico volm sopravvissuto, gli abitanti non si perdono d'animo e decidono di effettuare ugualmente l'attacco alla griglia degli espheni.\nL'inizio della fine.\nTrama.\nIl colonnello Weaver con Pope ed altri si dirige su un treno verso Chicago, portando con s\u00e9 Lourdes. In realt\u00e0 si tratta di un'esca per far credere agli Espheni di voler attaccare quella torre, quando invece Tom e tutti gli altri stanno gi\u00e0 attaccando la torre di Boston con l'arma Volm. L'attacco coglie di sorpresa gli Espheni e la torre viene abbattuta, distruggendo la griglia e permettendo l'atterraggio sulla citt\u00e0 di una gigantesca nave Volm. Quando il giorno successivo Tom e Weaver incontrano il comandante dei Volm, padre di Cochise, scoprono che egli vuole farli trasferire in Brasile perch\u00e9 pensa che la loro presenza nella guerra contro gli Espheni sia solo un intralcio. Nonostante questi dissidi, Tom riesce a convincere il comandante volm a lasciarli liberi di combattere per conto loro ed il gruppo torna verso Charleston. Durante il tragitto, s'imbattono in Karen che offre loro un'alleanza contro i volm, sostenendo che ben presto avranno altri dissidi con loro. Per dimostrare la sua buona fede, porta con s\u00e9 un dono, ma Tom decide di ucciderla insieme al suo contingente. A fine battaglia, scopre che il regalo sono Anne e Alexis, ancora vive, ma con sorpresa scopre che la figlia ora dimostra sei anni, nonostante abbia solo due mesi. Come se non fosse abbastanza, la figlia dimostra una dote straordinaria, rimuovendo i parassiti di Lourdes senza sforzo."}
{"id": "4553301", "revid": "163662", "url": "https://it.wikipedia.org/wiki?curid=4553301", "title": "Pablo Carre\u00f1o", "text": ""}
{"id": "4553303", "revid": "1973910", "url": "https://it.wikipedia.org/wiki?curid=4553303", "title": "Alexis Grimou", "text": "Biografia.\nA lungo confuso, soprattutto prima del 1900, con Jean o Nicolas Grimoud o Grimoux, la sua nazionalit\u00e0 fu ritenuta alternativamente svizzera o francese e il suo luogo di nascita Romont o Argenteuil.\nFormatosi alla scuola di Bon Boullogne e forse di Fran\u00e7ois de Troy, come si potrebbe desumere dall'uso del colore, Grimou oper\u00f2 principalmente a Parigi tra il 1704 e il 1733. Nel 1704 spos\u00f2 la nipote del taverniere Procopio, la cui casa era punto d'incontro per gli artisti e gli intellettuali a Parigi. Nel 1705 fu \"autorizzato\" dall'Acad\u00e9mie royale de peinture et de sculpture e istruito affinch\u00e9 preparasse come presentazione i ritratti di Antoine Coypel e Jean Raon. Tuttavia non present\u00f2 mai queste opere e la sua autorizzazione decadde. Quindi non entr\u00f2 a far parte dell'Acad\u00e9mie royale de peinture et de sculpture, forse per problemi finanziari. Divenne invece membro dell'Accademia di San Luca di Parigi. Intorno al 1709 probabilmente si rec\u00f2 nei Paesi Bassi e visit\u00f2 lo studio di Rembrandt, ma di ci\u00f2 non esistono prove. Si dice che, a causa del suo modo di vivere dissoluto, fosse sempre alle prese coi creditori, che si facevano pagare con piccoli dipinti che realizzava sul posto. Fu anche il personaggio principale di un vaudeville, messo in scena da Maxime de Redon e Pasquier a Parigi nel 1805.\nGrimou dipinse soprattutto soggetti di genere e cristiano-religiosi, paesaggi e ritratti, generalmente a busto o mezzo busto e ricchi di reminiscenze rembrandtiane. Esegu\u00ec infatti parecchie copie di opere di Rembrandt, presenti in collezioni francesi, tanto da meritare l'appellativo di \"Rembrandt francese\", ma, soprattutto gli autoritratti e le figure di attori, risentono dell'influenza del Caravaggismo francese, in particolare \"Le quattro et\u00e0 della vita\" sono una rielaborazione di un dipinto di Valentin de Boulogne. Nonostante fosse famoso soprattutto per i suoi dipinti di genere popolati di soldati e musicisti, i suoi ritratti di gusto \"spagnoleggiante\" presentano anticipazioni e influenzarono l'arte di Jean-Honor\u00e9 Fragonard e in generale, con i suoi toni pi\u00f9 chiari e la grazia delle figure, precorsero l'arte rococ\u00f2 francese. Le sue opere, inoltre, presentano reminiscenze di Antoon van Dyck, Hyacinthe Rigaud, Frans Hals, Judith Leyster e Jean-Antoine Watteau, in particolare nella realizzazione dei costumi, con cappelli a larghe falde, camicie pieghettate, cappotti di taglio elegante.\nRisent\u00ec della sua influenza Charles Eisen."}
{"id": "4553306", "revid": "1543377", "url": "https://it.wikipedia.org/wiki?curid=4553306", "title": "Tatiana Sorokko", "text": "Biografia.\nTatiana Sorokko crebbe ad Arzamas-16 (ora Sarov), comunit\u00e0 di ricerca nucleare top-secret dell'Unione Sovietica, in una famiglia di scienziati nucleari. Nel 1989, mentre studiava come fisica presso l'Istituto di fisica e tecnologia di Mosca fu scoperta da Marilyn Gauthier, agente di moda parigino e proprietario della Marilyn Model Agency, che la invit\u00f2 a Parigi, dove si trasfer\u00ec.\nCarriera.\nNel giro di due settimane cavalc\u00f2 le passerelle di Dior et Yves Saint Laurent e fu fotografata per \"Harper's Bazaar\" dall'influente fotografo francese Guy Bourdin. Tatiana Sorokko, con i suoi 180\u00a0cm e gli occhi blu, tra gli altri importanti stilisti e marchi, ha sfilato per Givenchy, Chanel, Lanvin, Yves Saint Laurent, Christian Lacroix, Dior, Gianfranco Ferr\u00e9, Claude Montana, Jean Paul Gaultier, Alexander McQueen, Comme des Gar\u00e7ons, Issey Miyake, Yohji Yamamoto, Armani, Fendi, Gianni Versace, Roberto Cavalli, Prada, Calvin Klein, Vivienne Westwood, Marc Jacobs, Bill Blass, Ralph Lauren, Oscar de la Renta e Donna Karan. Inoltre, \u00e8 stata spesso fotografata per editoriali e copertine di riviste europee e americane, tra cui \"Vogue\", \"W\", \"Elle\", \"Harper's Bazaar\", \"Glamour\" e \"Cosmopolitan\".\nNel 1992, Tatiana Sorokko si trasfer\u00ec in California. Nonostante i suoi impegni di modella a livello globale, Tatiana prosegu\u00ec la sua educazione presso l'Academy of Art University di San Francisco, dove studi\u00f2 Storia della moda. Tatiana Sorokko apparve in coppia con Brad Pitt in uno spot pubblicitario per \"Acura Integra\", e fece una breve comparsa nel film \"Pr\u00eat-\u00e0-Porter\" di Robert Altman.\nCon la pubblicazione dell'edizione russa di \"Vogue\" nel dicembre 2001, Tatiana Sorokko divent\u00f2 corrispondente estera e collaboratrice. Autrice del Telegramma di Tatiana Sorokko, popolare rubrica mensile sulle considerazioni in fatto di moda e stile, si occup\u00f2 di una vasta gamma di temi e personaggi controversi. Inoltre, Tatiana collabor\u00f2 con l'edizione italiana di \"Vanity Fair\", per la quale organizz\u00f2 e diresse servizi fotografici con personaggi celebri. A gennaio 2005, Tatiana Sorokko inizi\u00f2 a collaborare con edizione statunitense di \"Harper's Bazaar\". Tra i vari personaggi illustri ha intervistato Nancy Pelosi, Presidente (\"Speaker\") della Camera dei rappresentanti. Tra gli altri, ha diretto scatti glamour per gli stilisti di moda Ralph Lauren a Mosca e Donatella Versace e la figlia Allegra Beck, le star del cinema Elizabeth Taylor e Joan Collins, e il senatore statunitense John McCain e sua moglie Cindy.\nTatiana Sorokko \u00e8 apparsa nella lista delle straordinarie \"50 cose e persone che Mosca ha regalato al mondo\" nell'edizione moscovita della rivista \"Time Out\". Tatiana Sorokko fu invitata a esibirsi con l'Orchestra nazionale russa in tour negli Stati Uniti, e narr\u00f2 il debutto del quintetto di fiati di \"Wolfs Tracks\" composto da Jean-Pascal Beintus, presso la Phillips Collection di Washington, D.C. Nella recensione della performance, il \"Washington Post\" rifer\u00ec che \"una supermodella alta e bionda ha raccolto tutti gli applausi per Wolf Tracks\".\nTatiana Sorokko colleziona pezzi di alta moda e antichi gioielli, e spesso ha donato o dato in prestito parti della sua collezione a diversi musei, tra cui il Metropolitan Museum of Art di New York, San Francisco De Young Museum, Phoenix Art Museum e il Museo del Fashion Institute of Technology di New York. Tatiana viene spesso invitata a discutere di argomenti relativi a moda e stile al Fine Arts Museums di San Francisco, Phoenix Art Museum e l'Academy of Art University di San Francisco. Inoltre, \u00e8 stata varie volte ospite d'onore nella trasmissione americana Martha Stewart Show per parlare di moltissimi argomenti, dalla cucina, alla moda e al collezionismo di alta moda.\nEsposizioni museali.\nNell'aprile 2010, il Museo russo di moda di Mosca ha onorato Tatiana Sorokko con la grande esposizione \"Extending the Runway: Tatiana Sorokko Style\". La mostra ha presentato una collezione costituita da oltre ottanta capi e accessori provenienti dal guardaroba personale, principalmente di alta moda, di Tatiana Sorokko. Un libro rilegato con lo stesso nome \u00e8 stato pubblicato per accompagnare l'esposizione, con una prefazione del redattore di \"Harper's Bazaar\", Glenda Bailey, e con saggi dello stilista di moda Ralph Rucci, del fotografo Marco Glaviano e del curatore della mostra Dennita Sewell. L'esposizione \u00e8 giunta da Mosca verso gli Stati Uniti, dove ha debuttato al Phoenix Art Museum. Entrambe le esposizioni hanno presentato pezzi risalenti tra il principio del XX secolo e l'inizio del XXI secolo, realizzati da celebri stilisti e case di moda, tra cui Mariano Fortuny, Jeanne Paquin, Jeanne Lanvin, Gr\u00e8s, Pierre Balmain, Jean Patou, Balenciaga, Emanuel Ungaro, Azzedine Ala\u00efa, Jean Paul Gaultier, Gianfranco Ferr\u00e9, Vivienne Westwood, Comme des Gar\u00e7ons, Yohji Yamamoto, Halston, James Galanos e Ralph Rucci. La mostra, inoltre, ha presentato la collezione Tatiana Sorokko di rare borse Herms in pelli esotiche, oltre ai gioielli unici dell'illustre gioielleria veneziana, Attilio Codognato.\nStile personale.\nI mass media americani ed europei hanno discusso e scritto molto sul distintivo stile personale di Tatiana Sorokko e sul suo eccezionale senso della moda, che le hanno permesso di guadagnarsi la fama di \"icona di stile\". Tuttavia, fu la rivista statunitense \"Vogue\" che, oltre un decennio fa, riconobbe per prima l'influenza del suo stile sulla moda e promosse Tatiana Sorokko a \"iconoclasta dall'occhio di lince\", \"riluttante creatrice di mode\", e \"modella che lancia tendenze\". Secondo \"Style.com\", lo stile di Tatiana Sorokko a volte pu\u00f2 sembrare \"sovversivo\". \"Indosso la mia camicetta al contrario e al rovescio\" ha riferito a un giornalista, facendo riferimento alla sua camicetta Yves Saint Laurent di alta moda. Pi\u00f9 spesso, tuttavia, lo stile di Tatiana Sorokko \u00e8 descritto come \"eterno\". \"Lo stile senza tempo di Tatiana Sorokko rispecchia il suo punto di vista personale\", ha riferito Dennita Sewell, curatore di moda, ad \"ArtDaily\". L'innato senso dello stile e la grande esperienza nella moda modellano le sue scelte, che trascendono le tendenze attuali\". Secondo Bailey, \"Tatiana Sorokko \u00e8 un'icona non solo grazie al suo aspetto, ma anche per la sua prospettiva sulla moda. Ci\u00f2 la rende una fantastica collaboratrice\". Nel 2000, Tatiana Sorokko \u00e8 comparsa nella lista internazionale delle \"100 donne meglio vestite\" dell'edizione americana di \"Vogue\" e nella lista delle \"Donne meglio vestite di tutti i tempi\" di \"Harper's Bazaar\", in occasione del numero che ha celebrato il suo 140\u00ba anniversario., Stati Uniti d'America. Consultato in data 3 giugno 2013. Nel 2008, \u00e8 comparsa nuovamente nella lista delle Donne meglio vestite di \"Harper's Bazaar\".\nVita privata.\nTatiana Sorokko incontr\u00f2 e spos\u00f2 Serge Sorokko, imprenditore edile e collezionista d'arte diventato poi commerciante d'arte, con gallerie a San Francisco, New York e Beverly Hills. Ha una figliastra e vive a San Francisco con suo marito."}
{"id": "4553307", "revid": "865160", "url": "https://it.wikipedia.org/wiki?curid=4553307", "title": "Lily Labeau", "text": ""}
{"id": "4553311", "revid": "696149", "url": "https://it.wikipedia.org/wiki?curid=4553311", "title": "Cattedrale di Campobasso", "text": ""}
{"id": "4553312", "revid": "767487", "url": "https://it.wikipedia.org/wiki?curid=4553312", "title": "The Deadline (film 1914 David Hartford)", "text": "The Deadline \u00e8 un cortometraggio muto del 1914 diretto e interpretato da David Hartford.\nProduzione.\nIl film fu prodotto dalla Nestor Film Company.\nDistribuzione.\nDistribuito dall'Universal Film Manufacturing Company, il film - un cortometraggio in una bobina - usc\u00ec nelle sale cinematografiche USA il 7 gennaio 1914."}
{"id": "4553313", "revid": "552063", "url": "https://it.wikipedia.org/wiki?curid=4553313", "title": "Club Deportivo Constancia", "text": ""}
{"id": "4553314", "revid": "696149", "url": "https://it.wikipedia.org/wiki?curid=4553314", "title": "Cattedrale di Isernia", "text": ""}
{"id": "4553316", "revid": "306856", "url": "https://it.wikipedia.org/wiki?curid=4553316", "title": "Seminario Teologico di Princeton", "text": "Il Seminario Teologico di Princeton (\"Princeton Theological Seminary\", PTS) \u00e8 una facolt\u00e0 teologica americana sita a Princeton (New Jersey). Si tratta del pi\u00f9 grande seminario gestito dalla Chiesa Presbiteriana degli Stati Uniti.\nSi tratta inoltre del secondo fra i seminari pi\u00f9 antichi negli USA (la sua fondazione risale al 1812 sotto gli auspici dell'Universit\u00e0 di Princeton (formalmente \"College of New Jersey\") e dell'Assemblea Generale della Chiesa Presbiteriana.\nIl seminario pu\u00f2 contare sulla seconda pi\u00f9 grande biblioteca teologica al mondo, inferiore solo alla Biblioteca Apostolica Vaticana. Fra le altre si annovera la celebre \"Karl Barth Research Collection\" nell'ambito del \"Centro Studi su Karl Barth\"."}
{"id": "4553317", "revid": "228587", "url": "https://it.wikipedia.org/wiki?curid=4553317", "title": "Shakespeare (linguaggio di programmazione)", "text": "Shakespeare (a volte indicato anche come SPL, sigla di \"Shakespeare Programming Language\") \u00e8 un linguaggio di programmazione esoterico ideato da Jon \u00c5slund e Karl Hasselstr\u00f6m. Come il linguaggio di programmazione Chef, \u00e8 progettato in modo che i programmi sembrino essere qualcosa di diverso da programmi: in questo caso, drammi shakespeariani.\nUna lista di \"personaggi\" all'inizio del programma dichiara una serie di pile, naturalmente con nomi come \"Romeo\" e \"Giulietta\". Questi personaggi entrano in dialogo l'uno con l'altro, manipolando reciprocamente i valori pi\u00f9 alti, inserendoli ed estraendoli, e facendo operazioni di input/output. I personaggi possono anche porsi delle domande a vicenda, che fungono da istruzioni condizionali. Nell'insieme, il modello di programmazione \u00e8 molto simile al linguaggio assembly, ma molto pi\u00f9 ridondante."}
{"id": "4553319", "revid": "181699", "url": "https://it.wikipedia.org/wiki?curid=4553319", "title": "Subotto", "text": ""}
{"id": "4553320", "revid": "117886119", "url": "https://it.wikipedia.org/wiki?curid=4553320", "title": "David Steen", "text": "Biografia.\nSteen \u00e8 noto per aver interpretato il ruolo di \"Mr. Stonecipher\" nel film di Quentin Tarantino, \"Django Unchained\". Steen ha recitato accanto a Beth Di Grant, Dale Dickey, e premio oscar, Octavia Spencer nel Shores Del Festival di drammatico, Blues for WIlledean. Il film, un adattamento di Shore \u00e8 le prove tribolazione di una casalinga trailer trash ha raccolto il plauso della critica durante le esecuzione teatrali a New York e Los Angeles. Steen d\u00e0 una performance agghiacciante come il marito violento, JD Winkler. \nSteen co-scritto e prodotto e interpretato il film indipendente The Man Corndog che in anteprima al Sundance Film Festival. \nSteen ha avuto anche un ruolo regolare serie di GW in serie cavo acclamata dalla critica di Shore, Sordid Lives. \nSteen ha iniziato la sua carriera di attore a Los Angeles con ruoli di rilievo nel film Uomini e Topi e nel classico di Quentin Tarantino Le iene.\nCome scrittore, Steen ha guadagnato l'attenzione del mondo del teatro con la sua prima commedia, \"Un dono dal cielo\". La produzione ha aperto con scalpore e ha vinto la Scelta di un critico del Los Angeles Times e altri riconoscimenti tra cui undici dramma Premi-Logue. Ancora una volta Steen ha visto il successo come drammaturgo con il suo prossimo spettacolo teatrale, viale A. La produzione ha afferrato e la selezione un'altra Los Angeles Times delle critica e aperto al sud-out a Los Angeles, New York e Chicago. Steen ha anche ricevuto il premio Ted Schmitt per il Best New PLAY e il performance award in evidenza per la sua interpretazione suo personaggio Larry. Steen \u00e8 stato selezionato per il Los Angeles Times' caratteristica annuale Faces To Watch, mettendo in evidenzia le opere di pochi eletti di Los Angeles' artisti emergenti di intrattenimento. Samuel French Publishing ha pubblicato da allora sia di sceneggiature premiate Steen. Steen ha creato il JD in hit Shores' giocare Le prove e tribolazioni di un Trailer Trash casalinga per il quale ha vinto un premio LA Weekley per il miglior attore non protagonista e un premio Ovation per Acting Ensemble. David Steen continua il suo lavoro come attore e scrittore, dividendo il suo tempo tra Los Angeles e Palm Springs. Steen \u00e8 sposato con l'attrice, Bobbie Eakes."}
{"id": "4553322", "revid": "47767", "url": "https://it.wikipedia.org/wiki?curid=4553322", "title": "TecnichePerfette", "text": ""}
{"id": "4553324", "revid": "169529", "url": "https://it.wikipedia.org/wiki?curid=4553324", "title": "Global Economic Symposium", "text": "Il Global Economic Symposium (abbreviato GES) \u00e8 una conferenza annuale organizzata dal Kiel Institute for the World Economy e dal Bertelsmann Stiftung in collaborazione con la German National Library of Economics (ZBW) \u2013 Leibniz Information Centre for Economics \u2013 con l'obiettivo di affrontare problemi globali e di formulare risposte socialmente ottimali. \nIl GES si focalizza principalmente su problemi che non possono essere risolti individualmente da singoli Stati o organizzazioni, e richiedono quindi cooperazione globale tra gli organi responsabili delle decisioni di politica economica, rappresentanti del mondo imprenditoriale e della societ\u00e0 civile. Il Presidente della Commissione Europea, Jos\u00e9 Manuel Barroso, \u00e8 il patrocinatore del GES. \nOgni anno la conferenza registra pi\u00f9 di 400 presenze provenienti da tutto il mondo, tra cui premi Nobel, Ministri, commissari europei, amministratori delegati e accademici."}
{"id": "4553329", "revid": "599013", "url": "https://it.wikipedia.org/wiki?curid=4553329", "title": "And the Villain Still Pursued Her", "text": ""}
{"id": "4553330", "revid": "580197", "url": "https://it.wikipedia.org/wiki?curid=4553330", "title": "Daniela Sogliani", "text": "Carriera.\nGiocatrice.\nInizia a giocare a 16 anni nel 1970 perch\u00e9 una compagna di scuola, Antonia Cannone, la convinse ad andare a fare un provino all'A.C. Savorelli Brioschi di Milano, societ\u00e0 dilettantistica milanese di puro settore giovanile. La Savorelli, che gi\u00e0 da alcuni mesi aveva costituito una squadra di calciatrici per iscriversi ai campionati regionali di Serie B, aveva bisogno di rimpolpare le proprie file e la schiera in campo a novembre come ala destra in un torneo post-campionato all'epoca piuttosto importante.\nSempre Antonia Cannone le propose di fare un provino per la Peco Saronno e Daniela, malgrado questa la prendesse in giro (dicendole \"... tanto non sei al nostro livello...\"), decise di andare a Saronno e giocare un paio di partite di prova. A Saronno la mettono in porta e Daniela, che anche prima di arrivare alla Savorelli si sentiva portata per giocare in porta, in una partita di prova risult\u00f2 essere il miglior portiere visionato dalla Peco. Ottenne cos\u00ec il posto di portiere titolare in Serie A a soli 17 anni compiuti.\nDaniela disputa perci\u00f2 tre campionati di Serie A consecutivi a Saronno: 5\u00ba posto nel campionato di Serie A FICF 1971 e il 4\u00ba posto nel campionato di qualificazione 1972 valido per l'ammissione alla nuova Serie A. La squadra saronnese di fonde poi con il C.F. Autoroma Bergamo acquisendo valide calciatrici poi schierate in nazionale quali Assunta Giovanna Gualdi e Patrizia Gualdi. Il campionato 1973 si conclude con un onorevole 5\u00ba posto che vale la permanenza in Serie A, ma la squadra si sfalda e si fonde con alcune ex dell'A.C.F. Ambrosiana di Milano andando a costituire sotto la presidenza di Vittorio Pino la nuova U.S.F. Lombarda Calcio sponsorizzata Italux.\nDaniela rimane senza squadra e inattiva per una stagione sportiva (1974), ma in seguito \u00e8 Vittorio Pino con il fidato talent-scout Italo Quintini ad andare a cercare lei e molte altre calciatrici milanesi che avevano iniziato a giocare con la prima societ\u00e0 costituita a Milano da Valeria Rocchi e metterle in campo con i colori rossoneri. La squadra \u00e8 forte e va subito a candidarsi per la vittoria finale rompendo il dominio del Gamma 3 Padova. A fine campionato \u00e8 doppietta: Scudetto e Coppa Italia.\nRimane al Milan per cinque stagioni consecutive, poi Vittorio Pino riceve dal presidente dell'Alaska Lecce, l'imprenditore Ernesto Guarini, una allettante proposta di fusione di forze: tutte le migliori calciatrici e le nazionali del Milan sarebbero confluite nell'Alaska Lecce portando Daniela, Anna Stopar, Ivana Clerici, Maria Mariotti, Rosalba Canzi, Elena Boselli e Viviana Bontacchio a giocare a Veglie il sabato mentre gli allenamenti li avrebbero fatti in settimana sempre a Milano. Per non chiudere definitivamente il Milan Vittorio Pino rinuncia al campionato di Serie A e iscrive in Serie C lombarda una squadra composta dalle pi\u00f9 giovani. L'accordo porta soldi nelle casse rossonere e la certezza di avere le spese di gestione del campionato pagate da Guarini. Vittorio Pino diventa il factotum dell'Alaska Lecce e l'accompagnatore ufficiale della squadra.\nL'Alaska Lecce domina per tre campionati consecutivi vincendo tre Scudetti e due Coppe Italia. Alla fine della terza stagione Daniela sospende temporaneamente l'attivit\u00e0 sportiva calcistica per motivi professionali e di lavoro.\nRitorna in seguito al Milan Trezzano di Francesco Crudo giocando poche partite in Serie B, ma soprattutto allenando i portieri. L'ultima stagione la gioca all'altro Milan, il Milan 82 di Mario Pagano in compagnia di Ulla Bastrup.\nNazionale.\nSegnalata al ct della Nazionale FICF Giuseppe Cavicchi, esordisce in azzurro a soli 17 anni e mezzo nell'amichevole Italia-Spagna del 20 luglio 1971. Ha preso parte alla Coppa del Mondo del 1971 che si svolse in Messico, su cui pesa come un macigno l'ombra di una combine che gli organi federali F.I.C.F. non riuscirono mai a dimostrare mentre i giornali sportivi nazionali gridavano allo scandalo.\nAllenatrice di portieri.\nDopo aver sospeso l'attivit\u00e0 sportiva torna al Milan Trezzano gestito dal nuovo presidente Francesco Crudo allenando i portieri della seconda squadra (iscritta in Serie C) quando l'attivit\u00e0 professionale lo rende possibile essendo spesso all'estero.\nApprofittando delle trasferte in Belgio () e in Germania Ovest () partecipa a dei corsi allenatori che all'epoca la F.I.G.C. non aveva ancora iniziato ad organizzare per le ex calciatrici italiane. Consegue perci\u00f2 degli attestati di frequenza e diplomi che, non essendo riconosciuti in Italia perch\u00e9 non possono essere equiparati al patentino UEFA B, non le permettono di avere la qualifica di allenatore ufficiale e sedere in panchina dirigendo le squadre calcistiche italiane.\nL'esperienza cumulata sia in campo che nel conseguire gli attestati all'estero \u00e8 notevole e al suo rientro in Italia \u00e8 in seguito chiamata ad allenare i portieri dello Sporting Segrate 92 all'epoca disputante i campionati regionali di Serie C.\nRimasta inattiva per 11 stagioni, riceve dall'amica Ulla Bastrup la richiesta di coadiuvarla ad allenare la squadra dell'A.S.I. Monza in Serie D e Daniela accetta.\n\u00c8 l'inizio di una collaborazione che d\u00e0 notevoli frutti. Le ragazze con Ulla e Daniela ottengono notevoli successi vincendo due campionati nelle stagioni sportive 2004-2005 e 2006-2007 con l'A.S.I. Monza e in seguito, dopo la fusione fra Fiammamonza e A.S.I. Monza e il passaggio dell'intero gruppo di calciatrici alla Pro Lissone, con la Pro nella stagione 2010-2011 la promozione in Serie C Lombardia.\nDaniela Sogliani \u00e8 tuttora l'allenatore dei portieri della Pro Lissone femminile."}
{"id": "4553334", "revid": "599013", "url": "https://it.wikipedia.org/wiki?curid=4553334", "title": "A Flash in the Dark", "text": ""}
{"id": "4553336", "revid": "767487", "url": "https://it.wikipedia.org/wiki?curid=4553336", "title": "A Flash in the Dark (film 1914)", "text": "A Flash in the Dark \u00e8 un cortometraggio muto del 1914 diretto da Wallace Reid.\nProduzione.\nIl film fu prodotto dalla Nestor Film Company.\nDistribuzione.\nDistribuito dall'Universal Film Manufacturing Company, usc\u00ec nelle sale cinematografiche USA il 18 febbraio 1914."}
{"id": "4553337", "revid": "1318658", "url": "https://it.wikipedia.org/wiki?curid=4553337", "title": "Andr\u00e9 Boillot", "text": "Biografia.\nAndr\u00e9 Boillot era il fratello minore di Georges Boillot, e come lui si avvi\u00f2 alla carriera di pilota. Ancora giovanissimo, si ciment\u00f2, senza grande fortuna, in una gara sul Circuito di Brooklands. Tuttavia, lo scoppio della prima guerra mondiale, in cui perse il fratello maggiore, ne interruppe momentaneamente la carriera. Dopo il conflitto, Boillot riprese a correre per la Peugeot, portandola alla vittoria nella Targa Florio del 1919. Come il fratello maggiore, tent\u00f2 la fortuna anche alla 500 miglia di Indianapolis, ma fu costretto al ritiro in tutte e tre le edizioni disputate. In Europa, riusc\u00ec a vincere la Coppa Florio nel 1922 e nel 1925, mentre nel 1926 vinse la 24 ore di Spa, in coppia con Louis Rigal. Purtroppo, nel 1932, avvenne l'incidente che gli cost\u00f2 la vita: durante una cronoscalata nei pressi di La Ch\u00e2tre, usc\u00ec di strada con la sua Peugeot 201, rimanendo gravemente ferito. Mor\u00ec in ospedale dopo pochi giorni e ricevette sepoltura a Parigi nel cimitero di P\u00e8re-Lachaise."}
{"id": "4553345", "revid": "425388", "url": "https://it.wikipedia.org/wiki?curid=4553345", "title": "Guarda gli arlecchini", "text": ""}
{"id": "4553346", "revid": "125614251", "url": "https://it.wikipedia.org/wiki?curid=4553346", "title": "Biblioteca Adelphi", "text": "La \u00abBiblioteca Adelphi\u00bb, una delle principali collane dell'editore Adelphi e guidata da Roberto Calasso, fu fondata nel 1965 a Milano da Luciano Fo\u00e0 e Roberto Olivetti con l'uscita di \"L'altra parte\" di Alfred Kubin.\nCon una media di un titolo al mese, ha pubblicato oltre 700 volumi di vario genere, di cui solo un centinaio di scrittori italiani. Gli altri volumi sono prevalentemente traduzioni di opere scritte in oltre 30 lingue straniere e l\u2019importazione in Italia di tali testi e autori si deve maggiormente all'editore. Adelphi \u00e8 stata in grado di introdurre nomi poco noti nel panorama mondiale, rivelatisi poi di grande influenza sulla cultura contemporanea.\nLa \"Biblioteca Adelphi\" si contraddistingue per un carattere di apertura totale verso tutti i generi, verso ogni specie di autore, dal giovane e ignoto scrittore vivente fino all'autore anonimo, oscuro e remoto perch\u00e9 pubblicare \u201c\"libri unici\"\u201d all\u2019interno di una collana serve a dar loro un supporto che li tenga insieme pur nelle loro disparate fisionomie.\nRomanzi, saggi, autobiografie, opere teatrali vengono scelti secondo un fondamentale criterio: la profondit\u00e0 dell'esperienza da cui nascono e di cui sono viva testimonianza.\nI libri della collana \"Biblioteca Adelphi\" si distinguono inoltre per il loro aspetto. Si presentano con una copertina di carta opaca con colori che esplorano le varie gamme di toni intermedi; la scritta \u2018\"Biblioteca Adelphi\"\u2019 \u00e8 posta su una striscia superiore nera e sottostante ad essa si trova una cornice che introduce un elemento essenziale: l'immagine, ovvero l'equivalente del testo in una singola figura."}
{"id": "4553348", "revid": "606039", "url": "https://it.wikipedia.org/wiki?curid=4553348", "title": "Anomia adhaerens", "text": ""}
{"id": "4553349", "revid": "606039", "url": "https://it.wikipedia.org/wiki?curid=4553349", "title": "Anomia aspera", "text": ""}
{"id": "4553350", "revid": "606039", "url": "https://it.wikipedia.org/wiki?curid=4553350", "title": "Anomia boletiformis", "text": ""}
{"id": "4553351", "revid": "606039", "url": "https://it.wikipedia.org/wiki?curid=4553351", "title": "Anomia cepa", "text": ""}
{"id": "4553352", "revid": "606039", "url": "https://it.wikipedia.org/wiki?curid=4553352", "title": "Anomia cepiformis", "text": ""}
{"id": "4553353", "revid": "606039", "url": "https://it.wikipedia.org/wiki?curid=4553353", "title": "Anomia electrica", "text": ""}
{"id": "4553354", "revid": "606039", "url": "https://it.wikipedia.org/wiki?curid=4553354", "title": "Anomia fornicata", "text": ""}
{"id": "4553355", "revid": "606039", "url": "https://it.wikipedia.org/wiki?curid=4553355", "title": "Anomia humphreysiana", "text": ""}
{"id": "4553356", "revid": "606039", "url": "https://it.wikipedia.org/wiki?curid=4553356", "title": "Anomia huttoni", "text": ""}
{"id": "4553357", "revid": "606039", "url": "https://it.wikipedia.org/wiki?curid=4553357", "title": "Anomia lucerna", "text": ""}
{"id": "4553358", "revid": "606039", "url": "https://it.wikipedia.org/wiki?curid=4553358", "title": "Anomia patellaris", "text": ""}
{"id": "4553359", "revid": "606039", "url": "https://it.wikipedia.org/wiki?curid=4553359", "title": "Anomia pellucida", "text": ""}
{"id": "4553361", "revid": "606039", "url": "https://it.wikipedia.org/wiki?curid=4553361", "title": "Anomia polymorpha", "text": ""}
{"id": "4553362", "revid": "606039", "url": "https://it.wikipedia.org/wiki?curid=4553362", "title": "Anomia pyriformis", "text": ""}
{"id": "4553363", "revid": "606039", "url": "https://it.wikipedia.org/wiki?curid=4553363", "title": "Anomia radians", "text": ""}
{"id": "4553364", "revid": "606039", "url": "https://it.wikipedia.org/wiki?curid=4553364", "title": "Anomia radiata", "text": ""}
{"id": "4553365", "revid": "606039", "url": "https://it.wikipedia.org/wiki?curid=4553365", "title": "Anomia ramosa", "text": ""}
{"id": "4553366", "revid": "606039", "url": "https://it.wikipedia.org/wiki?curid=4553366", "title": "Anomia scabrella", "text": ""}
{"id": "4553367", "revid": "606039", "url": "https://it.wikipedia.org/wiki?curid=4553367", "title": "Anomia strigilis", "text": ""}
{"id": "4553368", "revid": "606039", "url": "https://it.wikipedia.org/wiki?curid=4553368", "title": "Anomia sulcata", "text": ""}
{"id": "4553369", "revid": "606039", "url": "https://it.wikipedia.org/wiki?curid=4553369", "title": "Anomia tunicacepae", "text": ""}
{"id": "4553370", "revid": "606039", "url": "https://it.wikipedia.org/wiki?curid=4553370", "title": "Anomia tyria", "text": ""}
{"id": "4553371", "revid": "606039", "url": "https://it.wikipedia.org/wiki?curid=4553371", "title": "Anomia violacea", "text": ""}
{"id": "4553373", "revid": "606039", "url": "https://it.wikipedia.org/wiki?curid=4553373", "title": "Ostrica cipollina", "text": ""}
{"id": "4553375", "revid": "606039", "url": "https://it.wikipedia.org/wiki?curid=4553375", "title": "Pyralis palealis", "text": ""}
{"id": "4553379", "revid": "11959", "url": "https://it.wikipedia.org/wiki?curid=4553379", "title": "Sciite", "text": ""}
{"id": "4553380", "revid": "84184", "url": "https://it.wikipedia.org/wiki?curid=4553380", "title": "Francesco Robertelli", "text": ""}
{"id": "4553412", "revid": "76963", "url": "https://it.wikipedia.org/wiki?curid=4553412", "title": "Diego Dom\u00ednguez (attore)", "text": "Biografia.\nNato a Saragozza, ha studiato al collegio Miguel de Molinos. All'et\u00e0 di undici anni si iscrive alla prima edizione del reality show di TVE \"Eurojunior\" dove viene scelto tra circa tremila candidati e risulta tra i finalisti.\nDa questo programma \u00e8 nato il gruppo musicale di genere pop formato insieme a Mar\u00eda Jes\u00fas L\u00f3pez Valderrama, Blanca Liquete Marcos, Sergio Jes\u00fas Garc\u00eda Gil e Irune Aguirre Tens, compagni di reality.\nIl gruppo ha pubblicato quattro album sotto l'etichetta chiamata Vale Music fino al 2007, anno in cui decidono di sciogliersi dopo un tour.\nCon questo gruppo ha avuto inoltre la possibilit\u00e0 di essere ospite musicale in alcuni programmi spagnoli.\nNel 2009 Dom\u00ednguez e Mar\u00eda Jes\u00fas si riuniscono formando il gruppo Juego De Dos, pubblicando nello stesso anno un album omonimo.\nDue anni dopo il gruppo si scioglie.\nSuccessivamente ha ottenuto ruoli secondari in \"Fisica o chimica\", nella telenovela \"Il segreto\", \"A\u00edda\" e \"La pecera de Eva\".\nOttiene nel 2012 il ruolo di antagonista maschile principale nella telenovela argentina \"Violetta\", dove interpreta Diego Casal, con cui registra alcune canzoni anche per il secondo e il terzo album della serie. \nDoppiatori italiani.\nNelle versioni in italiano dei suoi film, Diego Dom\u00ednguez \u00e8 stato doppiato da:"}
{"id": "4553413", "revid": "767487", "url": "https://it.wikipedia.org/wiki?curid=4553413", "title": "Femmes Femmes", "text": "Femmes Femmes \u00e8 un film del 1974 diretto da Paul Vecchiali.\nLa pellicola del regista corso impression\u00f2 Pasolini, quando la vide al Festival di Venezia nel 1974."}
{"id": "4553416", "revid": "1318658", "url": "https://it.wikipedia.org/wiki?curid=4553416", "title": "Paul Vecchiali", "text": "Biografia.\nTrascorse la sua infanzia a Tolone, ma la sua famiglia, sospettata di collaborazionismo, prefer\u00ec lasciare la citt\u00e0 dopo la fine della seconda guerra mondiale.\nI suoi primi film ebbero carattere sperimentale e si rifacevano alla cinematografia dei primi anni 1930. I suoi film pi\u00f9 noto sono \"Una donna per tutti\" \"(Rosa la rose, fille publique)\" e \"Once More - Ancora\" e la sua produzione in genere riguarda film a basso costo di produzione.\nNel 1987, fu il primo regista a collegare l'AIDS all'omosessualit\u00e0 nel film \"Once More - Ancora\".\nNel 2013 \u00e8 stato Presidente della giuria della terza edizione del Sicilia Queer filmfest, per il quale l'anno successivo ha realizzato il trailer ufficiale, un cortometraggio intitolato \"Just Married\"."}
{"id": "4553422", "revid": "282094", "url": "https://it.wikipedia.org/wiki?curid=4553422", "title": "Belluogo", "text": ""}
{"id": "4553430", "revid": "125815726", "url": "https://it.wikipedia.org/wiki?curid=4553430", "title": "Lapide (personaggio)", "text": "Lapide (\"Tombstone\"), il cui vero nome \u00e8 Lonnie Thompson Lincoln, spesso chiamato solamente L. Thompson Lincoln, \u00e8 un personaggio dei fumetti creato da Gerry Conway (testi) e Alex Saviuk (disegni), pubblicato dalla Marvel Comics. La sua prima apparizione avviene in \"Web of Spider-Man\" (Vol. 1) n. 36 (marzo 1988).\nDuro e spietato nemico dell'Uomo Ragno e di Daredevil, contraddistinto dalla statura imponente e dall'aspetto sinistro simile a quello di un non morto, Lapide \u00e8 un potente gangster che sfrutta con orgoglio le sue sembianze mostruose per terrorizzare i nemici.\nStoria editoriale.\nEsordito nel marzo 1988 su \"Web of Spider-Man\" n. 36 a opera di Gerry Conway e Alex Saviuk, Lapide \u00e8 stato presentato immediatamente come una figura appartenente al passato del giornalista del Daily Bugle Robbie Robertson divenendo una presenza regolare sulle pagine di \"Spectacular Spider-Man\", allora sceneggiato da Conway, che spiegando la concezione del personaggio ha dichiarato: \u00abla mia motivazione generale era la necessit\u00e0 di lavorare coi personaggi non centrali di \"The Amazing Spider-Man\", dato che era la testata principale. Ci\u00f2 significava che non dovevo concentrare la mia attenzione su zia May o Mary Jane, o perfino J. Jonah Jameson, ma su personaggi di supporto secondari o addirittura terziari. Joe Robertson era uno di quelli. Il secondo motivo ha a che fare col mio desiderio di riportare quel tipo di personaggio, il gangster spietato che era stato Testa di martello, ma senza che fosse lo stesso Testa di martello. Mi \u00e8 venuto in mente solo come un tipo di personaggio. Una cosa tira l'altra, e non appena la storia del suo passato si \u00e8 espansa i lettori hanno risposto positivamente\u00bb.\nBiografia del personaggio.\nOrigini.\nNato ad Harlem, New York, Lonnie Lincoln \u00e8 affetto da una grave forma di albinismo che lo rende lattiginosamente pallido e capace di esprimersi soltanto in flebili sussurri, nonch\u00e9 da una deformazione al setto nasale che fa sembrare non lo abbia; a causa di tutto ci\u00f2 vive un'infanzia turbolenta venendo ostracizzato e deriso da tutti gli altri ragazzi afroamericani del quartiere, i quali non riconoscono la sua appartenenza alla comunit\u00e0, unica eccezione \u00e8 Robbie Robertson che diviene il suo unico amico pur disapprovandone la crescente ferocia; nel corso degli anni difatti, Lonnie sviluppa una sorta di gigantismo superando i due metri di altezza gi\u00e0 ai primi anni di liceo e divenendo il bullo della scuola estorcendo denaro ai compagni in cambio di protezione.\nRobbie, conscio delle attivit\u00e0 criminali dell'amico d'infanzia, tenta di smascherarle scrivendo un articolo in proposito sul giornale scolastico, ma Lincoln lo obbliga a non farlo facendo leva sull'intimidazione; ci\u00f2 segna la fine dei rapporti tra i due e, temendo per la sua vita, il giornalista mantiene il segreto per oltre vent'anni.\nLapide.\nDivenuto adulto, Lonnie si trasferisce a Philadelphia per iniziare una carriera nel crimine divenendo un abile sicario e costruendosi un personaggio sfruttando l'albinismo a suo vantaggio: si fa crescere le unghie e si appuntisce chirurgicamente i denti di modo da sembrare un vampiro per cogliere di sorpresa gli avversari. Le sue fattezze e l'elevato tasso di omicidi compiuti fanno s\u00ec che inizi\u00f2 a essere soprannominato \"Lapide\".\nAnni dopo, fatto ritorno a New York in quanto assoldato da Kingpin, Lapide affronta e sconfigge Hobgoblin e cattura il giovane mutante chiamato Persuader consegnandolo all'Organizzatore. Successivamente, Robbie trova il coraggio di affrontare le sue paure consegnando alla polizia le prove in suo possesso riguardo ai crimini compiuti da colui che un tempo era stato suo amico tuttavia, per vendicarsi, Lapide lo aggredisce danneggiandogli quasi permanentemente la spina dorsale e venendo in seguito rintracciato dall'Uomo Ragno ad Atlanta, Georgia, e imprigionato nel Philadelphia State Penitentiary.\nKingpin incarica dunque un giudice sul suo libro paga di far condannare Robbie per soppressione di prove e lo manda nello stesso carcere di Lapide affinch\u00e9 questi possa vendicarsi arrivando a uccidere un prigioniero che aveva preso le difese del giornalista per poi evadere portandolo con s\u00e9 di modo da poterlo uccidere con calma; Robbie riesce tuttavia a fuggire e Lapide si allea quindi con Testa di martello e il Camaleonte per rintracciarlo venendo per\u00f2 nuovamente arrestato poco prima di riuscire nel suo intento.\nSuperumano.\nEvaso dal carcere e determinato a vendicarsi, Lapide attacca Robbie all'interno di uno stabilimento chimico della Oscorp ma, durante la colluttazione, il giornalista riesce a sparargli e a chiuderlo in una camera a tenuta d'aria dove viene rilasciato un gas sperimentale che, anzich\u00e9 ucciderlo, ha su di lui un effetto mutageno che gli conferisce capacit\u00e0 fisiche sovrumane, l'immunit\u00e0 ai gas velenosi e l'immunit\u00e0 a quasi tutti i tipi di danni fisici (inclusi i proiettili di grosso calibro) rendendolo inoltre capace di esprimersi in un tono di voce non sussurato; per una sorta di contorto spirito di gratitudine, Lapide seppellisce quindi ogni rancore nutrito verso Robbie.\nForte dei suoi nuovi poteri, Lapide compete con Taskmaster a una gara sponsorizzata dalla Mano per vedere chi dei due sarebbe riuscito per primo a uccidere Devil e il Punitore ma fallisce e viene successivamente reclutato nei Sinistri Dodici da Goblin per uccidere l'Uomo Ragno riportando un'altra sconfitta. Dopo essersi nuovamente scontrato con Devil, Lapide entra nel sindacato del crimine di Hood finch\u00e9 il Dottor Octopus assolda Shocker per attaccare il figlio neonato di Minaccia e Lapide per uccidere quest'ultima, Carlie Cooper e Mary Jane venendo per\u00f2 sconfitto e incarcerato, salvo poi evadere e collaborare con la nuova formazione dei Sinistri Sei in cui milita sua figlia Janice, la nuova Scarabeo.\nPoteri e abilit\u00e0.\nOriginariamente Lapide non possedeva alcun superpotere tuttavia, in seguito all'esposizione a un gas sperimentale della Oscorp, ha sviluppato capacit\u00e0 fisiche quali: forza, agilit\u00e0, riflessi e resistenza sovrumane, nonch\u00e9 l'immunit\u00e0 a veleni o tossine di qualsiasi tipo e l'invulnerabilit\u00e0 a alte temperature, forti impatti e perfino proiettili di grosso calibro; anche dapprima di ottenere tali poteri tuttavia, Lapide si \u00e8 dimostrato perfettamente in grado di uccidere un uomo a mani nude, inoltre \u00e8 un esperto nel combattimento corpo a corpo, un sicario capace di utilizzare qualsiasi arma e un eccellente tiratore che, spesso, si serve anche dei suoi denti e delle sue unghie acuminate come armi.\nAltre versioni.\nMarvel Noir.\nNella serie \"Luke Cage Noir\", Lonnie Lincoln \u00e8 un potente signore del crimine di Harlem affetto da albinismo.\nMAX.\nIl personaggio \u00e8 stato trasposto nella serie Marvel MAX \"Cage\" scritta da Brian Azzarello, ispirandosi agli spaghetti western di Sergio Leone, e disegnata da Richard Corben. In tale versione \u00e8 un gangster albino in guerra con la mafia italiana.\nMC2.\nNel futuro alternativo di \"MC2\", nonostante l'et\u00e0 avanzata Lapide \u00e8 ancora in attivit\u00e0 come sicario e, dopo essere stato pagato da Silvermane per assassinare Spider-Girl viene soffocato e ucciso dalla clone di quest'ultima."}
{"id": "4553433", "revid": "228446", "url": "https://it.wikipedia.org/wiki?curid=4553433", "title": "Sir James Hudson", "text": ""}
{"id": "4553436", "revid": "71433", "url": "https://it.wikipedia.org/wiki?curid=4553436", "title": "Celeste and Jesse Forever", "text": ""}
{"id": "4553437", "revid": "28592", "url": "https://it.wikipedia.org/wiki?curid=4553437", "title": "Serravalle Libarna", "text": ""}
{"id": "4553440", "revid": "28592", "url": "https://it.wikipedia.org/wiki?curid=4553440", "title": "Episcopato di Acqui", "text": ""}
{"id": "4553442", "revid": "287204", "url": "https://it.wikipedia.org/wiki?curid=4553442", "title": "Quartetto per archi n. 1 (Nielsen)", "text": "Il Quartetto n. 1 op. 13 \u00e8 stato composto dal danese Carl Nielsen nel 1889 e da lui rivisto e modificato in seguito alla prima esecuzione pubblica, nel 1898. \nStruttura.\nL'Allegro energico iniziale si apre con un primo tema molto teso che viene temperato dal secondo tema , pi\u00f9 lirico, introdotto dal violoncello; lo sviluppo seguente, molto modulante, si chiude con una sequenza di accordi che portano alla ripresa. Il movimento si chiude con una lunga coda in cui la viola e il violoncello fanno da protagonisti. Veramente originale il successivo Andante amoroso in cui due pacate sezioni liriche racchiudono una parte centrale (Agitato) di chiaro stampo zingaresco. \u00c8 resa evidente l'influenza ch'ebbe la musica russa nello stile di Nielsen, nello Scherzo, al cui interno si inserisce il Trio, dove predomina il\nvioloncello. La composizione si chiude con il Finale, che contiene, nell'ultima parte, un Resum\u00e8 (introdotto da Nielsen nel 1898) in cui vengono ripresentati i temi principali dei movimenti precedenti."}
{"id": "4553450", "revid": "287204", "url": "https://it.wikipedia.org/wiki?curid=4553450", "title": "Quartetto per archi (Barber)", "text": "Il Quartetto op. 11 del compositore statunitense Samuel Barber \u00e8 divenuto celebre grazie al secondo movimento, trascritto anche per orchestra d'archi, che oggi \u00e8 forse la pi\u00f9 conosciuta pagina del compositore. \nDescrizione.\nIl quartetto si apre con un Molto allegro e appassionato in forma sonata, suddivisibile in tre aree tematiche (una caratterizzata da un motivo appassionato e drammatico, una corale e un'ultima che ricerca un certo lirismo nei vari strumenti). Segue dunque il famoso Adagio che \u00e8 stato definito \u201cuna estesa e lenta melodia formata da intervalli graduali, leggermente modificati nelle varie ripetizioni, appoggiata su interminabili accordi, il tutto inserito in un vigoroso climax fino alle altezze estreme degli strumenti, seguito da un recesso verso la quiete che pone fine all'espansione musicale\u201d (Keller). Il quartetto si chiude con un breve Allegro che riprende il materiale tematico del primo movimento."}
{"id": "4553457", "revid": "121811402", "url": "https://it.wikipedia.org/wiki?curid=4553457", "title": "Kup NS BiH 1995-1996", "text": "La Kup Nogometnog saveza Bosne i Hercegovine 1995-1996 \u00e8 stata la seconda edizione della coppa dei Bosgnacchi (le altre etnie della Bosnia Erzegovina disputavano altre coppe: la Kup Herceg-Bosne per i croati e la Kup Republike Srpske per i serbi) e si \u00e8 conclusa con la vittoria finale del , al suo secondo titolo."}
{"id": "4553459", "revid": "123066144", "url": "https://it.wikipedia.org/wiki?curid=4553459", "title": "Reggenza di Majalengka", "text": "La Reggenza di Majalengka (in indonesiano \"Kabupaten Majalengka\") \u00e8 una reggenza (\"kabupaten\") dell'Indonesia situata nella provincia di Giava Occidentale."}
{"id": "4553460", "revid": "486946", "url": "https://it.wikipedia.org/wiki?curid=4553460", "title": "Coppa di Bosnia ed Erzegovina 1995-1996", "text": ""}
{"id": "4553469", "revid": "682087", "url": "https://it.wikipedia.org/wiki?curid=4553469", "title": "Cartilagine di Reichert", "text": "La cartilagine di Reichert \u00e8 un tessuto mesenchimale che si trova nell'embrione a livello dell'arco ioideo, il secondo arco faringeo.\nPrende il nome dall'anatomista tedesco che per primo l'ha studiata, Karl Bogislaus Reichert.\nLa cartilagine del Reichert ossifica endocondralmente per originare la staffa dell'orecchio medio, il processo stiloideo, le piccole corna e la porzione superiore dell'osso ioide."}
{"id": "4553474", "revid": "31269", "url": "https://it.wikipedia.org/wiki?curid=4553474", "title": "Outrageous Fortune - Crimini di famiglia", "text": "Outrageous Fortune - Crimini di famiglia \u00e8 una serie televisiva neozelandese del 2005. In Italia \u00e8 andata in onda su Jimmy dal 2008, e gratuitamente su Cielo dal 2010.\nTrama.\nLa famiglia West \u00e8 una nota famiglia di criminali, ma, quando il capofamiglia viene incarcerato, decide di cambiare vita. Cheryl West assume il comando, decisa a tenere la propria famiglia sulla retta via."}
{"id": "4553482", "revid": "599013", "url": "https://it.wikipedia.org/wiki?curid=4553482", "title": "Mark Stepnoski", "text": "Carriera professionistica.\nStepnoski fu scelto nel corso del terzo giro del Draft 1989 dai Dallas Cowboys e divenne titolare nelle ultime 4 gare della sua seconda stagione. Alla fine della stagione 1991 fu convocato per il primo di cinque Pro Bowl consecutivi. Uno dei migliori centri della sua epoca, dal 1992 al 1994, Stepnoski insieme a Erik Williams, Mark Tuinei, Nate Newton e Larry Allen, form\u00f2 una delle migliori linee offensive della storia della NFL, contribuendo a far diventare Emmitt Smith il primatista di tutti i tempi per yard corse in carriera. Coi Cowboys vinse due Super Bowl consecutivi nel 1992 e 1993 prima di diventare free agent.\nHouston Oilers.\nStepnoski firm\u00f2 con gli Houston Oilers nel 1995, successivamente divenuti Tennessee Titans nel 1998. In quattro stagioni con la squadra fu convocato per due Pro Bowl.\nRitorno ai Cowboys.\nStepnoski firm\u00f2 per fare ritorno ai Cowboys nel 1999 con cui disput\u00f2 le ultime tre solide stagioni della carriera, ritirandosi dopo l'annata 2001."}
{"id": "4553487", "revid": "287204", "url": "https://it.wikipedia.org/wiki?curid=4553487", "title": "Kup NS BiH 1996-1997", "text": "La Kup Nogometnog saveza Bosne i Hercegovine 1996-1997 \u00e8 stata la terza edizione della coppa dei Bosgnacchi (le altre etnie della Bosnia Erzegovina disputavano altre coppe: la Kup Herceg-Bosne per i croati e la Kup Republike Srpske per i serbi) e si \u00e8 conclusa con la vittoria finale del , al suo primo titolo."}
{"id": "4553490", "revid": "486946", "url": "https://it.wikipedia.org/wiki?curid=4553490", "title": "Coppa di Bosnia ed Erzegovina 1996-1997", "text": ""}
{"id": "4553506", "revid": "28592", "url": "https://it.wikipedia.org/wiki?curid=4553506", "title": "Accademia del Teatro alla Scala", "text": ""}
{"id": "4553510", "revid": "1552438", "url": "https://it.wikipedia.org/wiki?curid=4553510", "title": "Calciatori per numero di gol realizzati in incontri ufficiali", "text": "La presente voce riporta l'elenco dei calciatori che hanno segnato il maggior numero di gol in incontri ufficiali. Essendo le amichevoli per club, gli incontri tra rappresentative regionali e le partite organizzate per beneficenza escluse dal conteggio, la quantit\u00e0 di reti realizzate in alcuni casi \u00e8 inferiore rispetto all'effettivo totale. A complicare la ricostruzione interviene, inoltre, l'occasionale mancanza di fonti e riferimenti certi: un noto caso \u00e8 quello di Arthur Friedenreich, ufficialmente autore di 558 gol, sebbene si stimi che il totale sia superiore.\nClassifica marcatori negli incontri ufficiali.\nLa seguente tabella riporta i calciatori che hanno segnato almeno 500 gol in carriera in incontri ufficiali, considerando anche quelli nelle rispettive nazionali giovanili ed olimpiche e le reti messe a segno con le squadre riserve dei club (come ad esempio nel caso di Lionel Messi).Secondo l'organizzazione che raccoglie dati sul calcio RSSSF (ultimo aggiornamento del 31 dicembre 2021), Erwin Helmchen guida la classifica dei cannonieri all-time: il tedesco \u00e8 stato accreditato di oltre 987 marcature in 578 incontri (media iperbolica di 1,71 gol a partita). A molti calciatori presenti in tale elenco \u00e8 assegnato un numero di gol che per\u00f2 non trova riscontro in altre fonti, poich\u00e9 sono inclusi nel computo i match (ritenuti non ufficiali) disputati con rappresentative regionali, militari, della lega, cittadine e senior (ex giocatori).La IFFHS, organismo di statistica riconosciuto dalla FIFA, il 9 febbraio 2021 ha redatto una graduatoria che comprendeva solamente le gare giocate con i club, dove al primo posto si trovava Rom\u00e1rio (689 marcature), ed il 1\u00ba marzo seguente una complessiva, nella quale davanti a tutti figurava Cristiano Ronaldo.\nLa FIFA stessa attesta che Josef Bican sia il pi\u00f9 prolifico bomber della storia, con almeno 805 reti, mentre la federcalcio ceca gliene attribuisce 821. Tuttavia, i referti dell'epoca riportano un gol in meno per Bican nella Coppa Mitropa. \u00c8 facile notare la scarsa uniformit\u00e0 tra classifiche, quindi nella graduatoria seguente si tenta di basarsi su fonti sufficientemente sicure e accurate da un punto di vista storico e di referti ufficiali.\nI calciatori ancora in attivit\u00e0 appaiono in grassetto.Le fonti dei giocatori con l\u2019asterisco non sono certe: reti e presenze potrebbero essere maggiori.\n\"Dati aggiornati al 26 febbraio 2022\".\nClassifica marcatori negli incontri ufficiali di prime squadre e nazionali maggiori.\nDi seguito sono riportati i primi dieci posti di questa speciale graduatoria, in cui si considerano solamente le reti realizzate dai calciatori in incontri ufficiali con le squadre di club (esclusi i settori giovanili ma comprendendo le squadre B e C) e le proprie selezioni nazionali maggiori (trascurando quelle giovanili e olimpiche), questo per uniformare gli anni recenti alle epoche passate, in cui non esistevano selezioni composte da giovani e fuori quota per le Olimpiadi o Under-21, Under-23 o Under-20.\nIn grassetto sono riportati i giocatori ancora in attivit\u00e0.\n\"La classifica \u00e8 aggiornata al 15 febbraio 2021.\"\nClassifica marcatori negli incontri ufficiali e non ufficiali.\nLe statistiche sopra esposte variano se al computo vengono aggiunte le amichevoli e le partite non riconosciute dalle federazioni, fatto che aumenta \u2014 talvolta \u2014 il numero di gol segnati da un calciatore. La FIFA riconosce ufficialmente al brasiliano Pel\u00e9 il titolo di miglior marcatore della storia, malgrado l'effettiva quantit\u00e0 di realizzazioni sia stata oggetto di dibattito. Considerando le sole competizioni ufficiali, il numero di gol (stimato in oltre marcature) viene ridotto a 757.\nNell'elenco sottostante sono riportati i giocatori con almeno gol complessivi.\nCasi controversi.\nOltre a quelli sopracitati, per altri calciatori si \u00e8 parlato del millesimo gol, senza per\u00f2 che ci fossero dati verificabili a supporto. Questi sono:"}
{"id": "4553511", "revid": "59184261", "url": "https://it.wikipedia.org/wiki?curid=4553511", "title": "Sorgente idrica", "text": ""}
{"id": "4553521", "revid": "3791", "url": "https://it.wikipedia.org/wiki?curid=4553521", "title": "Madeleine de La Tour d'Auvergne", "text": ""}
{"id": "4553522", "revid": "59184407", "url": "https://it.wikipedia.org/wiki?curid=4553522", "title": "Rituale di purificazione", "text": ""}
{"id": "4553525", "revid": "287204", "url": "https://it.wikipedia.org/wiki?curid=4553525", "title": "Kup NS BiH 1994-1995", "text": "La Kup Nogometnog saveza Bosne i Hercegovine 1994-1995 \u00e8 stata la prima edizione della coppa dei Bosgnacchi (le altre etnie della Bosnia Erzegovina disputavano altre coppe: la Kup Herceg-Bosne per i croati e la Kup Republike Srpske per i serbi) e si \u00e8 conclusa con la vittoria finale del , al suo primo titolo.\nLa competizione venne disputata, al pari del campionato, tra le squadre appartenenti alla zona della Bosnia ed Erzegovina governata dalle forze musulmane, in quanto sia la Repubblica Croata dell'Erzeg-Bosnia che la Repubblica Serba di Bosnia ed Erzegovina organizzarono propri campionati e coppe non riconosciute dalla UEFA.\nFinale.\nDel torneo \u00e8 noto solo il risultato della finale. A fine partita, il presidente della federazione Bajro Ba\u010di\u0107 ha consegnato la coppa al capitano e match-winner del \u010celik Sabahudin Bujak."}
{"id": "4553528", "revid": "438678", "url": "https://it.wikipedia.org/wiki?curid=4553528", "title": "Marcatori per numero di gol realizzati in incontri ufficiali", "text": ""}
{"id": "4553529", "revid": "486946", "url": "https://it.wikipedia.org/wiki?curid=4553529", "title": "Coppa di Bosnia ed Erzegovina 1994-1995", "text": ""}
{"id": "4553533", "revid": "103020512", "url": "https://it.wikipedia.org/wiki?curid=4553533", "title": "Insediamenti protostorici del Monte Capanne", "text": "I villaggi protostorici del Monte Capanne, situati nel settore occidentale dell'isola d'Elba, appartengono ad una fase dell'Et\u00e0 del Bronzo compresa tra il 1700 e il 1000 a.C.\nCollegati visivamente tra essi, erano situati su crinali e contrafforti del Monte Capanne e dei rilievi vicini, non distanti da corsi d'acqua a regime stagionale ed ubicati ad un'altitudine compresa tra i 400 e i 900 m. I reperti rinvenuti nei vari siti testimoniano una societ\u00e0 nettamente agricolo-pastorale: macine e macinelli in pietra lavica proveniente dall'Alto Lazio, pesi da telaio, rocchetti e fusaiole in argilla, vasi ingubbiati usati per bollire il latte, frammenti di fornelli fittili, pietre pomici verosimilmente usate per levigare le pelli e ciottoli marini usati come riscaldatori per il latte nella produzione di formaggi.\nGli insediamenti erano costituiti da capanne a pianta ellittica con basamento in pietra, corredate di copertura in legno ed argilla come documentato da rinvenimenti d'intonaco rinvenuti nel villaggio di San Bartolomeo (Chiessi). Le necropoli consistevano in piccole sepolture rupestri ricavate nelle numerose cavit\u00e0 dei massi monzogranitici del Monte Capanne.\nIn pi\u00f9 casi (Le Calanche, Le Mure, La Tabella) sono presenti basse cinte murarie edificate inglobando grosse formazioni rocciose.\nI materiali provenienti da questi siti sono conservati presso il Museo archeologico di Marciana."}
{"id": "4553545", "revid": "752999", "url": "https://it.wikipedia.org/wiki?curid=4553545", "title": "Naples Foot-Ball &amp; Cricket Club", "text": ""}
{"id": "4553546", "revid": "3791", "url": "https://it.wikipedia.org/wiki?curid=4553546", "title": "John Stewart (1481-1536)", "text": ""}
{"id": "4553550", "revid": "1758780", "url": "https://it.wikipedia.org/wiki?curid=4553550", "title": "Graham Elliot", "text": "Graham Elliot \u00e8 nato a Seattle, nello stato di Washington. All'et\u00e0 di 17 anni ha abbandonato la scuola e ha iniziato a lavorare come lavapiatti. Ha frequentato la scuola di cucina Johnson &amp; Wales University. Elliot ha due figli, Conrad e Jedediah, avuti con sua attuale moglie Allie. \nDa un precedente matrimonio ha un altro figlio, Mylo. Inoltre \u00e8 stato il pi\u00f9 giovane chef a ricevere 2 stelle Michelin.\nDal 2010 al 2015 \u00e8 stato giudice del reality show di \"MasterChef USA\", insieme a Gordon Ramsay e Joe Bastianich. Ha preso parte alla nona puntata della terza edizione di MasterChef Italia in qualit\u00e0 di ospite. In seguito \u00e8 diventato giudice dell'altro talent culinario Top Chef."}
{"id": "4553558", "revid": "1543377", "url": "https://it.wikipedia.org/wiki?curid=4553558", "title": "Basket-Hall (Krasnodar)", "text": "La Basket-Hall () \u00e8 un palazzo dello sport polivalente situato nella citt\u00e0 di Krasnodar. Fa parte di un complesso in costruzione chiamato \"Citt\u00e0 dello Sport\", in cui sar\u00e0 possibile organizzare gare di oltre 20 sport olimpici.\n\u00c8 la sede delle partite casalinghe del Lokomotiv Kuban.\nOltre agli eventi sportivi pu\u00f2 ospitare concerti, mostre, fiere ed altri eventi pubblici.\nIl complesso edilizio \u00e8 costituito da due grandi volumi: quello dell'arena principale ed una sala pi\u00f9 piccola che pu\u00f2 contenere 1500 spettatori."}
{"id": "4553588", "revid": "72396", "url": "https://it.wikipedia.org/wiki?curid=4553588", "title": "Contributo di solidariet\u00e0", "text": "Il contributo di solidariet\u00e0, in Italia nell'ambito della previdenza di primo pilastro con sistema di gestione a ripartizione \u00e8 la quota di pensione richiesta dagli enti stessi per finanziare la gestione del servizio in situazioni di disavanzo dovuto al debito pensionistico latente non pi\u00f9 sostenibile.\nIl contributo di solidariet\u00e0 non d\u00e0 diritto a future prestazioni pensionistiche.\nIl dibattito pubblico.\nAffrontare il dibattito sul contributo di solidariet\u00e0 significa affrontare il tema dei diritti acquisiti nel campo del diritto della previdenza sociale, sul quale ha inciso la percezione, nell'opinione pubblica, in ordine all'obsolescenza della giurisprudenza della Corte di Cassazione sull'intangibilit\u00e0 dei diritti acquisiti: percezione sicuramente dovuta alle modifiche al sistema pensionistico pubblico in Italia dopo la riforma delle pensioni Fornero.\nA ridosso delle riforma pensionistica intrapresa dal governo Monti, la stampa pose il problema delle posizioni previdenziali elevate e dell'opportunit\u00e0 del loro assoggettamento all'equivalente di un \"salary cap\".\nLa posizione speculare \u00e8 invece quella che vorrebbe lasciare senza alcun limite gli emolumenti previdenziali versati per le prestazioni lavorative ritenute produttive, e comprimere percentualmente, invece, le pensioni dei lavori ritenuti improduttivi.\nIl punto di equilibrio, nella legislazione italiana, fu trovato imponendo un contributo di solidariet\u00e0, misurato in percentuale su tutte le pensioni pi\u00f9 elevate, sia pubbliche che private.\nIl contributo di solidariet\u00e0 nella riforma delle pensioni Fornero.\nIl contributo di solidariet\u00e0, serve per finanziare gli enti previdenziali con sistema di gestione a ripartizione, andando direttamente ad integrare il patrimonio netto dell'ente. Non vi \u00e8 quindi un accantonamento del capitale versato a garanzia delle prestazioni future.\nLa legge Fornero provvedette, una prima volta, mediante l'introduzione del \"contributo di perequazione\", di cui alle seguenti disposizioni.\ncomma 21 - contributo di solidariet\u00e0 a carico dei pensionati dal 2012 al 2017\n21. A decorrere dal 1\u00ba gennaio 2012 e fino al 31 dicembre 2017 \u00e8\nistituito un contributo di solidariet\u00e0 a carico degli iscritti e dei\npensionati delle gestioni previdenziali confluite nel Fondo pensioni\nlavoratori dipendenti e del Fondo di previdenza per il personale di\nvolo dipendente da aziende di navigazione aerea, allo scopo di\ndeterminare in modo equo il concorso dei medesimi al riequilibrio dei\npredetti fondi. L'ammontare della misura del contributo \u00e8 definita\ndalla Tabella A di cui all'Allegato n. 1 del presente decreto-legge\ned \u00e8 determinata in rapporto al periodo di iscrizione antecedente\nl'armonizzazione conseguente alla legge 8 agosto 1995, n. 335, e alla\nquota di pensione calcolata in base ai parametri pi\u00f9 favorevoli\nrispetto al regime dell'assicurazione generale obbligatoria. Sono\nescluse dall'assoggettamento al contributo le pensioni di importo\npari o inferiore a 5 volte il trattamento minimo INPS, le pensioni e\ngli assegni di invalidit\u00e0 e le pensioni di inabilit\u00e0. Per le\npensioni a carico del Fondo di previdenza per il personale di volo\ndipendente da aziende di navigazione aerea l'imponibile di\nriferimento \u00e8 al lordo della quota di pensione capitalizzata al\nmomento del pensionamento. A seguito dell'applicazione del predetto\ncontributo sui trattamenti pensionistici, il trattamento\npensionistico medesimo, al netto del contributo di solidariet\u00e0\ncomplessivo non pu\u00f2 essere comunque inferiore a 5 volte il\ntrattamento minimo.\ncomma 24 - verifica della sostenibilit\u00e0 delle casse dei professionisti\n24. In considerazione dell'esigenza di assicurare l'equilibrio\nfinanziario delle rispettive gestioni in conformit\u00e0 alle\ndisposizioni di cui al decreto legislativo 30 giugno 1994, n. 509, e\nal decreto legislativo 10 febbraio 1996, n. 103, gli enti e le forme\ngestorie di cui ai predetti decreti adottano, nell'esercizio della\nloro autonomia gestionale, entro e non oltre il 30 settembre 2012,\nmisure volte ad assicurare l'equilibrio tra entrate contributive e\nspesa per prestazioni pensionistiche secondo bilanci tecnici riferiti\nad un arco temporale di cinquanta anni. Le delibere in materia sono\nsottoposte all'approvazione dei Ministeri vigilanti secondo le\ndisposizioni di cui ai predetti decreti; essi si esprimono in modo\ndefinitivo entro trenta giorni dalla ricezione di tali delibere.\nDecorso il termine del 30 settembre 2012 senza l'adozione dei\nprevisti provvedimenti, ovvero nel caso di parere negativo dei\nMinisteri vigilanti, si applicano, con decorrenza dal 1\u00ba gennaio\n2012: a) le disposizioni di cui al comma 2 del presente articolo\nsull'applicazione del pro-rata agli iscritti alle relative gestioni;\nb) un contributo di solidarieta', per gli anni 2012 e 2013, a carico\ndei pensionati nella misura dell'1 per cento.\nIl primo contenzioso costituzionale.\nLa sentenza della Corte Costituzionale 116/2013 provvide all'annullamento del contributo di solidariet\u00e0 come modificato dalla riforma Fornero: con la sentenza del 3/6/2013 la Corte dichiarava la norma illegittima, in quanto, non colpendo gli altri redditi da lavoro equiparabili ai trattamenti pensionistici elevati, violava sia il principio di eguaglianza formale che il principio di capacit\u00e0 contributiva ex artt. 3 e 53 Cost.\nIl contributo di solidariet\u00e0 nella legge di stabilit\u00e0 del governo Letta.\nL. 27 dicembre 2013, n. 147: Disposizioni per la formazione del bilancio annuale e pluriennale dello Stato (Legge di stabilit\u00e0 2014). (13G00191) (GU n.302 del 27-12-2013 - Suppl. Ordinario n. 87)\nComma 486 dell'art. 1 della L. 147/2013 (Finanziaria 2014)\n486. A decorrere dal 1\u00ba gennaio 2014 e per un periodo di tre anni,\nsugli importi dei trattamenti pensionistici corrisposti da enti\ngestori di forme di previdenza obbligatorie complessivamente\nsuperiori a quattordici volte il trattamento minimo INPS, \u00e8 dovuto\nun contributo di solidariet\u00e0 a favore delle gestioni previdenziali\nobbligatorie, pari al 6 per cento della parte eccedente il predetto\nimporto lordo annuo fino all'importo lordo annuo di venti volte il\ntrattamento minimo INPS, nonch\u00e9 pari al 12 per cento per la parte\neccedente l'importo lordo annuo di venti volte il trattamento minimo\nINPS e al 18 per cento per la parte eccedente l'importo lordo annuo\ndi trenta volte il trattamento minimo INPS. Ai fini dell'applicazione\ndella predetta trattenuta \u00e8 preso a riferimento il trattamento\npensionistico complessivo lordo per l'anno considerato. L'INPS, sulla\nbase dei dati che risultano dal casellario centrale dei pensionati,\nistituito con decreto del Presidente della Repubblica 31 dicembre\n1971, n. 1388, \u00e8 tenuto a fornire a tutti gli enti interessati i\nnecessari elementi per l'effettuazione della trattenuta del\ncontributo di solidariet\u00e0, secondo modalit\u00e0 proporzionali ai\ntrattamenti erogati. Le somme trattenute vengono acquisite dalle\ncompetenti gestioni previdenziali obbligatorie, anche al fine di\nconcorrere al finanziamento degli interventi di cui al comma 191 del\npresente articolo.\nIl secondo contenzioso costituzionale.\nLa novit\u00e0 del contributo del governo Letta, rispetto al contributo del 2011, \"fu la parziale destinazione dei proventi verso un fondo di solidariet\u00e0 per i cosiddetti esodati. Nel disegno del legislatore, tali risorse, infatti, non confluendo nelle casse dello Stato, bens\u00ec nelle singole gestioni previdenziali, venivano supposte configurare una prestazione patrimoniale imposta ex art. 23 Cost. e non un tributo\".\nCi\u00f2 nondimeno, anche questa seconda misura \u00e8 stata oggetto di ordinanze di remissione alla Corte costituzionale di questioni di costituzionalit\u00e0, decise il 5 luglio 2016 nel senso della loro infondatezza, con conseguente conferma delle previsioni della legge Letta."}
{"id": "4553596", "revid": "671029", "url": "https://it.wikipedia.org/wiki?curid=4553596", "title": "Futbol'nyj Klub Saljut", "text": "Il Futbol'nyj Klub Saljut (), meglio noto come Saljut o Saljut Belgorod, \u00e8 una societ\u00e0 calcistica russa con sede nella citt\u00e0 di Belgorod.\nStoria.\nLa squadra fu fondata nel 1960 con il nome di \"Cementnik\". Gioc\u00f2 in Pervaja Liga (seconda serie) nel 1960 e nel 1961. Dopo che la societ\u00e0 divenne parte del gruppo sportivo dello Spartak gioc\u00f2 nuovamente in seconda serie nel 1964. Dopo la riorganizzazione del campionato sovietico avvenuta nel 1971 la squadra gioc\u00f2 ininterrottamente in Vtoraja Liga (terza serie).\nNel 1992 la societ\u00e0 (che dal 1970 aveva assunto il nome di \"Saljut\") acquis\u00ec la denominazione di \"Energoma\u0161\" e partecip\u00f2 alla prima edizione della Pervaja liga russa. Giunse sedicesima in classifica e retrocesse. Dopo varie vicissitudini economiche e sportive la squadra, tornata a chiamarsi Saljut, riusc\u00ec a tornare in seconda serie nel 2005. Dopo anni di permanenza in tale campionato, la squadra sub\u00ec la retrocessione nell'edizione del 2010. Dopo la vittoria nella Vtoroj divizion dell'anno seguente la societ\u00e0 \u00e8 tornata in seconda serie.\nNel febbraio 2014, a ritorno dalla pausa invernale, la squadra si ritira dalla PFN Ligi a causa di gravi problemi finanziari e i contratti dei giocatori vengono sciolti con decisione da parte di entrambe le parti."}
{"id": "4553603", "revid": "228587", "url": "https://it.wikipedia.org/wiki?curid=4553603", "title": "Michael Evans", "text": ""}
{"id": "4553607", "revid": "300067", "url": "https://it.wikipedia.org/wiki?curid=4553607", "title": "Mike Evans", "text": ""}
{"id": "4553611", "revid": "767487", "url": "https://it.wikipedia.org/wiki?curid=4553611", "title": "Lucas Zen", "text": "Carriera.\nHa giocato 42 partite nella prima divisione brasiliana con il , con cui nella stagione 2011-2012 ha anche giocato 3 partite in Coppa Sudamericana."}
{"id": "4553612", "revid": "287204", "url": "https://it.wikipedia.org/wiki?curid=4553612", "title": "Kelly Jennings", "text": "Carriera professionistica.\nJenning fu scelto nel corso del primo giro del Draft 2006 dai Seattle Seahawks. Nella sua stagione da rookie mise a segno 40 tackle e un intercetto, partendo come titolare a causa degli infortuni dei propri compagni nella partita del primo turno di playoff vinta contro i Dallas Cowboys. Nella stagione successiva, Kelly ebbe un'ottima annata con 57 tackle e 12 passaggi deviati. Il 29 agosto 2011 fu scambiato coi Cincinnati Bengals, con cui disput\u00f2 una stagione prima di venire svincolato.\nVittorie e premi.\n\"Nessuno\""}
{"id": "4553615", "revid": "2206963", "url": "https://it.wikipedia.org/wiki?curid=4553615", "title": "Santuario del Selvaggio", "text": "Il santuario di Nostra Signora di Lourdes al Selvaggio \u00e8 un santuario mariano-cattolico situato nella frazione \"Selvaggio\" del comune italiano di Giaveno, in Piemonte, a circa 25\u00a0km a ovest da Torino. Fu eretto nel 1926 e dedicato alla Madonna di Lourdes; dal 1998 \u00e8 affidato all'Ordine religioso dei Paolini (O.S.P.P.E.). \nIl luogo.\nLa frazione \"Selvaggio\" \u00e8 situata in Val Sangone, sulle alture settentrionali tra i comuni di Giaveno e di Coazze. Il toponimo deriva dai termini occitani \"serre\", che significa \"altura\", e \"vacho\", che significa \"mucca\", quindi \"altura delle mucche\", ovvero alpeggio, luogo di pascolo per bovini durante la bella stagione, anche se l'agglomerato di case rimane su una quota intorno a 680 metri s.l.m. \nStoria.\nSi ha notizia di un insediamento abitativo fin dal 1513 e, dal 1608, della costruzione di una primitiva cappella devozionale mariana, dotata di un modesto campanile e due statue lignee, raffiguranti sant'Antonio Abate e san Rocco, unici reperti rimasti di quell'epoca.\nNel 1908, la cappella, ormai divenuta fatiscente, accolse il teologo Carlo Bovero, docente nel piccolo Seminario di Giaveno (l'attuale casa di riposo), ove qui, cos\u00ec come in altre borgate circostanti, celebrava spesso la messa festiva. Di forte intelligenza organizzativa, riusc\u00ec a coinvolgere la popolazione nell'iniziativa della costruzione di una nuova chiesa. Con le sovvenzioni dei devoti e l'appoggio dell'allora cardinale Richelmy dell'arcidiocesi di Torino, interpell\u00f2 l'architetto salesiano bresciano Giulio Valotti, che stese immediatamente il progetto. Come fu strutturata la prima chiesa lo si pu\u00f2 vedere ancor oggi nel disegno a calco collocato in fondo alla loggia dell'Ospizio Cardinale Richelmy, definita come il \"granum sinapis\" (granello di senapa). Ancora vengono ricordati uomini e donne di ogni et\u00e0 che, come in processione, si recavano al Rio Ollasio per portare pietre e sabbia verso il cantiere. A monte della borgata, la cava di pietra cominci\u00f2 a vedere un susseguirsi degli scalpellini che, sotto la guida dei fratelli Mollar, cesellarono letteralmente i pregevoli capolavori che ornano la parte esterna del santuario. Costruita a tempo di primato, la prima versione della chiesa fu consacrata dallo stesso cardinale Richelmy il 22 agosto 1909, e dedicata al culto mariano di Nostra Signora di Lourdes. Soltanto un anno dopo, venne inaugurata anche la statua dedicata alla Madonna Incoronata, posta nel cortile adiacente. La risonanza di questo sito giunse addirittura al soglio Pontificio, e lo stesso papa Pio X cos\u00ec scrisse allo stesso Bovero: \nNel maggio 1915 si prese la decisione di rifare quasi completamente la chiesa, in modo da ampliarla nell'imponente santuario che si vede oggi. Il lungimirante Valotti aveva gi\u00e0 in tasca i progetti, prevedendone gi\u00e0 l'ampliamento. L'esecuzione tecnica dei lavori fu affidata al capomastro coazzese Andrea Bramante verso la fine dell'anno 1915. Si form\u00f2 un Comitato di Dame patronesse, tra cui emerse ben presto la nobile figura di Carolina Martirolo. Anche il commendator Alfonso Zappata, definito \u00abil cavaliere della Madonna\u00bb, fu sempre molto prodigo di aiuti. Purtroppo, la prima guerra mondiale rallent\u00f2 i lavori di costruzione del santuario, che ripresero subito dopo il 1918. Il santuario odierno fu consacrato dall'arcivescovo Giuseppe Gamba sabato 21 agosto 1926, ed aperto al culto domenica 22 agosto dello stesso anno.\nAgli inizi degli anni trenta la decorazione degli interni fu affidata al professor Antonio Mario Guglielmino e al cugino Maurizio Guglielmino, pittori di ornati di chiese e palazzi nobili in Torino e provincia, che insegnavano Ornato alle Scuole Operaie san Carlo di Torino, vere istituzioni per la citt\u00e0, poich\u00e9 formavano gli autori delle eccellenze piemontesi. Antonio Mario fece i disegni dei decori interni e delle volte. Alla realizzazione lavoravano pi\u00f9 di cento operai.\nDescrizione.\nLa chiesa fu disegnata dal Valotti in puro stile neoromanico (che richiama il Romanico lombardo), con una pianta a croce latina lunga 48\u00a0m, sulla quale si sviluppano l'aula a tre navate, il transetto, sormontato da una cupola alta 32\u00a0m, e il presbiterio. \nEsterni.\nL'edificio \u00e8 costituito da una facciata minore laterale (a nord), che richiama il disegno di quella frontale principale. Le pareti esterne all'edificio sono in pietra lavorata, mentre ai due lati si elevano le due torri campanarie, che raggiungono l'altezza di ben 52\u00a0m ciascuna. Su quella di sinistra fu montato un orologio a \"carillon\", sopra il quale furono poste sei campane, la principale delle quali, denominata \"La Vittoria\", ha un diametro alla base di 1,42\u00a0m e un peso di 20\u00a0quintali.. Sul portone \u00e8 raffigurato un mosaico raffigurante \"De Marie concezione\", sormontato da vetrate e da un rosone a otto petali, simile a quello della facciata laterale. Otto sono anche i lati della cupola posteriore. Ai lati esterni dell'ingresso principale \u00e8 altres\u00ed presente un bassorilievo in bronzo e un mezzobusto del fondatore Carlo Bovero, pi\u00f9 un'opera, sempre in bronzo, dedicata ai militari valsangonesi del 3\u00ba Reggimento alpini, che si distinsero proprio nel periodo di costruzione della chiesa.\nSul lato sud-ovest dell'edificio \u00e8 presente l'elegante parco interno, con l'ospizio Richelmy, che funge da foresteria, e l'asilo Maria Zappata, anch'esso ad oggi utilizzato come foresteria. Dall'altro lato del santuario la Casa Missionaria, inaugurata dal cardinale Gamba nel 1926, fu utilizzata dagli amministratori del santuario fino al 1990, allorch\u00e9 pass\u00f2 alle dirette dipendenze della Curia Torinese. Ristrutturato completamente da quest'ultima, l'edificio prese il nome di \"Fondazione Pugno\", ed \u00e8 adibito a casa di riposo per anziani.\nInterni.\nCome per l'esterno, anche all'interno della chiesa il tema predominante \u00e8 la finestra lunga con gli archi a tutto sesto. Il presbiterio si chiude con una balaustra di colonnine che misurano 52\u00a0m in lunghezza. L'altare maggiore monumentale in marmo fu posto sul fondo dell'abside, quest'ultima costituita da tre vetrate. Qui venne anche posta una statua della Madonna di Lourdes. Una galleria, che corre lungo tutta la zona dell'abside, ospita due statue dell'antica cappella (1608), rappresentanti i santi Antonio abate e Rocco, un bassorilievo dell'arcivescovo Richelmy, che consacr\u00f2 la prima versione della chiesa (1909), le spoglie mortali dello stesso Carlo Bovero e numerosi quadri ex voto. L'altare centrale invece, viene usato per la celebrazione della Messa \"versus populum\", secondo i dettami della riforma liturgica; interamente ligneo, fu decorato con otto figure di angeli e posto al centro del presbiterio.\nUn braccio della pianta a croce latina invece \u00e8 occupato dalla \"grotta\", realizzata ad imitazione della grotta di Massabielle di Lourdes, dinnanzi alla quale sono due statue rappresentanti San Paolo primo eremita (lato sinistro) e san Padre Pio (lato destro); la chiesa ha un'unica cappella laterale, a pianta quadrata, sita al fondo della navata destra, quest'ultima dedicata a Santa Maria Bernardetta Soubirous. Questa cappella ha una volta ogivale ed \u00e8 interamente affrescata, contiene un altare sul lato sinistro ed una statua della santa.\nNel 2011 inoltre, fu eretto, su una parete della navata, un altare dedicato al santo papa Giovanni Paolo II."}
{"id": "4553622", "revid": "755885", "url": "https://it.wikipedia.org/wiki?curid=4553622", "title": "Non cambier\u00f2 mai (Baby K)", "text": "Non cambier\u00f2 mai \u00e8 un singolo della rapper italiana Baby K, il terzo estratto dal primo album in studio \"Una seria\" e pubblicato il 5 aprile 2013.\nDescrizione.\nIl testo \u00e8 stato composto dalla rapper stessa insieme al rapper italiano Marracash e ha visto la partecipazione vocale di quest'ultimo. Musicalmente il brano presenta sonorit\u00e0 tribali con un ritornello pop.\nVideo musicale.\nIl videoclip, nel quale sono presenti entrambi i cantanti, \u00e8 presente sulla piattaforma Vevo e supera le 15 milioni di visualizzazioni."}
{"id": "4553623", "revid": "116851007", "url": "https://it.wikipedia.org/wiki?curid=4553623", "title": "Dana DeArmond", "text": "Biografia.\nDurante l'adolescenza, Dana \u00e8 stata un'abile pattinatrice, partecipando a due competizioni nazionali e militando nella stessa societ\u00e0 sportiva di Sunny Lane. Dopo aver lavorato quale ballerina di strada a Disney World e come spogliarellista in numerosi locali in Florida e California, inizia ad apparire in video bondage amatoriali sul web cosicch\u00e9, ancora prima di lavorare nell'industria pornografica, aveva raggiunto la popolarit\u00e0, con oltre 300.000 contatti sul proprio account Myspace.\nDana debutta nell'hard nel 2005, e da allora \u00e8 apparsa in oltre 300 film (tra cui il recente \"Evil Head\", con Joanna Angel).\nDeArmond ha diretto due film documentari pornografici, in cui aiuta giovani aspiranti attori e attrici ad entrare nell'industria pornografica: essi si intitolano \"Dana DeArmond Does the Internet\" e \"Dana DeArmond's Role Modeling\".\nHa inoltre tenuto conferenze sul settore cinematografico in cui lavora alle universit\u00e0 di Irvine e Santa Barbara, entrambe situate in California.\nHa posato per i libri fotografici \"\" di Michael Grecco e \"L.A. Bondage\" di Dave Naz.\nNel gennaio 2007 la sua casa fu distrutta da un incendio, e diversi suoi colleghi organizzarono delle raccolte fondi per risarcirla della perdita.\nNel 2010 present\u00f2 gli Urban X Awards, con la collega Misty Stone."}
{"id": "4553628", "revid": "767487", "url": "https://it.wikipedia.org/wiki?curid=4553628", "title": "H\u00e5kon Asker\u00f8d", "text": "Carriera.\nClub.\nAsker\u00f8d vest\u00ec la maglia del Moss.\nNazionale.\nConta una presenza per la . Il 3 novembre 1935, infatti, fu in campo nella sconfitta per 0-2 contro la ."}
{"id": "4553631", "revid": "59185922", "url": "https://it.wikipedia.org/wiki?curid=4553631", "title": "Mallcore", "text": ""}
{"id": "4553633", "revid": "767487", "url": "https://it.wikipedia.org/wiki?curid=4553633", "title": "Knut Andersen (calciatore 1908)", "text": "Carriera.\nClub.\nAndersen gioc\u00f2 con la maglia del Frigg.\nNazionale.\nConta una presenza per la . Il 19 giugno 1930, infatti, fu in campo nella vittoria per 3-0 contro la ."}
{"id": "4553634", "revid": "59185957", "url": "https://it.wikipedia.org/wiki?curid=4553634", "title": "Veicolo terrestre", "text": ""}
{"id": "4553637", "revid": "767487", "url": "https://it.wikipedia.org/wiki?curid=4553637", "title": "Sverre Andersen (calciatore 1893)", "text": "Carriera.\nClub.\nAndersen gioc\u00f2 con la maglia dell'Odd.\nNazionale.\nConta 2 presenze per la . Esord\u00ec il 26 ottobre 1913, nel pareggio per 1-1 contro la ."}
{"id": "4553639", "revid": "773636", "url": "https://it.wikipedia.org/wiki?curid=4553639", "title": "Poiano", "text": ""}
{"id": "4553642", "revid": "547992", "url": "https://it.wikipedia.org/wiki?curid=4553642", "title": "Giovanna Maldotti", "text": "Biografia.\nDopo l'esordio da valletta nel 1980, ha condotto svariati programmi sulla Rai, tra cui la rubrica sportiva \"Vinovo Corre\" (1981-82), il contenitore mattutino di Rai 2 \"Week-end\" (1987-88) e la rubrica di moda a cura di Vittorio Corona \"1990 Mode - 50 minuti di attualit\u00e0 e costume\" (1990). Ha inoltre lavorato anche per Telepi\u00f9 come annunciatrice e conduttrice di rubriche di approfondimento.\nMolti la ricordano per aver partecipato al film \"Impiegati\" di Pupi Avati nel ruolo di Marcella, bellissima e giovane impiegata di banca. Successivamente sempre con Pupi Avati ha recitato nel film \"Ultimo minuto\".\nDopo aver lasciato il mondo dello spettacolo, ha aperto un negozio di abbigliamento femminile a Torino."}
{"id": "4553646", "revid": "574302", "url": "https://it.wikipedia.org/wiki?curid=4553646", "title": "Prix du second r\u00f4le", "text": "Il Prix du second r\u00f4le \u00e8 un ex premio del Festival di Cannes. Solo per tre edizioni, dal 1979 al 1981 \u00e8 stato assegnato il premio aggiuntivo alla migliore interpretazione secondaria, sia in campo maschile che in quello femminile tra quelle presenti nei film in concorso. \nNel 1991 viene assegnato eccezionalmente solo in campo maschile. "}
{"id": "4553648", "revid": "28592", "url": "https://it.wikipedia.org/wiki?curid=4553648", "title": "Pianura Veronese", "text": ""}
{"id": "4553655", "revid": "311148", "url": "https://it.wikipedia.org/wiki?curid=4553655", "title": "Presidente della Commissione Ue", "text": ""}
{"id": "4553656", "revid": "767487", "url": "https://it.wikipedia.org/wiki?curid=4553656", "title": "John B\u00f8hleng", "text": "Carriera.\nClub.\nB\u00f8hleng gioc\u00f2 con le maglie di Hugin, D\u00e6hlenengen e Skeid.\nNazionale.\nConta una presenza per la . Il 20 giugno 1933, infatti, fu in campo nella vittoria per 4-2 contro una selezione amatoriale ungherese."}
{"id": "4553657", "revid": "22475", "url": "https://it.wikipedia.org/wiki?curid=4553657", "title": "Lapide tombaria", "text": ""}
{"id": "4553666", "revid": "767487", "url": "https://it.wikipedia.org/wiki?curid=4553666", "title": "Didrik Christensen", "text": "Carriera.\nClub.\nChristensen gioc\u00f2 con la maglia dell'Odd.\nNazionale.\nConta 2 presenze per la . Esord\u00ec l'11 giugno 1933, nel pareggio per 2-2 contro la ."}
{"id": "4553675", "revid": "767487", "url": "https://it.wikipedia.org/wiki?curid=4553675", "title": "Il passaporto giallo", "text": "Il passaporto giallo (\"The Yellow Ticket\") \u00e8 un film del 1931 diretto da Raoul Walsh.\n\u00c8 un film drammatico statunitense con Elissa Landi, Lionel Barrymore e Laurence Olivier. \u00c8 basato sul lavoro teatrale \"The Yellow Ticket\" di Michael Morton, andato in scena a Broadway il 20 gennaio 1914 all'Eltinge 42nd Street Theatre con John Barrymore.\nIl film \u00e8 il remake di \"The Yellow Ticket\" del 1918, diretto da William Parke con Fannie Ward e Warner Oland.\nTrama.\nMaria Kalish, giovane ebrea che vive a Kiev, \u00e8 informata che il padre, detenuto per motivi politici a San Pietroburgo, sta morendo. Per poterlo raggiungere l'unico modo che ha \u00e8 quello di chiedere un passaporto \"giallo\", che contraddistingue le prostitute e consente loro di girare liberamente in Russia. Maria si adatta a tale umiliazione e chiede ed ottiene tale carta, ma quando arriva a San Pietroburgo il padre \u00e8 gi\u00e0 spirato. Sconvolta dal dolore, dimentica di segnalare la sua presenza e viene arrestata.\nQuando \u00e8 rilasciata, la vergogna le impedisce di tornare a Kiev, e vaga tra molte vicissitudini dovute al suo \"status\" per l'immensa Russia. Per fortuna incontra Julian Rolphe, giornalista inglese, di cui diventa la segretaria. Le notizie che Maria fornisce a Julian lo fanno diventare un reporter famoso, ma attirano l'attenzione della Polizia zarista che individua la giovane come una spia. Il lascivo Andreiev, capo della Polizia, la fa quindi arrestare, ma poi tenta di approfittare di lei, a questo consente a Maria di ucciderlo e sfuggirgli. Mentre tutto precipita con la scoppio della guerra, lei e Julian riescono a fuggire dalla Russia in aeroplano.\nProduzione.\nIl film, diretto da Raoul Walsh su una sceneggiatura di Guy Bolton e Jules Furthman e un soggetto di Michael Morton, fu prodotto dallo stesso Walsh per la Fox Film Corporation e girato da met\u00e0 luglio a fine agosto 1931.\nDistribuzione.\nIl copyright del film, richiesto dalla Fox Film Corp., fu registrato il 7 ottobre 1931 con il numero LP2595.\nIl film fu distribuito con il titolo \"The Yellow Ticket\" negli Stati Uniti dal 30 ottobre 1931 dalla Fox Film Corporation.\nIn Italia, il film ottenne il visto di censura numero 27304.\nAltre distribuzioni:\nPromozione.\nLa tagline \u00e8: \"Helpless, hopeless, in heartless Russia\"."}
{"id": "4553677", "revid": "46931", "url": "https://it.wikipedia.org/wiki?curid=4553677", "title": "Passaporto giallo", "text": ""}
{"id": "4553678", "revid": "767487", "url": "https://it.wikipedia.org/wiki?curid=4553678", "title": "Gunnar Christensen", "text": "Carriera.\nClub.\nChristensen gioc\u00f2 con la maglia dell'Odd.\nNazionale.\nConta 9 presenze per la . Esord\u00ec il 29 maggio 1927, nella sconfitta per 0-1 contro la ."}
{"id": "4553680", "revid": "767487", "url": "https://it.wikipedia.org/wiki?curid=4553680", "title": "CRS Hall", "text": "La CRS Hall, abbreviazione di centro ricreativo e sportivo hall (in polacco: Hala Centrum Rekreacyjno-Sportowe) \u00e8 un palazzo dello sport polivalente situato nella citt\u00e0 di Zielona G\u00f3ra. Pu\u00f2 ospitare partite di basket, pallavolo, calcetto e pallavolo oltre ad eventi ricreativi e culturali.\nHa una capacit\u00e0 massima di 6080 posti, di questi mille sono ricavati da tribune mobili che vengono usate in caso di necessit\u00e0.\n\u00c8 la sede delle partite casalinghe del Basket Zielona G\u00f3ra."}
{"id": "4553682", "revid": "1305772", "url": "https://it.wikipedia.org/wiki?curid=4553682", "title": "The Yellow Ticket", "text": ""}
{"id": "4553688", "revid": "709565", "url": "https://it.wikipedia.org/wiki?curid=4553688", "title": "Wladimiro Ganzarolli", "text": "Biografia.\nNato a Piacenza d'Adige, ha studiato al Conservatorio Benedetto Marcello di Venezia con Iris Adami Corradetti. Ha fatto il suo debutto al Teatro Nuovo di Milano, come Mephisto nel \"Faust\" nel 1958 e nello stesso anno ha cantato in tre concerti per il Teatro La Fenice. L'anno seguente, \u00e8 apparso al Festival dei Due Mondi ne Il duca d'Alba di Donizetti. Alla Piccola Scala nel 1960 \u00e8 Il giudice ne Il revisore di Werner Egk, nello stesso anno fa la sua prima apparizione al Teatro alla Scala ne La Messa del Venerd\u00ec Santo di Giorgio Federico Ghedini con Adriana Lazzarini e nel gennaio 1961 \u00e8 alla Piccola Scala nel ruolo del Conte nella prima di Nina, o sia La pazza per amore di Paisiello con Graziella Sciutti, Luigi Alva e Rolando Panerai.\nHa fatto il suo debutto operistico al Teatro alla Scala nel marzo 1961 come Raito nella prima rappresentazione assoluta de \"Il calzare d'argento\" di Ildebrando Pizzetti con Giuseppe Di Stefano e Panerai, in aprile \u00e8 Bottom nella prima di Sogno d'una notte d'estate di Benjamin Britten con Carlo Cava e Gabriella Tucci, in giugno L'arcivescovo di Reims/Il vescovo di Beauvais/Il podest\u00e0 di Rouen nella prima di Giovanna d'Arco di Marco Enrico Bossi con Raina Kabaivanska ed in dicembre Sir John Falstaff (Verdi) nella prima con Panerai, Alfredo Kraus, Ivo Vinco, la Tucci, Renata Scotto, Fedora Barbieri e Fiorenza Cossotto, nel 1962 in febbraio Don Parmenione nella prima di L'occasione fa il ladro con la Cossotto e Pantalone in Turandot di Ferruccio Busoni con la Kabaivanska e Panerai, in maggio ha preso parte alla prima di Gli ugonotti di Meyerbeer, come Il Conte di Nevers con Joan Sutherland, la Simionato, Nicolai Ghiaurov e la Cossotto ed in dicembre nella prima di Semiramide (Rossini), come Assur con la Sutherland e la Simionato, nel 1963 in gennaio Il Kenita H\u00e8ver nella prima di \"Debora e Jaele\" di Pizzetti con la Barbieri, Clara Petrella e la Lazzarini, in marzo Leporello nella prima di Don Giovanni (opera) con Ghiaurov, Leontyne Price, Alva, Elisabeth Schwarzkopf, Mirella Freni e Panerai, in giugno Al\u00ec Bab\u00e0 nella prima di Al\u00ec Bab\u00e0 di Luigi Cherubini con Kraus, nel 1964 in gennaio L'orafo di Cardillac nella prima di Cardillac di Paul Hindemith, in marzo Il Dottore Dulcamara nella prima di L'elisir d'amore con la Freni, Di Stefano e Panerai e Don magnifico nella prima di La Cenerentola con Panerai e la Simionato, in aprile Figaro nella prima di Le nozze di Figaro con Sesto Bruscantini, la Freni e la Cossotto, nel 1965 Guglielmo nella prima di Cos\u00ec fan tutte con Alva e Bruscantini, nel 1967 Lo zio Salvatore nella prima di La vita breve (La vida breve) e sostituisce Ghiaurov nel ruolo di Mefistofele in \"Faust\" diretto da Georges Pr\u00eatre e nel 1968 \u00e8 Il sergente Sulpizio nella prima di La figlia del reggimento con Luciano Pavarotti e la Freni.\nNel 1960 \u00e8 Colline ne La boh\u00e8me al Teatro Verdi (Trieste) ed Il Re in Aida nell'Arena di Verona con la Simionato, la Cossotto, Carlo Bergonzi e Vinco.\nHa cantato ampiamente in Italia a Verona, Roma, Firenze, Venezia, Torino, Bologna e Napoli.\nNel novembre 1964, ha iniziato una lunga collaborazione con il Wiener Staatsoper, debuttando come Leporello in Don Giovanni e dopo pochi giorni Figaro ne Le nozze di Figaro, ruolo questo che sar\u00e0 quello maggiormente rappresentato a Vienna con 45 recite fino al 1972 ed apparendo nel 1965 Ferrando ne Il trovatore e Colline ne La boh\u00e8me con Wilma Lipp, nel 1966 Sir John Falstaff con Panerai e Baron Scarpia in Tosca (opera) con Gianfranco Cecchele, nel 1967 Escamillo in Carmen (opera), Alfio in Cavalleria rusticana (opera) e M\u00e9phistoph\u00e9l\u00e8s in Faust, nel 1969 Ottone ne L'incoronazione di Poppea e nel 1971 Graf Des Grieux in Manon (Massenet). Complessivamente Ganzarolli prese parte a 139 rappresentazioni viennesi.\nNel 1965 \u00e8 Figaro ne Le nozze di Figaro al Teatro dell'Opera di Roma con la Sciutti diretto da Carlo Maria Giulini.\nNel 1965, ha fatto il suo debutto alla Royal Opera House di Londra come Figaro ne Le nozze di Figaro diretto da Colin Davis, nel 1968 \u00e8 Guglielmo in Cos\u00ec fan tutte con Lucia Popp diretto da Georg Solti e nel 1969 Leporello in Don Giovanni con Tito Gobbi.\nNel 1968 \u00e8 John Falstaff nella ripresa nel Teatro Donizetti di Bergamo con Adriana Lazzarini.\n\u00c8 apparso anche a Grand Th\u00e9\u00e2tre de Monte Carlo, al Gran Teatre del Liceu di Barcellona, al Teatro Nacional de S\u00e3o Carlos di Lisbona, al Teatro Col\u00f3n di Buenos Aires ed alla Dallas Opera.\nAll'Opera di Chicago nel 1974 \u00e8 Don Pasquale con Kraus ed Ileana Cotruba\u0219.\nAncora al Teatro La Fenice nel 1975 \u00e8 Don Pasquale e Sulpizio ne La figlia del reggimento con Kraus, la Freni ed Angelo Nosotti, nel 1978 Figaro ne Le nozze di Figaro, nel 1979 Don Alfonso in Cos\u00ec fan tutte ossia la scuola degli amanti e nel 1980 Papageno ne Il flauto magico con Cesare Siepi.\nAnche se ha cantato una vasta gamma di ruoli, Mozart e Rossini erano sempre al centro del suo repertorio dove il suo talento comico, la voce ampia e la chiara dizione sono stati mostrati in particolare come Figaro, Leporello, Guglielmo in Cos\u00ec fan tutte, Mustafa ne L'italiana in Algeri, Selim ne Il turco in Italia e Dandini ne La Cenerentola. Egli ha anche goduto di notevole successo come Ottone ne L'incoronazione di Poppea di Monteverdi."}
{"id": "4553692", "revid": "767487", "url": "https://it.wikipedia.org/wiki?curid=4553692", "title": "Il mio ragazzo", "text": "Il mio ragazzo (\"Young Donovan's Kid\") \u00e8 un film del 1931, oggi apparentemente perduto, diretto da Fred Niblo.\n\u00c8 un film drammatico statunitense con Richard Dix, Marion Shilling e Jackie Cooper. \u00c8 il primo film girato da Cooper dopo il grande successo riscosso in \"Skippy\" (1931), che gli aveva valso la nomina all'Oscar. La giovane star \u00e8 per la prima volta impegnata in un ruolo drammatico e non pi\u00f9 comico, che gi\u00e0 anticipa nel rapporto con il protagonista Richard Dix quegli elementi che decreteranno la sua consacrazione definitiva ne \"Il campione\" (1931) al fianco di Wallace Beery.\nTrama.\nJim Donovan \u00e8 a capo di una banda di gangster a New York negli anni venti. Quando un altro gangster, Ben Murray, viene ucciso in uno scontro a fuoco tra bande rivali, Donovan si prende cura di allevare suo figlio, Midge Murray, con l'aiuto di un sacerdote, padre Dan, e della giovane Kitty Costello. Donovan viene lentamente trasformato dall'effetto che sia Midge che Kitty hanno per lui. I due giovani si innamorano. Donovan abbandona il crimine e si impegna in un lavoro onesto.\nMidge per\u00f2 viene portato via in una casa di correzione. Donovan \u00e8 devastato e perde la testa, dichiarando guerra alle autorit\u00e0. Tuttavia, Kitty riesce a placarlo. Mentre Donovan attende ora con impazienza il ritorno di Midge, Kitty viene derubata di 5.000 dollari che stava trasportando dalla ferriera alla banca. La polizia arresta Donovan, sospettandolo del furto. Donovan fugge dalla custodia della polizia e rintraccia i veri colpevoli che hanno perpetrato la rapina. Si riprende il denaro, ma nel processo \u00e8 gravemente ferito in uno scontro a fuoco.\nPrima di crollare, Donovan riesce a restituire i fondi rubati alla polizia. Lui e Kitty dichiarano il loro amore l'uno per l'altro, e la polizia gli promette che a breve potr\u00e0 riunirsi a lei e a Midge.\nProduzione.\nIl film, diretto da Fred Niblo su una sceneggiatura di J. Walter Ruben e un soggetto di Rex Beach, fu prodotto da Louis Sarecky per la RKO Radio Pictures e girato a I titoli di lavorazione furono \" Big Brother\" e \"Born to the Racket\" e \" Donovan's Kid\".\nDistribuzione.\nIl film fu distribuito con il titolo \"Young Donovan's Kid\" negli Stati Uniti dal 6 giugno 1931 (premi\u00e8re a New York il 21 maggio 1931) al cinema dalla RKO Radio Pictures.\nAltre distribuzioni:"}
{"id": "4553693", "revid": "46931", "url": "https://it.wikipedia.org/wiki?curid=4553693", "title": "Young Donovan's Kid", "text": ""}
{"id": "4553695", "revid": "1442080", "url": "https://it.wikipedia.org/wiki?curid=4553695", "title": "Virginia Slims of Detroit 1977 - Singolare", "text": "Il singolare del torneo di tennis Virginia Slims of Detroit 1977, facente parte del WTA Tour 1977, ha avuto come vincitrice Martina Navr\u00e1tilov\u00e1 che ha battuto in finale Sue Barker 6-4, 6-4."}
{"id": "4553696", "revid": "7077", "url": "https://it.wikipedia.org/wiki?curid=4553696", "title": "Simbolo Atanasiano", "text": ""}
{"id": "4553699", "revid": "69794", "url": "https://it.wikipedia.org/wiki?curid=4553699", "title": "WSOP 2013", "text": ""}
{"id": "4553710", "revid": "767487", "url": "https://it.wikipedia.org/wiki?curid=4553710", "title": "Il diavolo sciancato", "text": "Il diavolo sciancato (\"The Mad Genius\") \u00e8 un film del 1931 diretto da Michael Curtiz.\n\u00c8 un film drammatico a sfondo horror e romantico statunitense con John Barrymore, Marian Marsh e Charles Butterworth. \u00c8 basato sull'opera teatrale del 1929 \" The Idol\" di Martin Brown.\nProduzione.\nIl film, diretto da Michael Curtiz su una sceneggiatura di J. Grubb Alexander e Harvey F. Thew e un soggetto di Martin Brown (autore dell'opera teatrale), fu prodotto dalla Warner Bros. e girato dal 9 marzo 1931.\nDistribuzione.\nIl film fu distribuito con il titolo \"The Mad Genius\" negli Stati Uniti dal 7 novembre 1931 al cinema dalla Warner Bros.\nAltre distribuzioni:\nCritica.\nSecondo Leonard Maltin \u00e8 un \"film bizzarro e piacevole con una divertente Butterworth\"."}
{"id": "4553712", "revid": "46931", "url": "https://it.wikipedia.org/wiki?curid=4553712", "title": "The Mad Genius", "text": ""}
{"id": "4553729", "revid": "339392", "url": "https://it.wikipedia.org/wiki?curid=4553729", "title": "Fondamenta", "text": ""}
{"id": "4553730", "revid": "228587", "url": "https://it.wikipedia.org/wiki?curid=4553730", "title": "UNStudio", "text": "UNStudio (\"United Network Studio\") \u00e8 uno studio internazionale olandese di architettura e design specializzato in disegno architettonico, sviluppo urbano e progettazione di infrastrutture.\nStoria.\nLo studio fu fondato nel 1988 da Ben van Berkel e sua moglie Caroline Bos, con sede ad Amsterdam. Nel 2009 \u00e8 stata aperta la sede asiatica dello studio a Shanghai in Cina.\nIl team dello studio \u00e8 costituito dai due fondatori, dai direttori Gerard Loozekoot, Astrid Piber e Harm Wassink, da un gruppo di ulteriori sei direttori associati (Nuno Almeida, Arjan Dingste, Wouter De Jonge, Machteld Kors, Hannes Pfau e Christian Veddeler) e 153 impiegati da 23 paesi diversi con una media d'et\u00e0 di 34 anni.\nProgetti.\nLo studio, con oltre 20 anni di esperienza lavorativa, porta avanti proficue collaborazioni con partner e consulenti esterni internazionali, in modo da avere una rete di contatti con tutto il mondo. Con oltre 70 progetti realizzati tra Asia, Europa e Nord America e altri 100 in corso di realizzazione lo studio sta continuando ad espandersi con recenti commissioni tra Cina, Corea del Sud, Taiwan, Italia, Germania e Stati Uniti d'America.\nDi seguito una lista di alcuni progetti:"}
{"id": "4553739", "revid": "1543377", "url": "https://it.wikipedia.org/wiki?curid=4553739", "title": "L'indiziato", "text": "L'indiziato \u00e8 un romanzo thriller del 2004, scritto da Michael Robotham, romanzo d'esordio dell'autore australiano.\n\u00c8 stato scelto dal consorzio mondiale del Club del Libro come quinto \"Libro Internazionale del mese\" e tradotto in ventidue lingue differenti.\nGiudicato pi\u00f9 che positivo dalla critica, viene concepito come la consacrazione di Robotham, fino a poco tempo prima quasi sconosciuto e subito dopo divenuto un \"maestro del thriller\".\nTrama.\nLo psicologo quarantenne Joseph O'Loughlin conduce una vita tranquilla, profitta del suo lavoro e ama la propria famiglia, composta dalla moglie Julianne e dalla figlia piccola, Charlie. \nIl libro esordisce in medias res con un evento-perizia che introduce questo personaggio nella vicenda, quale il tentativo da parte di Malcolm, un ragazzino del Primrose Hill affetto da un tumore, di gettarsi gi\u00f9 dal tetto dell'ospedale, sotto una folla turbolenta di pompieri, cronisti e passanti. Con un abile giro di parole, Joe vanifica le intenzioni del giovane, e lo pone in salvo. \nSuccessivamente lo psicologo viene informato dall'agente di polizia Vincent Ruiz della morte di una ragazza, secondo lui una prostituta, probabilmente suicidatasi, che presenta logoranti e cruente ferite in ogni parte del corpo. Lo psicologo scopre con un'attenta ponderazione dei particolari della vittima che non si tratta di una prostituta, bens\u00ec di una sua conoscente, Catherine McBride, infermiera di Liverpool ed ex-paziente di O'Loughlin, che, tra l'altro, aveva pure tentato un approccio con lui durante una delle sedute. Questo, insieme ad altri particolari del passato, spingono l'agente Ruiz a sospettare sempre pi\u00f9 di Joe, che, dopo diverse dimostrazioni di reticenza nel rivelare elementi a vantaggio dell'indagine, diviene il principale indiziato. Ma Ruiz non sa che un paziente del professore, Bobby Moran, detiene una personalit\u00e0, degli atteggiamenti e delle conoscenze determinanti per stabilire l'assassino di Catherine, pertanto Joe decider\u00e0 di perseguire clandestinamente un'indagine privata per potersi scagionare contro tutto e tutti in una corsa senza tempo."}
