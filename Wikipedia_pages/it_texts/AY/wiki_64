{"id": "4719294", "revid": "287204", "url": "https://it.wikipedia.org/wiki?curid=4719294", "title": "Clubul de Fotbal de Feminin Olimpia Cluj-Napoca", "text": "Il Clubul de Fotbal de Feminin Olimpia Cluj-Napoca, noto pi\u00f9 come CFF Olimpia Cluj-Napoca o pi\u00f9 semplicemente come Olimpia Cluj, \u00e8 una squadra di calcio femminile romena di Cluj-Napoca, sezione di calcio femminile dell'Universit\u00e0 tecnica di Cluj-Napoca. Compete nella Superliga romena, il massimo livello del campionato rumeno di calcio femminile.\nStoria.\nLa squadra, fondata nel 2010, debutta nelle competizioni ufficiali prendendo parte alla stagione 2010-2011 della Liga I, quello che allora era il campionato di massimo livello in Romania. Vince subito il titolo nazionale, confermandosi poi campione di Romania anche nelle due stagioni successive. Nel frattempo, vince anche tre edizioni consecutive della Coppa di Romania. La vittoria nel campionato nazionale permette di rappresentare il proprio Paese in Champions League.\nDalla stagione 2013-2014 il club gioca nella Superliga romena, il nuovo campionato di massimo livello, istituito proprio a partire dalla stagione 2013-14, e che ha relegato la Liga I Feminin a campionato di seconda serie; e che al termine della quale arriva il quarto \"double\" consecutivo campionato-coppa.\nOrganico.\nRosa 2019-2020.\nRosa, ruoli e numeri di maglia come da sito ufficiale."}
{"id": "4719295", "revid": "767487", "url": "https://it.wikipedia.org/wiki?curid=4719295", "title": "Six Organs of Admittance", "text": "Six Organs of Admittance \u00e8 il principale progetto musicale del chitarrista statunitense Ben Chasny che fa parte anche dei Comets on Fire.\nLo stile musicale viene definito come neofolk o psycho folk, nei loro brani oltre ai classici strumenti della musica folk fanno uso di droni, campane tubolari ed eclettici elementi percussivi.\nTra le influenze musicali maggiori vengono citati sia i chitarristi della tradizione americana come John Fahey e Robbie Basho che gruppi tedeschi dalla forte contaminazione etnica come i Popol Vuh.\nBiografia.\nDopo una partecipazione nel disco \"The Wicker Image\" dei Plague Lounge, Chasny realizza nel 1998 per la Pavillion l'omonimo esordio da solista con lo pseudonimo di Six Organs of Admittance. L'album registrato con un quattro tracce dallo stesso Chasny ed in origine stampato in sole 400 copie \u00e8 stato riedito in CD dalla Holy Mountain con in aggiunta il singolo \"Invitation to the SR for Supper/Don't Be Afraid\" in cui partecipa Ryan Hildebrand, che diventa saltuario collaboratore di Chasny. Cardine dell'album \u00e8 la piece \"Sum of All Heaven\" divisa in tre parti e lunga 17 minuti, mentre il crescendo chitarristico di \"Race for Vishnu\" ricorda lo stile di Taj Mahal.\nL'anno seguente esce il secondo lavoro, \"Dust &amp; Chimes\", dove l'autore rielabora sempre in chiave acustica e lo-fi il folk rurale alla John Fahey e il raga-rock di matrice sixties.\nNel 2000 esce il mini-lp \"Nightly Trembling\" in edizione limitatissima. Nel 2002 esce \"Dark Noontide\" registrato sempre in lo-fi dove sono maggiori i riferimenti alla musica indiana.\nNel 2002 Chasny entra a far parte di Comets on Fire i cui componenti lo assisteranno nelle registrazioni di \"Compathia\" uscito l'anno seguente. Nel 2003 pubblica \"For Octavio Paz\", omaggio allo scrittore messicano morto nel 1998. L'autore abbandona i suoi elettrici e l'album viene registrato completamente in acustico e senza sovraincisioni.\nLa fama dell'autore cresce tanto da essere notato da David Tibet dei Current 93 con cui incide in occasione della ristampa di un EP del 1999, \"The Manifestation\" un brano \"The Six Stations\", lunga litania in cui riecheggia il suono dei Popol Vuh.\nNel 2005 si accasa alla Drag City e pubblica \"School of the Flower\" affiancato al piano dall'apprezzato session man Chris Corsano.\n\"The Sun Awakens\" del 2006 \u00e8 pi\u00f9 maturo e meglio registrato dei precedenti.\nEscono poi senza grossi sussulti artistici \"Shelter from the Ash\" (2007) in cui canta la sua compagna Elisa Ambrogio e con cui dar\u00e0 vita al progetto parallelo dei Basalt Fingers, \"RTZ\" (2009) composto da vecchie tracce rielaborate, lo sperimentale \"Luminous Night\" (2009), l'acustico \"Asleep on the Floodplain\" (2011) e \"Ascent\" (2012) dai suoni pi\u00f9 duri e realizzato con i Comets on Fire."}
{"id": "4719296", "revid": "1442080", "url": "https://it.wikipedia.org/wiki?curid=4719296", "title": "Stagioni dei Providence Reds", "text": "Questa \u00e8 una lista completa delle stagioni disputate dai Providence Reds, squadra della American Hockey League e in precedenza della Canadian-American Hockey League. Nell'elenco sono raccolti tutti i dati delle competizioni ufficiali disputate dalla squadra dal 1936 al 1977."}
{"id": "4719303", "revid": "1964823", "url": "https://it.wikipedia.org/wiki?curid=4719303", "title": "Unione Sportiva Cremonese 1999-2000", "text": "Questa pagina raccoglie le informazioni riguardanti l'Unione Sportiva Cremonese nelle competizioni ufficiali della stagione 1999-2000.\nStagione.\nNella Stagione 1999-2000 la Cremonese ha disputato il campionato di Serie C1, girone A, e si \u00e8 classificata sedicesima, perse il playout con il Lecco, retrocedendo in Serie C2."}
{"id": "4719306", "revid": "300067", "url": "https://it.wikipedia.org/wiki?curid=4719306", "title": "Campionati mondiali di tiro 2002", "text": "I campionati mondiali di tiro 2002 furono la quarantottesima edizione dei campionati mondiali di questo sport e si disputarono al Centro di Tiro di H\u00e4lv\u00e4l\u00e4 di Lahti."}
{"id": "4719307", "revid": "767487", "url": "https://it.wikipedia.org/wiki?curid=4719307", "title": "The Power of Print", "text": "The Power of Print \u00e8 un cortometraggio muto del 1914 diretto e interpretato da Charles Dudley. Fu l'unico film diretto da Dudley, un attore che, nella sua carriera, interpret\u00f2 sessanta pellicole.\nProduzione.\nIl film fu prodotto dalla Balboa Amusement Producing Company. Venne girato a Long Beach, in California, cittadina californiana dove la casa di produzione aveva la sua sede.\nDistribuzione.\nDistribuito dalla General Film Company, il film - un cortometraggio in due bobine - usc\u00ec nelle sale cinematografiche statunitensi il 29 gennaio 1914. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio, prodotto dalla Path\u00e9 Fr\u00e8res, il documentario \"Seringapatam, Southern India\"."}
{"id": "4719309", "revid": "767487", "url": "https://it.wikipedia.org/wiki?curid=4719309", "title": "Rejoicing in the Hands", "text": "Rejoicing in the Hands \u00e8 il terzo album in studio (rispettivamente il secondo con l'etichetta Young God Records) del musicista statunitense Devendra Banhart. Quest'album \u00e8 stato registrato durante il 2003 e pubblicato il 24 aprile 2004."}
{"id": "4719312", "revid": "304380", "url": "https://it.wikipedia.org/wiki?curid=4719312", "title": "Isola Dino", "text": ""}
{"id": "4719315", "revid": "690118", "url": "https://it.wikipedia.org/wiki?curid=4719315", "title": "Ripetizione manuale", "text": ""}
{"id": "4719324", "revid": "79227", "url": "https://it.wikipedia.org/wiki?curid=4719324", "title": "Just for Love", "text": "Just for Love \u00e8 il quarto album dei Quicksilver Messenger Service, pubblicato nell'agosto del 1970 dalla Capitol Records.\nDino Valenti (che firma anche molti brani di quest'album come Jesse Oris Farrow) rientra nel gruppo di cui faceva gi\u00e0 parte come membro fondatore, ma che non partecip\u00f2 ai primi tre album perch\u00e9 detenuto in carcere.\nRientro nel gruppo anche per Gary Duncan, reduce da una breve esperienza musicale proprio assieme a Dino Valenti.\nFormazione.\nNote aggiuntive"}
{"id": "4719329", "revid": "1494169", "url": "https://it.wikipedia.org/wiki?curid=4719329", "title": "Nerone Claudio Druso", "text": ""}
{"id": "4719337", "revid": "913369", "url": "https://it.wikipedia.org/wiki?curid=4719337", "title": "Riviste scientifiche", "text": ""}
{"id": "4719341", "revid": "880084", "url": "https://it.wikipedia.org/wiki?curid=4719341", "title": "Shu Jing", "text": ""}
{"id": "4719342", "revid": "1718925", "url": "https://it.wikipedia.org/wiki?curid=4719342", "title": "Ittrio-90", "text": "L'ittrio-90 () \u00e8 un isotopo radioattivo dell'ittrio prodotto dal decadimento dello e del Ra 226. Questo isotopo ha importanti applicazioni mediche ed \u00e8 ampiamente utilizzato in radioterapia per la cura del cancro.\nDecadimento.\nL'ittirio-90 va incontro a decadimento \u03b2\u2212 con un'emivita radioattiva di 64 ore e un'energia di decadimento di . Il decadimento produce anche una piccola quota di fotoni di energia pari a 1,7\u00a0MeV (corrispondente allo 0,01% dell'energia emessa). L'interazione degli elettroni emessi con la materia pu\u00f2 portare ad una radiazione bremsstrahlung, che pu\u00f2 essere usata nella diagnostica per immagini SPECT.\nProduzione.\nL'ittrio-90 \u00e8 un prodotto di decadimento dello stronzio-90 che costituisce circa il 5% degli isotopi radioattivi derivanti dalla fissione dell'uranio. L'ittrio-90 \u00e8 ottenuto tramite separazione ad elevata purezza chimica dai prodotti di fissione dell'uranio nei reattori nucleari."}
{"id": "4719343", "revid": "287204", "url": "https://it.wikipedia.org/wiki?curid=4719343", "title": "Societ\u00e0 Cooperativa Dilettantistica Promogest 2013-2014", "text": "Statistiche.\n\"Statistiche aggiornate al 12 aprile 2014.\""}
{"id": "4719346", "revid": "880084", "url": "https://it.wikipedia.org/wiki?curid=4719346", "title": "Liji", "text": ""}
{"id": "4719347", "revid": "880084", "url": "https://it.wikipedia.org/wiki?curid=4719347", "title": "L\u01d0j\u00ec", "text": ""}
{"id": "4719349", "revid": "709565", "url": "https://it.wikipedia.org/wiki?curid=4719349", "title": "Ted White (scrittore)", "text": "Ted White, il cui nome all'anagrafe \u00e8 Theodore Edwin White, \u00e8 noto nel settore della fantascienza non solo come autore, ma anche in campo editoriale per aver diretto importanti riviste fantascientifiche e per aver collaborato con un gran numero di fanzine. Poliedrica personalit\u00e0, \u00e8 noto nel mondo della musica come critico sotto lo pseudonimo di Dr. Progresso.\nBiografia.\nTed si avvicina alla fantascienza gi\u00e0 all'et\u00e0 di dieci o undici anni, leggendo pi\u00f9 volte tutti i libri del genere disponibili nella biblioteca della piccola localit\u00e0 di Falls Church (Virginia). All'et\u00e0 di tredici anni, grazie ai consigli di un amico, inizia a leggere e a procurarsi regolarmente la rivista \"Astounding\" prima e poi \"Galaxy\", appassionandosi principalmente alle opere di Robert A. Heinlein ma, di fatto, leggendo tutto quello che usciva in edicola sulle pubblicazioni specializzate. Leggendo la pagina delle lettere dei lettori su tali riviste, Ted viene a conoscenza dell'esistenza di una vasta schiera di appassionati di fantascienza e del mondo del fandom. Grazie al ciclostile disponibile nella sua scuola, inizia ad apprendere le prime tecniche di stampa e, all'et\u00e0 di quattordici anni, acquista una rudimentale macchina per il ciclostile con la quale produce per breve tempo una fanzine di fumetti con Superman come protagonista. Allacciati contatti con editori di altre fanzine, Ted inizia a collaborare con esse, scrivendo brevi articoli e disegnandone a volte le copertine.\nNell'agosto del 1953, all'et\u00e0 di quindici anni, mette in stampa la sua prima vera fanzine (\"Zip\"), seppure con la limitata tiratura di 35 copie.\nLa sua carriera di scrittore inizia nel 1963 quando, in coppia con Marion Zimmer Bradley, pubblica il racconto \"Phoenix\" sulla rivista \"Amazing Stories\". Tale racconto, successivamente riadattato, andr\u00e0 a far parte del romanzo \"Il mondo di Qanar\" (\"Phoenix Prime\") edito nel 1966. Nel 1964, in collaborazione con Terry Carr pubblica il romanzo breve \"Essi vennero dal futuro\" (\"Invasion from 2500\") sotto lo pseudonimo di Norman Edwards. Nel 1968 vince il Premio Hugo come migliore scrittore fan (\"Best Fan Writer\").\nLa sua attivit\u00e0 di scrittore si intreccia con importanti incarichi assunti in campo editoriale e contemporaneamente con altri impegni in campo artistico. Dal 1963 al 1968 \u00e8 vice caporedattore della rivista \"The Magazine of Fantasy and Science Fiction\". Dal 1969 al 1978 diventa caporedattore di \"Amazing Stories\" e \"Fantastic\", periodo nel quale la popolarit\u00e0 di queste riviste viene incrementata dalla sapiente opera di Ted White, che impone come linea editoriale la pubblicazione di racconti originali e la vasta trattazione di tematiche legate al mondo del fandom. Nella seconda met\u00e0 del 1977 firma alcuni articoli sul mensile \"Unicorn Times\" sotto lo pseudonimo di \"Dr. Progresso\" aventi come argomento la musica rock di importazione. Tra il 1977 e il 1979 conduce un programma musicale per l'emittente radiofonica WGTB di Washington ancora sotto lo pseudonimo di \"Dr. Progresso\". Nel biennio 1979/1980 \u00e8 caporedattore del mensile di fumetti \"Heavy Meta\", periodo questo relativamente breve ma sufficiente per imporre un nuovo stile alla rivista nella quale, tra l'altro, Ted White usa nuovamente lo pseudonimo di \"Dr. Progresso\" per firmare alcuni articoli di critica musicale. Nei due anni 1985 e 1986 \u00e8 caporedattore della rivista \"Stardate\", incarico che divide con David Bischoff."}
{"id": "4719352", "revid": "88812", "url": "https://it.wikipedia.org/wiki?curid=4719352", "title": "I pescatori con la rete", "text": "I pescatori con la rete () \u00e8 un dramma satiresco di cui abbiamo due lunghi frammenti, scritto dal tragediografo greco Eschilo.\nTrama.\nL'opera, di cui ci sono pervenuti alcuni frammenti papiracei per un totale di un centinaio di versi, si apre con alcuni pescatori di Serifo, capeggiati da Ditti e aiutati dal coro dei satiri, che si accingono a tirar su le reti che sono rimaste impigliate in qualcosa di grande e pesante e, pensando di aver preso un grande pesce, ringraziano Poseidone del dono ricevuto.Grande il loro stupore quando nella rete trovano l'arca dove sono stati rinchiusi Danae e Perseo.\nIn un altro frustulo papiraceo, i satiri, accorsi all'invocazione di aiuto dei pescatori, aprono la cassa e scoprono dentro la bella Danae con il piccolo Perseo. Allontanatosi Ditti - probabilmente corso a informare il fratello, il re di Serifo, Polidette e non dopo aver rimproverato Sileno, che infatti lo maledice -, Sileno cerca di sedurre una disperata Danae mostrandole come il bambino rida alla vista dei suoi attributi di satiro:\nInteressante, nel papiro, dopo il verso 802, l'indicazione \"poppism\u00f2s\", una vera e propria didascalia che impone al corifeo di schioccare le labbra: si tratta dell'unica didascalia esterna del teatro greco a noi nota."}
{"id": "4719358", "revid": "673733", "url": "https://it.wikipedia.org/wiki?curid=4719358", "title": "Cinane", "text": ""}
{"id": "4719360", "revid": "287204", "url": "https://it.wikipedia.org/wiki?curid=4719360", "title": "Rosa candida", "text": "Rosa candida \u00e8 il quarto romanzo pubblicato dalla scrittrice islandese Au\u00f0ur Ava \u00d3lafsd\u00f3ttir. Tradotto negli Stati Uniti e in diverse lingue europee, \u00e8 stato romanzo rivelazione del 2011 in Francia\nTrama.\nIl ventiduenne Arnlj\u00f3tur Th\u00f3rir, detto Lobbi, lascia l'Islanda per fare un'esperienza in un monastero europeo. Dopo la morte della madre in un incidente automobilistico, Lobbi abita con l'anziano padre; il suo fratello gemello J\u00f3sef, autistico e con problemi di apprendimento, vive invece ricoverato in un istituto. Lobbi ha avuto di recente una figlia da una conoscente, Anna, dopo un fugace rapporto sessuale nella serra di casa, una sera al termine di una festa con amici. Il ragazzo ha assistito al parto, ma non ha pi\u00f9 avuto occasione di incontrare Anna e ha visto poche volte la piccola Fl\u00f3ra S\u00f3l.\nPartito dall'Islanda malgrado le apprensioni del padre, che preferirebbe vederlo iscrivere all'universit\u00e0, Lobbi trova ospitalit\u00e0 a casa dell'ex compagna di scuola Th\u00f3rngunnur, che vive all'estero; ma appena atterrato soffre di un attacco di appendicite e viene operato d'urgenza nell'ospedale locale. Dopo una breve convalescenza, acquista un'auto usata e inizia il suo viaggio per recarsi al monastero dov'\u00e8 atteso; fermatosi a cena in una locanda nella foresta, offre un passaggio auto alla figlia dei proprietari che deve recarsi all'universit\u00e0 in citt\u00e0. Dopo averla accompagnata, e dopo avere attraversato due frontiere e percorso 2000 km su strada, Lobbi arriva nel paesino dove ha sede il monastero con il quale ha preso accordi. Lavorer\u00e0 qui a un progetto di recupero dello storico giardino di rose, un tempo uno dei roseti pi\u00f9 famosi del mondo.\nLobbi ha imparato la cura delle rose dalla madre, anzi ha portato con s\u00e9 da casa una piantina di rosa a otto petali che si propone di far attecchire nel giardino. Il roseto \u00e8 abbandonato all'incuria, malgrado ci\u00f2 Lobbi rinviene oltre 200 variet\u00e0 di rose quando comincia a sistemare la aiuole secondo la disposizione originarle, ricavata da immagini di libri d'epoca. I monaci, inizialmente indifferenti, si interessano sempre di pi\u00f9 dei suoi risultati.\nLa sua nuova sistemazione personale \u00e8 per\u00f2 sconvolta da una telefonata di Anna: l'amica ha bisogno che lui tenga presso di s\u00e9 la figlia per qualche settimana mentre lei sar\u00e0 impegnata a preparare la tesi di laurea. Gli porter\u00e0 Fl\u00f3ra S\u00f3l in aereo. Lobbi affitta un piccolo appartamento d'epoca in paese, ma quando \u00e8 ora di separarsi dalla bambina Anna gli chiede il permesso di fermarsi a lavorare per la tesi. Cos\u00ec Lobbi inaugura un m\u00e9nage familiare con la bambina e con l'amica, della quale a poco a poco si innamora, fino a provare il desiderio di cerare una famiglia vera."}
{"id": "4719361", "revid": "712828", "url": "https://it.wikipedia.org/wiki?curid=4719361", "title": "The Powerpuff Girls Doujinshi", "text": ""}
{"id": "4719363", "revid": "110157", "url": "https://it.wikipedia.org/wiki?curid=4719363", "title": "La donna \u00e8 un'isola", "text": "La donna \u00e8 un'isola \u00e8 un romanzo della scrittrice islandese Au\u00f0ur Ava \u00d3lafsd\u00f3ttir pubblicato nel 2004. Racconta del viaggio lungo la statale 1 dalla capitale Reykjav\u00edk verso la costa orientale di una trentenne di recente divorziata e un bambino con forti handicap fisici, ma con un certo grado di genialit\u00e0.\nIl titolo \"Rigning \u00ed n\u00f3vember\" \u00e8 traducibile come \u201cpioggia a novembre\u201d.\nTrama.\nLa protagonista \u00e8 una donna di Reykjav\u00edk arrivata a 33 anni senza figli, per propria scelta; di professione \u00e8 traduttrice, in grado di lavorare in 13 lingue straniere. La sua migliore amica, una musicista di nome Au\u00f0ur, aspetta invece un bambino. Il rapporto con il marito \u00deorsteinn \u00e8 in crisi; l'uomo le confessa di avere da tempo una relazione con una collega e decide di andare via di casa, anche se continua a tornare per prendere libri e mobili, e talvolta fermandosi per una doccia.\nContemporaneamente, la protagonista \u00e8 anche stata lasciata dall'uomo con il quale aveva una relazione extraconiugale. Tutto sembra sottosopra nella sua vita quando improvvisamente accade un evento inaspettato: una telefonata le comunica che ha vinto il secondo premio a una lotteria, una casa di legno prefabbricata che potr\u00e0 sistemare dove vuole. Decide di farla costruire nell'est dell'Islanda, la sua terra d'origine, dove da bambina e da ragazzina passava le ferie estive con i cugini.\nPer\u00f2 capita un imprevisto: la sua amica Au\u00f0ur dovr\u00e0 essere ricoverata in ospedale per quasi tre mesi perch\u00e9 scopre di essere incinta di due gemelle: il primo parto quattro anni fa, prematuro, ha compromesso la sorte del bambino, che \u00e8 quasi totalmente sordo e muto. Au\u00f0ur chiede all'amica di prendersi cura per tutto questo tempo di Tami, il figlio; malgrado qualche resistenza iniziale, soprattutto perch\u00e9 non \u00e8 abituata ad avere a che fare con bambini, la protagonista decide di portarlo con s\u00e9 in viaggio. I due acquistano un biglietto della lotteria, con i numeri scelti da Tami, e la sera la donna si rende conto che incredibilmente hanno vinto il primo premio di una seconda lotteria!\nSi tratta della pi\u00f9 grande vincita nella storia delle lotterie islandesi: 44.523.622 corone, che la donna deposita su due conti correnti bancari, met\u00e0 sul proprio e l'altra met\u00e0 su uno intestato a Tami. I due partono intorno a met\u00e0 novembre diretti a est, sulla strada statale n 1. Durante il viaggio donna si rende conto che Tami sa leggere e scrivere anche se \u00e8 in et\u00e0 prescolare. Chiede per telefono a sua madre, ma Au\u00f0ur confessa di non essersi accorta di nulla. Poca gente \u00e8 in viaggio in questo periodo dell'anno, incontrano qualcuno solo nei posti di ristoro; quindi \u00e8 forte il suo stupore quando nel primo albergo in cui si fermano si imbatte nel suo amante, l'uomo con il quale si sono appena lasciati in contemporanea con la separazione dal marito. Il caso \u00e8 troppo forte perch\u00e9 la protagonista vi si opponga; passano la notte insieme, ma il giorno dopo ognuno continua sulla propria strada.\nIl tempo \u00e8 cos\u00ec buio e piovoso che la donna investe e uccide una pecora che attraversa la carreggiata, cos\u00ec \u00e8 obbligata a pagare i danni ai proprietari. Pi\u00f9 o meno sullo stesso percorso si muove un coro estone in tourn\u00e9e, che i due incrociano negli autogrill e negli alberghi. La donna e il bambino si fermano per la notte successiva in un moderno albergo di lusso nella regione delle sabbie, anche perch\u00e9 il tempo \u00e8 cos\u00ec caldo che i fiumi sono in piena e minacciano inondazioni. Qui fanvo conoscenza con un uomo, un veterinario che vorrebbe portare un falcone malato a Reykjav\u00edk; deve per\u00f2 aiutare una vacca a partorire un vitello in una stalla vicino. L'uomo \u00e8 attraente, e complice il fatto che l'albergo \u00e8 quasi al completo lui e la protagonista passano la notte insieme.\nI tre pesciolini rossi che ha comprato per Tumi prima della partenza sono morti, ma il bambino \u00e8 riuscito a impadronirsi di un gattino nella cascina della pecora. Dopo circa 300\u00a0km di strada sterrata, l'auto si arresta davanti a una frana; provvidenzialmente dalle tenebre esce un uomo che l'aiuta a spalare, sta lavorando a una piantagione sperimentale di meli poco distante. Mentre Tumi dorme in auto, lei si fa condurre dall'uomo sulla colata di lava e qui si amano in fretta, come in una fiaba.\nFinalmente la protagonista e il bambino arrivano in una cittadina sulla costa orientale, \u00e8 qui che ha origine la famiglia della donna: qui passava le vacanze estive fino all'et\u00e0 dell'adolescenza. E sempre qui ha deciso di fare installare lo chalet di legno vinto alla lotteria, nel quale si dispone a abitare anche se non c'\u00e8 l'allacciamento elettrico. Immancabilmente, anche l'uomo incontrato grazie alla frana la raggiunge.\nPoco dopo anche suo marito \u00deorsteinn arriva in volo dalla capitale, si lamenta della nuova compagna e fa un tentativo di riaccendere la fiamma, ma lei lo respinge."}
{"id": "4719364", "revid": "339392", "url": "https://it.wikipedia.org/wiki?curid=4719364", "title": "Seconda Universit\u00e0 Napoli", "text": ""}
{"id": "4719365", "revid": "1354930", "url": "https://it.wikipedia.org/wiki?curid=4719365", "title": "Parigi-Tours 2013", "text": "La Parigi-Tours 2013, centosettesima edizione della corsa ciclistica e valevole come prova del circuito UCI Europe Tour 2013 categoria 1.HC, si svolse il 13 ottobre 2013, per un percorso totale di 235\u00a0km. Fu vinta dal belga John Degenkolb, al traguardo con il tempo di 5h29'19\" alla media di 42,81\u00a0km/h.\nAl traguardo 176 ciclisti portarono a termine la gara."}
{"id": "4719368", "revid": "767487", "url": "https://it.wikipedia.org/wiki?curid=4719368", "title": "The Policewoman", "text": "The Policewoman \u00e8 un cortometraggio muto del 1914. Il nome del regista non viene riportato nei credit. Alice Stebbins Wells (1873-1957) fu il primo ufficiale di polizia nata negli Stati Uniti che venne assunta nel 1910 dal dipartimento di polizia di Los Angeles.\nProduzione.\nIl film fu prodotto dalla Balboa Amusement Producing Company\nDistribuzione.\nIl film usc\u00ec nelle sale cinematografiche statunitensi nel 1914."}
{"id": "4719370", "revid": "599013", "url": "https://it.wikipedia.org/wiki?curid=4719370", "title": "Romagna Albana amabile", "text": "Il Romagna Albana amabile \u00e8 un vino DOCG la cui produzione \u00e8 consentita in alcuni comuni della provincia di Forl\u00ec-Cesena, della provincia di Ravenna e della provincia di Bologna.\nZona di produzione.\nVedi: Romagna Albana DOCG\nInformazioni sulla zona geografica.\nVedi: Romagna Albana DOCG\nStoria.\nVedi: Romagna Albana DOCG\nPrecedentemente l'attuale disciplinare DOCG era stato:\nPer le notizie attinenti al precedente disciplinare approvato con decreto del 13/04/1987, pubblicato sulla Gazzetta Ufficiale 20/10/1987 n\u00ba 245, vedere:\nProduzione.\n\"Provincia, stagione, volume in ettolitri\"\nCollegamenti esterni.\nConsorzio Vini di Romagna"}
{"id": "4719371", "revid": "767487", "url": "https://it.wikipedia.org/wiki?curid=4719371", "title": "Zeca Pagodinho", "text": " Fa parte dei sambisti della vecchia guardia della scuola di samba \"Portela\". Nei Lopes ha detto di lui: \"Zeca \u00e8 una delle poche persone che godono dell'unanimit\u00e0 nazionale, osannato alla gloria del \"pop\" dalle case discografiche\".\nBiografia.\nNato nel 1959 a Iraj\u00e1, uno dei quartieri pi\u00f9 popolari a nord di Rio de Janeiro, ha frequentato la scuola di samba \"Portela\" sin da bambino.\nIl suo primo lavoro \u00e8 del 1983, col samba \"Camar\u00e3o que dorme a onda leva\", in collaborazione con Arlindo Cruz, e su invito di Beth Carvalho. Nel 2003, ha registrato per la \"MTV Brasil\".\nIn collaborazione con altri artisti quali Martinho da Vila, Jair Rodrigues, Cl\u00e1udia Leitte, Ivete Sangalo, Nando Reis, Erasmo Carlos e Gilberto Gil, ha inciso il CD e DVD \"Cidade do Samba\".\nVita privata.\nAttualmente vive nel quartiere Tijuca con la moglie M\u00f4nica Silva e i suoi quattro figli Eduardo, Elisa, Louis e Maria Eduarda."}
{"id": "4719372", "revid": "59976", "url": "https://it.wikipedia.org/wiki?curid=4719372", "title": "EUNIC", "text": ""}
{"id": "4719375", "revid": "599013", "url": "https://it.wikipedia.org/wiki?curid=4719375", "title": "Romagna Albana dolce", "text": "Il Romagna Albana dolce \u00e8 un vino DOCG la cui produzione \u00e8 consentita in alcuni comuni della provincia di Forl\u00ec-Cesena, della provincia di Ravenna e della provincia di Bologna\nZona di produzione.\nVedi: Romagna Albana DOCG\nInformazioni sulla zona geografica.\nVedi: Romagna Albana DOCG\nStoria.\nVedi: Romagna Albana DOCG\nPrecedentemente l'attuale disciplinare DOCG era stato:\nPer le notizie attinenti al precedente disciplinare approvato con decreto del 13/04/1987, pubblicato sulla gazzetta_ufficiale 20/10/1987 n\u00ba 245, vedere:\nProduzione.\n\"Provincia, stagione, volume in ettolitri\"\nCollegamenti esterni.\nConsorzio Vini di Romagna"}
{"id": "4719378", "revid": "57342", "url": "https://it.wikipedia.org/wiki?curid=4719378", "title": "Elena Bucci", "text": " \nFra i pi\u00f9 recenti riconoscimenti: Premio Ubu 2016, Premio Eleonora Duse 2016, Premio Hystrio - Anct 2017.\nBiografia.\nSi diploma alla Scuola di Teatro di Bologna ed entra a far parte del Teatro di Leo di Leo de Berardinis, partecipando a tutti gli spettacoli dal 1985 al 2001. \nNel 1993 fonda con Marco Sgrosso la compagnia teatrale Le belle bandiere con la quale produce, dirige e interpreta spettacoli, tra i quali: \"Macbeth\", \"Hedda Gabler\", \"La locandiera\", \"Antigone\", \"Svenimenti,\" \"La canzone di Giasone e Medea\"\", Le relazioni pericolose\"\", Prima della pensione ovvero Cospiratori\", \"L'anima buona del Sezuan\" (realizzati nel corso di una storica collaborazione con il Centro Teatrale Bresciano Teatro Stabile di Brescia iniziata nel 2005, e di una pi\u00f9 recente collaborazione con Emilia Romagna Teatro Fondazione iniziata nel 2016), \"Santa Giovanna dei Macelli\" (realizzato con il Teatro Metastasio di Prato).\nSi dedica alla scrittura di testi teatrali, che dirige e interpreta, tra cui: \"Nella lingua e nella spada,\" liberamente ispirato alla vita e alle opere di Oriana Fallaci e Alexandros Panagulis (per Ravenna Festival, Napoli Teatro Festival e Kilowatt Festival), \"Onde\" ispirato alle opere di Virginia Woolf e Katherine Mansfield (per Napoli Teatro Festival), \"Non sentire il male - dedicato a Eleonora Duse\" (registrato per Rai Radio 3 e Rai 2), \"Autobiografie di ignoti - Barnum\", \"La Paura\" (al Festival Asti Teatro) e \"Regina la Paura\" (per il Teatro Stabile di Napoli)\", Bambini - azione di teatro, pittura e luce\" (progetto condiviso con Claudio Ballestracci, Davide Reviati, Rrose Selavy, l'Arboreto, al Festival Santarcangelo dei Teatri), \"In canto e in veglia\" (vincitore de \"I teatri del Sacro 2013\"), \"Bimba - inseguendo Laura Betti, Juana de la Cruz o le insidie della fede\" e \"Colloqui con la Cattiva Dea\" (entrambi per Ravenna Festival, con cui collabora per numerose opere come regista e interprete), \"Corale numero uno\" (al Festival delle colline torinesi)\".\"\nInsieme a Marco Sgrosso dirige e interpreta \"La Pazzia di Isabella - vita e morte dei Comici Gelosi\" (realizzato con il Centro di Promozione Teatrale La Soffitta, Universit\u00e0 di Bologna), \"L'Amante\" di Pinter (con il Centro Teatrale Bresciano), \"Delirio a due\" di Ionesco (con la Fondazione Teatro Piemonte Europa). Con Diablogues di Vetrano e Randisi (e insieme al Teatro degli Incamminati), crea un progetto di rilettura dei classici da cui nasce, fra gli altri, lo spettacolo \"Le smanie per la villeggiatura\", premio ETI Olimpici del Teatro.\n\u00c8 interprete per Mario Martone in \"Edipo a Colono\", Claudio Morganti in \"Riccardo III\" \"e\" \"Le Regine\" e in \"Recita dell'Attore Vecchiatto nel Teatro di Rio Saliceto,\" Valter Malosti ne \"Il Giardino dei ciliegi,\" Roberto Latini ne \"Il Teatro Comico\" e in \"Mangiafoco.\" Realizza insieme a Ivano Marescotti \"Il migliore dei mondi possibili, Bagnacaval,\" \"Il silenzio anatomico. C\"ollabora spesso con i musicisti e compositori Andrea Agostini, Raffaele Bassetti, Luigi Ceccarelli, Ramberto Ciammarughi, Dimitri Sillato, Simone Zanchini, Christian Ravaglioli.\n\u00c8 stata docente di teatro al Cimes - Universit\u00e0 di Bologna, alla Civica Scuola di Teatro Paolo Grassi di Milano, alla Civica Accademia di Arte Drammatica Nico Pepe di Udine, alla Scuola per attori del Teatro Stabile di Torino, a Napoli Teatro Festival, a Todi Festival, all'Arboreto Teatro Dimora di Mondaino.\nNel cinema lavora come attrice per registi come Ra\u00fal Ruiz, Pappi Corsicato, Michele Sordillo, Tonino de Bernardi, Luca Guadagnino, Gianluca Iodice, Luisa Pretolani e Massimiliano Valli.\nA Russi di Romagna con la sua compagnia crea un laboratorio permanente, un archivio, diversi progetti per la comunicazione fra le arti e per il recupero di spazi dimenticati."}
{"id": "4719379", "revid": "599013", "url": "https://it.wikipedia.org/wiki?curid=4719379", "title": "Romagna Albana passito", "text": "Il Romagna Albana passito \u00e8 un vino DOCG la cui produzione \u00e8 consentita in alcuni comuni della provincia di Forl\u00ec-Cesena, della provincia di Ravenna e della provincia di Bologna\nZona di produzione.\nVedi: Romagna Albana DOCG\nInformazioni sulla zona geografica.\nVedi: Romagna Albana DOCG\nStoria.\nVedi: Romagna Albana DOCG\nPrecedentemente l'attuale disciplinare DOCG era stato:\nPer le notizie attinenti al precedente disciplinare approvato con decreto del 13/04/1987, pubblicato sulla Gazzetta Ufficiale 20/10/1987 n\u00ba 245, vedere:\nProduzione.\n\"Provincia, stagione, volume in ettolitri\"\nCollegamenti esterni.\nConsorzio Vini di Romagna"}
{"id": "4719382", "revid": "599013", "url": "https://it.wikipedia.org/wiki?curid=4719382", "title": "Romagna Albana passito riserva", "text": "Il Romagna Albana passito riserva \u00e8 un vino DOCG la cui produzione \u00e8 consentita in alcuni comuni della provincia di Forl\u00ec-Cesena, della provincia di Ravenna e della provincia di Bologna\nZona di produzione.\nVedi: Romagna Albana DOCG\nInformazioni sulla zona geografica.\nVedi: Romagna Albana DOCG\nStoria.\nVedi: Romagna Albana DOCG\nPrecedentemente l'attuale disciplinare DOCG era stato:\nPer le notizie attinenti al precedente disciplinare approvato con decreto del 13/04/1987, pubblicato sulla Gazzetta Ufficiale 20/10/1987 n\u00ba 245, vedere:\nProduzione.\n\"Provincia, stagione, volume in ettolitri\"\nCollegamenti esterni.\nConsorzio Vini di Romagna"}
{"id": "4719384", "revid": "120636989", "url": "https://it.wikipedia.org/wiki?curid=4719384", "title": "Gruppo Bucie-Cornour", "text": "Il Gruppo Bucie-Cornour (\"Massif du Bric Bouchet\" oppure \"Massif des Treize Lacs\" in francese) \u00e8 un gruppo montuoso delle Alpi del Monginevro nelle Alpi Cozie. Si trova in Italia (nel comprensorio della Citt\u00e0 Metropolitana di Torino) ed in misura minore in Francia (dipartimento delle Alte Alpi). Prende il nome dalla montagna pi\u00f9 significativa del gruppo, il Bric Bucie.\nCollocazione.\nSeguendo le definizioni della SOIUSA esso si trova tra il Colle della Croce a sud ed il Col Saint Martin a nord.\nNel dettagli, ruotando in senso orario, i limiti geografici sono: Colle della Croce, alto corso del Guil, Col Saint Martin, Valle Germanasca, Val Chisone, Pianura padana, Val Pellice, Colle della Croce.\nClassificazione.\nLa SOIUSA definisce il Gruppo Bucie-Cornour come un gruppo alpino e vi attribuisce la seguente classificazione:\nSuddivisione.\nIl gruppo viene suddiviso in due sottogruppi:\nI due sottogruppi sono divisi dal Passo di Brard (2.454\u00a0m)\nMontagne.\nLe montagne principali del gruppo sono:"}
{"id": "4719385", "revid": "767487", "url": "https://it.wikipedia.org/wiki?curid=4719385", "title": "Cosey Fanni Tutti", "text": ""}
{"id": "4719387", "revid": "1494169", "url": "https://it.wikipedia.org/wiki?curid=4719387", "title": "Ted White", "text": ""}
{"id": "4719391", "revid": "278830", "url": "https://it.wikipedia.org/wiki?curid=4719391", "title": "L'uomo che veniva dal nulla", "text": ""}
{"id": "4719395", "revid": "1915706", "url": "https://it.wikipedia.org/wiki?curid=4719395", "title": "Tegafur", "text": "Tegafur \u00e8 un profarmaco, un chemioterapico fluorouracilico, che nell'organismo viene trasformato a 5-fluorouracile (5-FU), un analogo pirimidinico alogenato ad attivit\u00e0 antineoplastica. La sua azione si esplica interferendo con la sintesi sia del DNA che dell'RNA.\nChimica.\nSi presenta nella forma di cristalli, facilmente solubili in acqua calda, in etanolo e in dimetilformamide e praticamente insolubili nell'etere.\nLa sostanza, in soluzione acquosa acida, assorbe nell'ultravioletto (UV) alla lunghezza d'onda di 270\u00a0nm.\nFarmacodinamica.\nTegafur appartenente alla classe delle fluoropirimidine ed esercita la sua azione antimetabolita interferendo con il metabolismo degli acidi nucleici, inibendo gli enzimi timidilato-sintetasi e timidilato-chinasi.\nFarmacocinetica.\nA seguito di somministrazione per via orale il farmaco viene adeguatamente assorbito dal tratto gastrointestinale.\nIn seguito alla somministrazione di dosi orali rispettivamente pari a 0,25, 0,50, 0,75 e 1 g/m2, si ottengono entro 2-4 ore (Tmax) picchi plasmatici (Cmax) di 25, 35, 40 e 50\u00a0\u00b5g/ml.&lt;br&gt;\nLa somministrazione endovenosa prolunga l'emivita plasmatica (da 6 a 16 ore) e rallenta la biotrasformazione nel metabolita attivo 5-fluorouracile.&lt;br&gt;\nIl farmaco ha un volume di distribuzione di 0,4-0,8 l/kg e un'emivita plasmatica di 5-14 ore. \nTegafur si caratterizza per un legame con le proteine plasmatiche compreso tra il 30% e il 50%. \nLa ghiandola epatica \u00e8 la sede di biotrasformazione di tegafur a farmaco attivo. \nOltre a 5-fluorouracile sono stati identificati altri metaboliti e tra essi: il deidrotegafur, il trans-3'-idrossitegafur, il trans-4'-idrossitegafur, il cis-4'-tegafur e il g-butirrolattone. \nL'eliminazione del composto dall'organismo avviene prevalentemente per via renale, e nelle urine si trova solo il 20% del farmaco in forma immodificata.\nTegafur attraversa la barriera ematoencefalica e pu\u00f2 essere dosato nel liquido cefalo-rachidiano.\nTossicologia.\nLa DL50 per via orale \u00e8 di 930\u00a0mg/kg peso corporeo nel topo e di 1970\u00a0mg/kg nel ratto; per via intramuscolare \u00e8 di 920\u00a0mg/kg nel topo e di 1390\u00a0mg/kg nel ratto; per via intraperitoneale \u00e8 di 750\u00a0mg/kg nel topo maschio, di 640\u00a0mg/kg nel topo femmina e di 1280\u00a0mg/kg nel ratto maschio. Negli animali da laboratorio il farmaco \u00e8 risultato teratogeno e cancerogeno.\nUsi clinici.\nTegafur viene impiegato nel trattamento di varie neoplasie maligne tra cui il carcinoma della mammella, della vescica, del fegato e del pancreas, dei polmoni, \ndello stomaco, \ndel colon-retto, \ndella prostata \ned infine dell'adenocarcinoma del tratto gastrointestinale. L'utilizzo del composto avviene quasi sempre in associazione con altri chemioterapici.\nEffetti collaterali e indesiderati.\nGli effetti avversi sono sostanzialmente gli stessi del fluorouracile, con una mielodepressione meno grave e una pi\u00f9 frequente neurotossicit\u00e0 a livello centrale. \nLa tossicit\u00e0 gastrointestinale indotta da tegafur \u00e8 un fattore limitante per il dosaggio. \nDa studi su animali \u00e8 emerso che la somministrazione concomitante di uracile e tegafur riduce la cardiotossicit\u00e0 e la neurotossicit\u00e0 di quest'ultimo.\nIn letteratura medica sono segnalati casi di polmonite eosinofila secondaria al trattamento con l'antineoplastico.\nControindicazioni.\nTegafur \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti utilizzati nella forma farmaceutica.\n\u00c8 inoltre controindicato nelle donne in stato di gravidanza, durante l'allattamento oppure in presenza di gravi infezioni. Il composto deve essere somministrato con cautela nei soggetti defedati o affetti da grave insufficienza epatica, renale o midollare.\nDosi terapeutiche.\nLe dosi di farmaco usualmente impiegate variano da 1 a 1,5 g/m2 di superficie corporea al giorno per via endovenosa, per cicli fino a 21 giorni, da ripetere ad intervalli di 4 settimane.&lt;br&gt; \nTegafur pu\u00f2 essere somministrato anche per via orale in dosi che possono raggiungere i 1200\u00a0mg/die."}
{"id": "4719397", "revid": "767487", "url": "https://it.wikipedia.org/wiki?curid=4719397", "title": "Boots and Saddles (film 1916)", "text": "Boots and Saddles \u00e8 un film muto del 1916. Il nome del regista non viene riportato nei credit.\nProduzione.\nIl film fu prodotto dalla Balboa Amusement Producing Company\nDistribuzione.\nDistribuito dalla B.S. Moss Motion Picture Corporation, il film usc\u00ec nelle sale cinematografiche degli Stati Uniti nel novembre 1916."}
{"id": "4719399", "revid": "4252", "url": "https://it.wikipedia.org/wiki?curid=4719399", "title": "Doma Classica", "text": "Doma Classica, disciplina equestre composta da tre specialit\u00e0 o prove, riconosciuta dalla WAWE come rappresentante italiana nella monta da lavoro a livello mondiale.\nSpecialit\u00e0.\nLa Doma Classica \u00e8 una disciplina completa perch\u00e9 composta da tre prove a livello nazionale e quattro a livello internazionale e mondiale.\nLe specialit\u00e0 sono distinte in specialit\u00e0 a giudizio o di velocit\u00e0. Nelle specialit\u00e0 a giudizio una commissione di giudici, basandosi sui principi dell'equitazione classica valuta l'esercizio in tutta la sua completezza aggiudicandogli un voto da 0 a 10. Le specialit\u00e0 dette di \" velocit\u00e0\", devono essere effettuate nel minor tempo possibile.\nLavoro in piano (simile al dressage) , il binomio viene valutato da uno o pi\u00f9 giudici che basandosi sui principi dell'equitazione classica, daranno un voto da 0 a 10 ad ogni esercizio e sequenza riportata su una scheda detta \"ripresa\".\nProva di precisione, il binomio dovr\u00e0 affrontare vari ostacoli tipici dell'equitazione di campagna, i giudici daranno al binomio, basandosi sulle modalit\u00e0 e la precisione nell'affrontare i vari ostacoli, un voto da 0 a 10, eventuale abbattimento di un ostacolo porter\u00e0 all'eliminazione.\nProva di velocit\u00e0, il binomio dovr\u00e0 superare nel minor tempo possibile vari ostacoli tipici dell'equitazione di campagna l'abbattimento di un ostacolo aggiunger\u00e0 5\" al tempo finale,l'eventuale errore di percorso porter\u00e0 all'eliminazione."}
{"id": "4719401", "revid": "1543377", "url": "https://it.wikipedia.org/wiki?curid=4719401", "title": "Errol Damelin", "text": "Biografia.\nErrol Damelin \u00e8 cresciuto in una famiglia ebraica in Sudafrica, dove ha frequentato l'Universit\u00e0 di Citt\u00e0 del Capo. Dopo il conseguimento della laurea nel 1992, ha fatto l'aliyah (l'emigrazione in Israele). Cominci\u00f2 la sua carriera lavorando nell'ambito della finanza d'impresa in una banca israeliana, successivamente incorporata nella Israel Discount Bank. Ha inoltre conseguito un MBA presso l'Universit\u00e0 di Boston.\nCarriera.\nNel 1997 Damelin fond\u00f2 la sua prima societ\u00e0 Barzelan (http://www.barzelan.co.il/), attiva nella produzione di fili di acciaio zincato e localizzata a Bet Shemesh in Israele.\nNel 2000 fond\u00f2 Supply Chain Connect (https://web.archive.org/web/20131021230958/http://www.supplychainconnect.com/), una societ\u00e0 di software con uffici negli Stati Uniti e nel Regno Unito.\nA Londra nel 2007 Damelin fond\u00f2 Wonga.com (https://web.archive.org/web/20130927022805/https://www.wonga.com/), una societ\u00e0 online di prestiti a breve termine. Da allora Wonga ha lanciato una serie di nuovi prodotti e servizi tra i quali Wonga for Business, che \u00e8 progettato per fornire soluzioni a problemi di temporanea illiquidit\u00e0 per piccole e medie imprese. Wonga si \u00e8 trovata sotto crescente pressione da parte dei media fra centinaia di accuse di frode e di sfruttamento dei pi\u00f9 vulnerabili della societ\u00e0. Damelin ha richiesto una miglior regolamentazione del segmento del credito al consumo e del pi\u00f9 ampio settore dei servizi finanziari nel Regno Unito. La regolamentazione del settore \u00e8 attualmente di competenza dell'Office of Fair Trading (OFT); tuttavia, dal 2014, la responsabilit\u00e0 per le societ\u00e0 di credito al consumo passer\u00e0 alla Financial Conduct Authority (FCA), un cambiamento gradito a Damelin. In un articolo pubblicato dal quotidiano The Guardian, ha rivelato di non avere personalmente alcuna questione morale in relazione all'ampiamente criticata etica commerciale di Wonga.\nPremi.\nDamelin ha vinto una quantit\u00e0 di premi, tra cui:\nWonga si \u00e8 anche classificato negli ultimi tre anni ai vertici della Sunday Times Tech Track 100, e nel 2012 a Berlino ha ricevuto il premio come \"Fastest Growing Company\" ai Media Momentum Awards.\nVita personale.\nErrol Damelin vive attualmente a Londra con la propria famiglia. Nel tempo libero pratica molte attivit\u00e0 sportive, in particolare la maratona, il kayak e lo sci."}
{"id": "4719405", "revid": "2014155", "url": "https://it.wikipedia.org/wiki?curid=4719405", "title": "Ermanno Augusto di Brandeburgo-Bayreuth", "text": "Breve vita.\nEgli era il settimo dei nove figli di Cristiano, margravio di Brandemburgo-Bayreuth e di Maria. Tuttavia egli fu il terzo a nascere in vita e l'unico a ad arrivare all'et\u00e0 adulta; i suoi fratelli maggiori, Giorgio Federico e Cristiano Ernesto morirono poco dopo la sua nascita.\nMatrimonio e discendenza.\nL'8 dicembre 1641 spos\u00f2 a Ansbach Sofia di Brandeburgo-Ansbach, la quale era sua cugina (figlia di Gioacchino Ernesto di Brandeburgo-Ansbach, fratello del padre).\nDall'unione nacque un solo figlio:\nSofia mor\u00ec il 3 dicembre 1646, ma egli non si rispos\u00f2. Ermanno Augusto mor\u00ec quattro anni dopo, nel 1651, all'et\u00e0 di 35 anni. Dato che era l'erede di suo padre, suo figlio Cristiano Ernesto successe al nonno come margravio di Brandemburgo-Bayreuth nel 1655, quando aveva solo 11 anni."}
{"id": "4719408", "revid": "599013", "url": "https://it.wikipedia.org/wiki?curid=4719408", "title": "Figlie di San Francesco serafico", "text": "Le Figlie di San Francesco Serafico (in polacco \"Zgromadzenie C\u00f3rek \u015awi\u0119tego Franciszka Serafickiego\") sono un istituto religioso femminile di diritto pontificio: le suore di questa congregazione pospongono al loro nome la sigla C.F.S.F.\nStoria.\nLa congregazione fu fondata a dal sacerdote Antoni Rewera che, il 4 ottobre 1928, riun\u00ec a Sandomierz una comunit\u00e0 tre terziarie francescane.\nLe suore aumentarono presto di numero ma, con lo scoppio della seconda guerra mondiale, furono costrette a disperdersi: nel 1942 morirono sia il fondatore, prigioniero a Dachau, che la superiora. Terminato il conflitto, le suore ripresero la vita comunitaria a Sandomierz e, nel 1957, iniziarono a diffondersi in molte parrocchie della diocesi.\nJan Kanty Lorek, vescovo di Sandomierz, il 3 ottobre 1959 eresse canonicamente la congregazione; l'istituto \u00e8 aggregato all'ordine dei frati minori dal 12 marzo 1960.\nAttivit\u00e0 e diffusione.\nLe suore hanno come finalit\u00e0 l'aiuto ai sacerdoti nella pastorale parrocchiale.\nOltre che in Polonia, le religiose sono presenti in Italia; la sede generalizia \u00e8 a Sandomierz.\nAlla fine del 2008 la congregazione contava 87 religiose in 17 case."}
{"id": "4719409", "revid": "62079370", "url": "https://it.wikipedia.org/wiki?curid=4719409", "title": "Figlie di San Francesco Serafico", "text": ""}
{"id": "4719417", "revid": "481666", "url": "https://it.wikipedia.org/wiki?curid=4719417", "title": "Charles Dudley (attore)", "text": "Biografia.\nMor\u00ec a Woodland Hills il 9 marzo 1952 all'et\u00e0 di 68 anni."}
{"id": "4719419", "revid": "404338", "url": "https://it.wikipedia.org/wiki?curid=4719419", "title": "Giorgio Averoff", "text": ""}
{"id": "4719426", "revid": "1543377", "url": "https://it.wikipedia.org/wiki?curid=4719426", "title": "BMW R62", "text": "La BMW R62 \u00e8 una motocicletta da strada prodotta dalla casa tedesca BMW Motorrad dal 1928 al 1929.\nStoria del progetto.\nIntrodotta nel 1928, fu la prima 750 cm\u00b3 prodotta dalla casa bavarese. Motocicletta con vocazione turistica, condivideva il telaio ed altri componenti con le pi\u00f9 piccole R52 e R57, nonch\u00e9 con la R63, anch'essa una 750 ma a vocazione sportiva. Tale principio di modularit\u00e0 era stato introdotto con le R42 e R47. La differenza principale risiedeva nel motore, rispetto alla versione da 500 quello della R62 aveva un alesaggio aumentato di 15 mm, che portava quindi la misura corsa x alesaggio a 78 x 78 mm.\nLa frizione a secco era inizialmente monodisco, durante la produzione si pass\u00f2 poi alla bidisco.\nProduzione e vendita.\nTutte e quattro le moto furono presentate al salone di Berlino del novembre 1928. In tale occasione furono oscurate dai nuovi modelli con telaio in acciaio stampato, la R11 e la R16, che gi\u00e0 nel 1929 andarono a sostituire rispettivamente la R62 e la R63.\nLa R62 fu lanciata sul mercato ad un prezzo di 1.650 Reichsmark, abbassato poi a 1.450 Reichsmark nel 1930, quando era gi\u00e0 in produzione il modello successivo, la R11. Furono prodotti complessivamente 4.355 esemplari."}
{"id": "4719427", "revid": "767487", "url": "https://it.wikipedia.org/wiki?curid=4719427", "title": "Told at Twilight", "text": "Told at Twilight \u00e8 un film muto del 1917 diretto da Henry King. Ne venne curata in seguito una riedizione e venne distribuito come cortometraggio in una versione di 900 metri.\nTrama.\nLa piccola Mary Sunshine vive accanto alla tenuta di Daniel Graham, un anziano burbero e musone. Un giorno, il vecchio incontra la piccola e ne resta conquistato: ogni giorno, Mary va a trovarlo, riempiendo la sua vita, fino a quel momento solitaria, di gioia e di calore. Una sera, la bambina resta ospite di Graham, dopo che \u00e8 scoppiato un violento temporale. La piccola vede entrare in casa suo padre e crede che lui sia venuto l\u00ec per farle una sorpresa. In realt\u00e0 l'uomo, rimasto invischiato nei debiti, si \u00e8 introdotto nella residenza di Graham per rubare. Quando il vecchio si rende conto di ci\u00f2 che sta succedendo, ripiana - per amore di Mary - i debiti di suo padre e riporta l'uomo sulla retta via.\nProduzione.\nIl film fu prodotto dalla Balboa Amusement Producing Company\nDistribuzione.\nIl copyright del film, richiesto dalla Path\u00e9 Exchange, Inc., fu registrato il 14 marzo 1917 con il numero LU10367.\nDistribuito dalla Gold Rooster Play, il film usc\u00ec nelle sale cinematografiche statunitensi il 25 marzo 1917 in una versione di 50 minuti. In Francia venne distribuito il 19 ottobre 1917 con il titolo \"Aube et cr\u00e9puscule\". Il 30 aprile 1922, il film venne rieditato negli Stati Uniti in una versione di 900 metri in tre rulli.\nCopia completa della pellicola si trova conservata negli archivi del Museum of Modern Art di New York."}
{"id": "4719428", "revid": "4106", "url": "https://it.wikipedia.org/wiki?curid=4719428", "title": "Font-Romeu", "text": ""}
{"id": "4719429", "revid": "228587", "url": "https://it.wikipedia.org/wiki?curid=4719429", "title": "Campionati mondiali di tiro a volo 2003", "text": "I campionati mondiali di tiro 2003 furono la trentesima edizione dei campionati mondiali di questo sport e si disputarono a Nicosia."}
{"id": "4719430", "revid": "538762", "url": "https://it.wikipedia.org/wiki?curid=4719430", "title": "Yin Qiao", "text": "Biografia.\nIn Coppa del Mondo esord\u00ec il 27 febbraio 2004 a Lake Placid (41\u00aa) e ottenne il primo podio il 17 dicembre 2006 a Hochfilzen (3\u00aa).\nIn carriera prese parte a un'edizione dei Giochi olimpici invernali, (31\u00aa nell'individuale, 9\u00aa nella staffetta), e a due dei Campionati mondiali (6\u00aa nella staffetta ad Anterselva 2007 il miglior piazzamento)."}
{"id": "4719431", "revid": "599013", "url": "https://it.wikipedia.org/wiki?curid=4719431", "title": "Jou\u00e9-les-Tours", "text": ""}
{"id": "4719432", "revid": "104458", "url": "https://it.wikipedia.org/wiki?curid=4719432", "title": "Qiao Yin", "text": ""}
{"id": "4719433", "revid": "481666", "url": "https://it.wikipedia.org/wiki?curid=4719433", "title": "Baby Helen Marie Osborne", "text": ""}
{"id": "4719439", "revid": "123446627", "url": "https://it.wikipedia.org/wiki?curid=4719439", "title": "Sinagoga di \u017dovkva", "text": "La sinagoga di \u017dovkva, costruita nel 1692-1698 sul modello della sinagoga della Rosa d'Oro di Leopoli, \u00e8 uno degli esempi pi\u00f9 significativi di sinagoga-fortezza oggi esistenti nella regione. Si trova a \u017dovkva, Ucraina. Devastata durante l'Olocausto, nel periodo sovietico fu solo parzialmente restaurata ed adibita a magazzino. Ancora oggi in condizioni di forte degrado, \u00e8 dal 2000 soggetta ad un lento e graduale progetto di restauro ad opera del World Monuments Fund.\nStoria e descrizione.\nA Zhovkva (\u017b\u00f3\u0142kiew) (in Polonia fino al 1772; quindi in Austria fino al 1918; di nuovo in Polonia fino al 1939, e oggi in Ucraina) esisteva fin dalla sua fondazione nel 1594 una significative presenza ebraica.\nLa sinagoga fu costruita negli anni 1692-98, in stile tardo-rinascimentale. Ha le caratteristiche forme di sinagoga-fortezza con spesse e alte mura, feritoie alle pareti e la possibilit\u00e0, in caso di necessit\u00e0, di collocare l'artiglieria sul tetto. L'edificio \u00e8 a pianta quadrata, con le dimensioni di un cubo. All'interno, secondo uno schema tipico delle sinagoghe della regione, la sala di preghiera ha quattro colonne centrali che delimitano l'area del podio e sorreggono i soffitti a volta. L'arca santa \u00e8 collocata sulla parete orientale in una nicchia decorata con stucchi.\nIl numero di ebrei residenti a Zhovkva \u00e8 costantemente aumentato. Ci\u00f2 port\u00f2 a lavori di ampliamento con aggiunte in stile bariocco.\nNel 1833, la sinagoga fu danneggiata da un incendio, ma i danni furono rapidamente riparati.\nDurante l'Olocausto l'intera popolazione ebraica della citt\u00e0 (5.000 persone, il 50% della popolazione locale del tempo) fu sterminata.\nAnche la sinagoga fu vandalizzata, incendiata ma solo parzialmente demolita.\nNel dopoguerra si effettuarono nel 1955-56 alcuni restauri, e l'edificio fu usato come deposito. La scarsa qualit\u00e0 dei materiali utilizzati per i primi restauri accentu\u00f2 il degrado dell'edificio.\nDal 2000 il World Monuments Fund ha lanciato un programma di restauro destinato a riportare la sinagoga alla sua forma originaria. I primi lavori di consolidamento hanno interessato il tetto e le strutture esterne. L'interno \u00e8 ancora semidiroccato. Il progetto prevede la costituzione nella sinagoga di un museo sulla presenza ebraica in Galizia.\nNel 2012 la Banca Nazionale dell'Ucraina ha introdotto in circolazione due monete commemorative con l'immagine della sinagoga per la serie \"Monumenti di architettura dell'Ucraina\"."}
{"id": "4719441", "revid": "63756", "url": "https://it.wikipedia.org/wiki?curid=4719441", "title": "Roger Bigod, IV conte di Norfolk", "text": "Fu anche lord maresciallo d'Inghilterra.\nBiografia.\nEra il figlio primogenito ed erede di Ugo Bigod, III conte di Norfolk (1182-1225) e della moglie Matilde, una delle figlie di Guglielmo il Maresciallo, I conte di Pembroke (1147-1219), lord maresciallo d'Inghilterra.\nSuo fratello minore era Hugh Bigod (1211-1266), giustiziere.\nDopo la morte del padre avvenuta nel 1225, il giovane Roger fu posto sotto la tutela di Guglielmo Longesp\u00e9e, III conte di Salisbury.\nEredit\u00e0.\nNel 1228, sebbene ancora minorenne, ma ormai sposato e sotto una seconda tutela da parte di Guglielmo il Leone, re di Scozia, egli succedette nella propriet\u00e0 dei possedimenti paterni, incluso il Castello di Framlingham.\nComunque, Roger Bigod non ricevette il titolo paterno fino al 1233.\nCarriera.\nDopo la morte senza eredi maschi dell'ultimo dei fratelli di sua madre, nel 1246 Roger eredit\u00f2 anche l'incarico di lord maresciallo di Inghilterra.\nAssieme al suo fratello minore Hugh Bigod, egli primeggi\u00f2 sui baroni che strapparono il controllo del governo dalle mani del re Enrico III e assistettero Simon de Montfort nella Seconda guerra dei baroni.\nMatrimonio.\nIl suo primo tutore fece sposare nel 1225 Roger Bigod con Isabella di Scozia, figlia di Guglielmo il Leone, re di Scozia, dopo di che, ancora minorenne, divenne tutore del suo nuovo cognato Alessandro II di Scozia, ruolo che svolse fino al 1228.\nSuccessione.\nRoger non ebbe figli e a lui succedette suo nipote Roger Bigod, V conte di Norfolk (1245-1306)."}
{"id": "4719443", "revid": "104458", "url": "https://it.wikipedia.org/wiki?curid=4719443", "title": "Natallja Sakalova", "text": ""}
{"id": "4719445", "revid": "1543377", "url": "https://it.wikipedia.org/wiki?curid=4719445", "title": "Lorenzo Sassoli de Bianchi", "text": "Biografia.\nNato a Parigi nel 1952, Sassoli de Bianchi si \u00e8 laureato in medicina presso l'Universit\u00e0 di Bologna \ndove, successivamente come neurologo, si \u00e8 occupato di malattie del sonno fino al 1985. Ha contemporaneamente studiato Critica di Arte alla UIA, l'Universit\u00e0 internazionale dell'Arte di Firenze.\nNel 1986, \u00e8 entrato nel Consiglio di Amministrazione della distilleria Buton, creatrice del brandy Vecchia Romagna, di cui nel corso dello stesso anno \u00e8 stato nominato Amministratore Delegato.\nNel 1990 ha fondato Valsoia, azienda dedicata al benessere alimentare, che nel 2006 si \u00e8 quotata a Piazza Affari. \nAltri incarichi.\nLorenzo Sassoli de Bianchi \u00e8 presidente dell'UPA (Utenti Pubblicit\u00e0 Associati) dal giugno 2007 . \n\u00c8 stato presidente del Museo d'Arte Moderna di Bologna dal 1995, riconfermato nel 2009 e nel 2013. Nel 2015, quando il Museo \u2013 insieme ad altri musei della citt\u00e0 \u2013 \u00e8 stato ricompreso nell'Istituzione Bologna Musei, Sassoli de Bianchi ne \u00e8 stato nominato presidente. L'organismo \u00e8 responsabile di 13 musei bolognesi, tra cui il MAMbo - Museo d'Arte Moderna di Bologna, il Museo Morandi e il Museo Civico Archeologico di Bologna. Nel novembre 2016 ha lasciato questo incarico.\nIl 12 dicembre 2016 Sassoli de Bianchi \u00e8 stato nominato membro effettivo dell\u2019Accademia Clementina di Belle Arti di Bologna.\nDal 2001 al 2015 \u00e8 stato inoltre vicepresidente del Consiglio Regionale per i Beni Culturali, e dal 1990 \u00e8 membro del consiglio di amministrazione dell'associazione musicale Bologna Festival.\nTra gli altri incarichi, \u00e8 stato vicepresidente di Unindustria Bologna dal 2004 al 2007 e membro del consiglio di amministrazione dell'agenzia di sviluppo territoriale Promo-Bologna. Inoltre \u00e8 stato Consigliere di Amministrazione di Banca UniCredit dal 2012 al 2015 e della Cineteca di Bologna dal 1995 al 2000.\nFilantropia.\nLorenzo Sassoli de Bianchi ricopre incarichi direttivi in importanti associazioni di settore e di beneficenza, come la Fondazione del Monte (dal 2002 al 2012), attiva nei settori della solidariet\u00e0 sociale, dello sviluppo comunitario e della ricerca scientifica, artistica e culturale, oltre all'associazione culturale Centro San Domenico (dal 2005).\nOpere.\nCritica d'Arte.\nAppassionato e critico d'arte, Lorenzo Sassoli de Bianchi ha scritto numerosi saggi sull\u2019arte moderna e contemporanea, con testi fra gli altri su Raul Dufy, Salvador Dal\u00ed, Giorgio Morandi, Julian Schnabel, Zhang Xiaotao e Feng Zhengjie. Tra i primi a portare l'arte contemporanea cinese all'attenzione dell'Occidente, \u00e8 anche autore di tre volumi: \"Cina. Pittura contemporanea\" (2005), \"From Heaven to Earth\" (2008) e \"Pu Jie\" (2009). Ha anche scritto l'introduzione e due saggi critici per il volume \"Primary\" sull'artista Feng Zhengjie (2007).\nNel 2009 ha curato la personale di Pu Jie' a Pechino.\nNarrativa.\nIl primo romanzo di Lorenzo Sassoli de Bianchi, La Luna Rossa, \u00e8 stato pubblicato da Sperling &amp; Kupfer a fine agosto 2020. Ben accolto dal pubblico e dalla stampa, racconta di Jerry e Ninetto Romano, padre e figlio entrambi musicisti, e del loro sogno che li porta da Napoli a New York. Ricco di storie nella storia, di riferimenti letterari e musicali e di personaggi reali come Michael Stipe - amico dell\u2019autore - e Tom Waits, il romanzo ricorda un musical di Broadway e propone una playlist su Spotify (La Luna Rossa), quasi una colonna sonora per accompagnare il lettore. La prefazione \u00e8 stata curata da Renzo Arbore, musicista, regista, personaggio televisivo e radiofonico.\nOnorificenze.\nIl 22 maggio 2015, ha ricevuto dal Presidente della Repubblica Italiana Sergio Mattarella l\u2019onorifcenza di Cavaliere del Lavoro per i suoi meriti imprenditoriali."}
{"id": "4719447", "revid": "1711941", "url": "https://it.wikipedia.org/wiki?curid=4719447", "title": "Pierre Dukan", "text": " \n\u00c8 l'inventore della cosiddetta \"dieta Dukan\", una dieta dimagrante.\nBiografia.\nGiovinezza.\nMedico generale a Parigi, Pierre Dukan da giovane intraprende gli studi di neurologia.\nDurante un consulto, un paziente gli domand\u00f2 consigli per perdere peso: \u00abDottore, mi prescriva il regime ipocalorico che vuole, mi tolga tutti gli alimenti che vorr\u00e0, ma non le carni, non riuscirei\u00bb. Pierre Dukan gli consigli\u00f2 allora di mangiare la carne meno grassa possibile, e di bere molta acqua. In 5 giorni il paziente perse 5\u00a0kg; le basi della dieta furono cos\u00ec fissate.\nPierre Dukan inizi\u00f2 ad appassionarsi alla nutrizione e fece della lotta contro l'obesit\u00e0 la sua battaglia. Pubblicher\u00e0 i suoi primi libri con successo e il suo metodo diventa popolare in tutto il mondo.\nLa dieta Dukan \u00e8 stata criticata nel 2010 da un rapporto dell'Agenzia nazionale per la sicurezza alimentare.\nRadiazione.\nIl 19 aprile 2012 \u00e8 stato, per sua stessa richiesta, radiato dall'ordine dei medici francese.\nVicende giudiziarie.\nControversia M\u00e9diator.\nIl 26 luglio 2011 il dottor Pierre Dukan, inventore della \"dieta Dukan\", \u00e8 stato convocato davanti al tribunale di Tolone nel quadro dell'inchiesta denominata \u00abMediator\u00bb. Il nutrizionista, che non era presente all'udienza, ha rifiutato di rivelare il contenuto della cartella clinica di una delle sue pazienti alla quale aveva prescritto un farmaco di soppressione dell'appetito, il Mediator, e che aveva sviluppato una grave patologia valvolare, secondo quanto sostenuto dall'avvocato della paziente.\nIn realt\u00e0, il difensore della denunciante, dopo varie raccomandate indirizzate a Pierre Dukan richiedenti ufficialmente tutta la documentazione della paziente per una perizia, ottenne da Dukan solo una lettera, inviatagli dalla paziente, in cui erano presenti i ringraziamenti per averla portata al benessere.\nChristine Ravaz, avvocato difensore, rimprovera a Dukan di non avere n\u00e9 informato n\u00e9 sostenuto la paziente, e di aver rifiutato di fornire le cartelle cliniche quando quest'ultima, malata di valvolopatia aortica acuta, ha avviato il procedimento giudiziario.\nPierre Dukan si difende affermando che \u00abnon disponeva delle informazioni necessarie per conoscere i rischi\u00bb. Egli aveva prescritto il metodo di soppressione dell'appetito ad una persona ritenuta sana, e che ora soffre di una grave malattia.\nIl 3 luglio 2013 la \"chambre disciplinaire de l'Ordre des m\u00e9decins d'Ile-de-France\" ha vietato a Pierre Dukan di esercitare la professione per 8 giorni, e lo ha condannato a versare a una paziente la somma di 6000 euro per violazione delle norme etiche..\nControversia Regime Dukan.\nIl 25 marzo 2012, l\"'Ordre des M\u00e9decins\" ha depositato due denunce a carico di Pierre Dukan; una emessa dall'ordine dipartimentale del luogo dove Dukan ha l'ambulatorio ed esercita la professione; la seconda emessa dall'ordine nazionale.\nDiversi richiami all'ordine erano stati gi\u00e0 notificati al medico, tra cui una lettera all'inizio del 2011 nella quale l'ordine dei medici ricordava a Dukan che \u00abun medico dovrebbe prestare attenzione alle conseguenze delle sue prescrizioni\u00bb e ha aggiunto che \u00e8 necessario \u00abevitare atteggiamenti che provochino occasioni di pubblicit\u00e0 personale o per le associazioni presso cui si trova e per le quali presta assistenza\u00bb.\nA seguito di tale denuncia, Pierre Dukan ha lasciato la Francia per un tempestivo tour all'estero.\nPolemiche.\nIl medico \u00e8 stato al centro di polemiche per aver proposto in una lettera aperta al Presidente della Repubblica l'istituzione di una opzione \u00abanti-obesit\u00e0\u00bb all'Universit\u00e0, dove gli studenti possano guadagnare crediti rimanendo in una \"forbice\" di peso normale dal primo all'ultimo anno di studi.\nPierre Dukan non avrebbe tenuto conto delle ripercussioni sulle giovani ragazze gi\u00e0 in sovrappeso, o tendenti all'anoressia. Il Consiglio Nazionale dell'Ordine dei Medici ha tenuto un discorso, sostenuto dalla maggioranza della comunit\u00e0 medica, contro Pierre Dukan."}
{"id": "4719448", "revid": "1851848", "url": "https://it.wikipedia.org/wiki?curid=4719448", "title": "Bernard Vallet", "text": "Professionista tra il 1975 ed il 1989, vinse la classifica scalatori al Tour de France 1982.\nCarriera.\nDa dilettante vinse il Circuit des monts du Livradois nel 1973, una tappa al Tour de l'Avenir nel 1974, il Tour du G\u00e9vaudan Languedoc-Roussillon e la Route de France nel 1975. Pass\u00f2 professionista nell'ottobre dello stesso anno con la Gan-Mercier-Hutchinson di Claude Sudres, rimanendovi fino al 1978. Nel 1979 pass\u00f2 alla La Redoute e si impose al Tour du Limousin; nella stagione successiva vinse il Grand Prix de la Ville de Rennes, una tappa al Tour de France, una tappa al Tour du Limousin e la Sei giorni di Noum\u00e9a. Nel 1981 vinse il Tour d'Armorique e una tappa alla Quatre jours de Dunkerque; l'anno seguente vinse due tappe al Crit\u00e9rium du Dauphin\u00e9 Lib\u00e9r\u00e9, il Tour de l'Aude, la Sei giorni di Grenoble e la classifica scalatori del Tour de France.\nNel 1984 pass\u00f2 alla La Vie Claire-Terraillon e conquist\u00f2 una tappa al Tour de Romandie, le Sei giorni di Parigi e di Grenoble ed il titolo nazionale della corsa a punti. Nel 1986 pass\u00f2 alla RMO, vincendo una tappa al Tour du Vaucluse e la Sei giorni di Parigi; nel 1987 vinse la Bordeaux-Parigi e la Sei giorni di Grenoble. Si ritir\u00f2 nel 1989. Partecip\u00f2 a dieci edizioni del Tour de France, una del Giro d'Italia e otto dei campionati del mondo su strada."}
{"id": "4719449", "revid": "287204", "url": "https://it.wikipedia.org/wiki?curid=4719449", "title": "Natal'ja Sokolova (sciatrice)", "text": "Biografia.\nAttiva principalmente nel biathlon, in Coppa del Mondo ottenne il primo risultato di rilievo il 6 dicembre 1997 a Lillehammer (82\u00aa) e ottenne l'unico podio il 19 gennaio 2007 a Pokljuka (3\u00aa).\nIn carriera prese parte a due edizioni dei Campionati mondiali (5\u00aa nella staffetta ad Anterselva 2007 il miglior piazzamento).\nPartecip\u00f2 anche ad alcune competizioni di sci di fondo: vanta una presenza in Coppa del Mondo, il 20 novembre 2005 a Beitost\u00f8len (14\u00aa)."}
{"id": "4719450", "revid": "104458", "url": "https://it.wikipedia.org/wiki?curid=4719450", "title": "Natalja Sokolova", "text": ""}
{"id": "4719451", "revid": "104458", "url": "https://it.wikipedia.org/wiki?curid=4719451", "title": "Natalya Sokolova", "text": ""}
{"id": "4719452", "revid": "104458", "url": "https://it.wikipedia.org/wiki?curid=4719452", "title": "Natalia Sokolova", "text": ""}
{"id": "4719453", "revid": "599013", "url": "https://it.wikipedia.org/wiki?curid=4719453", "title": "Natal'ja Sokolova", "text": "Natal'ja Sokolova (cirillico \u041d\u0430\u0442\u0430\u043b\u044c\u044f \u0421\u043e\u043a\u043e\u043b\u043e\u0432\u0430) pu\u00f2 riferirsi a:"}
{"id": "4719454", "revid": "1862658", "url": "https://it.wikipedia.org/wiki?curid=4719454", "title": "Episodi di Chicago Fire (seconda stagione)", "text": "La seconda stagione della serie televisiva Chicago Fire \u00e8 stata trasmessa in prima visione assoluta negli Stati Uniti da NBC dal 24 settembre 2013 al 13 maggio 2014.\nIn lingua italiana la stagione ha debuttato in prima visione in chiaro in Svizzera, su RSI LA2, il 14 settembre 2014, ed \u00e8 terminata il 4 gennaio 2015. In Italia \u00e8 stata trasmessa da Premium Action, canale a pagamento della piattaforma Mediaset Premium, dal 24 ottobre dello stesso anno; l'emittente pay ha trasmesso l'ultimo episodio in prima visione in italiano.\nProblemi di bilancio.\nTrama.\nLa seconda stagione si apre con Severide preso di mira da un incendiario. Nel frattempo, Boden va contro un consulente di alto rango che sta pensando di chiudere la sua caserma Firehouse 51. Casey ricorda Andy nel primo anniversario della sua morte. Shay si interroga sulla paternit\u00e0 di Severide. E la fidanzata giapponese di Mouch va a fargli visita.\nLa spia.\nTrama.\nCasey combatte contro gli effetti dell'incidente di Heather. Severide anticipa un attacco incendiario alla caserma dei pompieri e rivela a Renee i suoi sospetti sulla sua paternit\u00e0. Mouch si candida come presidente del sindacato.\nIl piromane.\nTrama.\nSeveride cerca prova per confermare i suoi sospetti circa l'identit\u00e0 dell'incendiario. Casey si abitua al suo nuovo stile di vita. Il Bar di Molly's rischia di chiudere. Dawson va ad un appuntamento, e la campagna di Mouch decolla.\nA caccia di prove.\nTrama.\nSeveride vuole prendere l'incendiario seriale. Dawson e Shay ottengono una sorpresa durante una chiamata di routine. Clarke \u00e8 sospettato di essere la talpa all'interno della caserma dei pompieri. Il Bar di Molly's continua ad avere problemi finanziari. Boden va contro Gail McLaud.\nMossa vincente.\nTrama.\nIl futuro di Boden come capo della caserma dei pompieri \u00e8 in pericolo quando la McLaud lo spinge verso un pensionamento anticipato e trova un potenziale sostituto al suo posto. Nel frattempo, l'identit\u00e0 della talpa viene chiarita. Continuano i problemi al Molly's.\nSituazione disperata.\nTrama.\nSeveride riceve una visita inaspettata e delle notizie su suo padre. Il suo giorno va di male in peggio dopo la sua corsa mattutina che si trasforma in un soccorso quando vede un ragazzo intrappolato in un escavatore, che per\u00f2 riesce a salvare con l'auto di Shay. Mouch e Greg Sullivan, il suo avversario ricandidato a presidente del sindacato, partecipano a un dibattito durante il quale Mouch si rifiuta di tirare un colpo basso a Sullivan, per questo non vincer\u00e0 la campagna elettorale. Boden rassegna le sue dimissioni per salvare la caserma. Nel frattempo Gabriela viene minacciata da Arthur, arrivato al Molly con Jay sotto copertura e con un altro scagnozzo al fine di estorcere denaro, il quale tenta di incendiare il locale ma viene fermato da Jay prima che potesse nuocere a Gabriela.\nNessun rimpianto.\nTrama.\nGli uomini sono chiamati a un treno che deraglia in una fabbrica. Tagli di bilancio di McLaud portano a lavorare con difficolt\u00e0, la squadra si occupa di un serbatoio di gas propano che ha preso fuoco in seguito al deragliamento. Heather viene rilasciata dalla prigione e prende una decisione che le cambia la sua vita, Boden riceve una chiamata dal medico che gli dice di non aver contratto danni ai polmoni in seguito all'esposizione all'amianto durante un crollo nel 1985.\nUn nuovo arrivo.\nTrama.\nShay decide di andarsene dalla 51 ed al suo posto viene assunto un ragazzo; Severide cerca di fare amicizia con una ritrovata membro della famiglia, sua sorellastra, figlia di Benny Severide, avuta dopo che piant\u00f2 Kelly e sua madre. Cruz purtroppo assiste all'omicidio della sua vicina di casa, una bambina a cui una gang ha sparato mentre andava in bicicletta, il comandante Voight per catturare i membri della gang lo ricatta: se Cruz non far\u00e0 andare suo fratello, ex membro della gang, sotto copertura far\u00e0 partire un'inchiesta su di un incendio che ha ucciso Flaco, membro della gang quando Cruz era sul campo. A fine giornata Cruz chiede a Zoya di sposarlo. Otis e Severide hanno uno shock quando ritornano al loro appartamento dopo il loro turno in quanto la casa \u00e8 stata svaligiata da Devon, la ragazza di Shay. Dawson e Casey si baciano e proseguono la relazione consumando un rapporto sessuale.\nRelazioni difficili.\nTrama.\nDawson e Casey iniziano finalmente la loro relazione, mentre Shay denuncia Devon per furto e si reca nel suo posto speciale a guardare il fiume meditando di farla finita. Alla caserma arriva una chiamata di soccorso da parte di un poliziotto rimasto intrappolato sul tetto di una casa per salvare un gattino. Si recano quindi la squadra di soccorso e i paramedici, Dawson e un paramedico fatalista che sostituisce Shay. La sorellastra di Kelly Severide decide di cucinare per la caserma e Peter Mills riallaccia i rapporti con l'amica di Gabriella che ha aiutato Mouch in campagna elettorale. Leon il fratello di Cruz rimane coinvolto in una sparatoria ma rimane illeso e riesce a incastrare la gang per la morte di Ivette. Zoya si rifiuta di sposare Jo e parte per la Russia. Boden riceve la visita della Mc Leod che lo invita a chiudere la caserma poich\u00e9 il distretto deve rimborsare 40.000 dollari al proprietario di un tritarifiuti distrutto per salvare una persona intrappolatasi dentro.\nNon cos\u00ec.\nTrama.\nCon la 51 sull'orlo della chiusura, la comunit\u00e0 si raduna in segno di protesta, Mouch scopre che la McLaud vuole chiudere la 51 per avere il 10% di introito in pi\u00f9 e, con le dimissioni di Sullivan prende le redini del sindacato. Shay ritorna alla 51 dopo la riappacificazione con Gabriela, la quale riceve una lettera dall'Accademia che ha accettato la sua domanda di partecipazione ai corsi per diventare un vigile del fuoco, fatta anni prima. Clarke viene indagato per l'omicidio di un uomo che estorce soldi all'ex moglie. Gli uomini della 51 riescono a incastrare la McLaud e a salvare la 51. Casey rimane ferito gravemente alla testa durante il salvataggio di un bambino dentro una casa in fiamme.\nLa verit\u00e0.\nTrama.\nCasey torna in caserma dopo l'incidente che quasi lo ha ucciso. Shay incontra il suo nuovo partner, mentre Dawson inizia la sua formazione presso l'Accademia dei vigili del fuoco. Severide inizia il suo lavoro di insegnante temporaneo presso l'Accademia e ha dubbi su un candidato.\nUno scherzo mancato.\nTrama.\nCasey cerca di convincere tutti, e s\u00e9 stesso, alla caserma dei pompieri che sta bene. Nel frattempo Shay \u00e8 nel mirino di avvocati circa un suicidio a cui ha assistito durante una chiamata. Boden aiuta un condominio con un padrone di casa negligente. Dawson deve superare la sua claustrofobia. Mills entra nella squadra ma presto si ritrova nei guai con un giornalista.\nUna notte da ricordare.\nTrama.\nDurante una notte fredda gelida a Chicago, la caserma 51 risponde a un incidente d'auto, e improvvisamente un black out lascia un intero quartiere senza elettricit\u00e0. Clarke viene coinvolto in un saccheggio e tiene sotto tiro i colpevoli. Alla caserma 51 si presentano ospiti sgraditi. Casey lotta con perdita di memoria e mal di testa. La sorella di Severide, Katie, scompare. Hermann, Dawson e Otis discutono sul futuro del Molly.\nLa vittima.\nTrama.\nSeveride continua la sua ricerca di Katie e si rivolge alla polizia di Chicago. Casey inizia a sanguinare da un orecchio ma la diagnosi del medico potrebbe far concludere la sua carriera. Rafferty \u00e8 citato in giudizio da una vittima. Gli uomini della 51 trovano un modo per ripagare una giovane vittima che li aveva sostenuti quando la caserma stava per chiudere.\nTieni la bocca chiusa.\nTrama.\nDawson ritorna sull'ambulanza 61. Casey e il suo equipaggio sono frustrati con il loro nuovo candidato. Severide ottiene alcune notizie sgradite circa l'uomo che ha orchestrato il rapimento di Katie.\nUna festa sorprendente.\nTrama.\nSeveride ed Otis vengono interrogati sulla scomparsa del rapitore di Katie e sono considerati possibili sospetti. Dawson sta valutando di ripetere l'esame all'accademia. Nel frattempo, Hermann vuole ricevere una vasectomia come regalo di anniversario per sua moglie, con grande orrore dei suoi colleghi. Casey e Boden ricevono l'ordine dal padre di Rebecca, il vice capo del distretto, di costringerla a trasferirsi ad un lavoro d'ufficio.\nQuando il gioco si fa duro.\nTrama.\nLa 51 ottiene una chiamata per una casa avvolta dalle fiamme. Casey scopre che il padre si era gettato sui suoi figli per proteggerli dal fuoco e la squadra piange il suo sacrificio eroico. Purtroppo, l'equipaggio \u00e8 citato in giudizio dalla moglie del defunto per non essere riusciti a salvarlo. Mouch viene lasciato dalla sua ragazza. Dawson \u00e8 perseguitata da uno stalker. Nel frattempo, Severide salva un uomo il cui braccio \u00e8 rimasto bloccato in un pozzo ruota e scopre inoltre che \u00e8 un ex vigile del fuoco.\nUn difficile confronto.\nTrama.\nLa 51 presta soccorso a un uomo incastrato tra due edifici. Severide tenta di aiutare l'ex vigile del fuoco che ha precedentemente salvato. Dawson e Casey discutono. Nel frattempo, Dawson e Shay organizzano un fine settimana di ritiro insieme e Mouch si sta preparando per il suo primo appuntamento dopo la sua rottura con l'aiuto dei suoi colleghi. Il team cerca di aiutare un uomo che vuole suicidarsi. Casey cerca di aiutare Jones con la sua situazione.\nSensi di colpa.\nTrama.\nDopo il suicidio di Jones, alla 51 la tensione \u00e8 alta. Dawson riceve una busta (che lascia presagire contenga un messaggio scritto) lasciatole da Jones, ma tiene per s\u00e9 quel che dice. Nel frattempo, Casey \u00e8 alla ricerca di un anello da regalare a Dawson.\nUn giorno disperato.\nTrama.\nUna grande esplosione si verifica fuori ad un ospedale di Chicago e Dawson e Casey sono sul posto. La gente di Chicago \u00e8 nel caos ed entrambe Intelligence ed FBI collaborano per trovare i colpevoli. Dawson \u00e8 intrappolata sotto le macerie e Casey e Severide cercano di trovarla prima che crolli mentre i loro colleghi continuano ad assistere le vittime fuori, invece Zoe, la nipote di Burgess viene ricoverata in ospedale e Kim si dispera.\nQuesto episodio inizia un crossover con Chicago P.D., che si conclude nell'episodio \"A ogni costo\".\nUn'altra opportunit\u00e0.\nTrama.\nDawson mentre aspetta di ripetere il test di ammissione per diventare vigile del fuoco, a cui alla fine arriver\u00e0 in ritardo per via di una chiamata d'emergenza, far\u00e0 visita a quella che caserma a cui \u00e8 stata assegnata. Casey prepara, assieme a Shay, la proposta di matrimonio da fare a Dawson e chiede il consenso per sposarla al fratello Antonio. Il capitano Boden dopo aver saputo di aspettare un figlio da Donna, le chiede di sposarlo. Intanto Shay affronta la sua ex.\nLa vita non aspetta.\nTrama.\nSeveride \u00e8 preso dai sensi di colpa in merito a una vittima. Dawson riesce a superare l'esame ma verr\u00e0 trasferita in un'altra caserma. Nel frattempo, Mills dubita ancora della misteriosa morte di suo padre. Herrmann non riesce ad organizzare un matrimonio in chiesa per Boden e Donna, ma li sorprende con una cerimonia nella caserma 51, durante la quale Severide caccia via l'ex di Shay. Nel frattempo, Casey propone a Dawson di sposarlo e Mouch incontra una donna che sembra interessata a lui. Prima che Dawson possa rispondere alla proposta di Casey, la 51 riceve un'altra chiamata di un misterioso incendio in un edificio. Quando le comunicazioni dall'interno dell'edificio a Boden vengono bloccate, l'edificio esplode mentre tutti sono all'interno, lasciando le vite di tutti in bilico. Dal suo posto di comando, Boden urla freneticamente alla radio, sperando di sentire qualcuno della Caserma 51. Questo episodio conclude la seconda stagione."}
{"id": "4719455", "revid": "599013", "url": "https://it.wikipedia.org/wiki?curid=4719455", "title": "The Love Liar", "text": ""}
{"id": "4719464", "revid": "287204", "url": "https://it.wikipedia.org/wiki?curid=4719464", "title": "Yoshijiro Umezu", "text": ""}
{"id": "4719466", "revid": "1305772", "url": "https://it.wikipedia.org/wiki?curid=4719466", "title": "Mercury Marauder", "text": "La Marauder \u00e8 un'autovettura full-size prodotta dalla Mercury dal 1969 al 1970 e dal 2003 al 2004. Dal 1963 al 1965 la Marauder \u00e8 stata invece un allestimento dei modelli full-size della Mercury.\nDurante gli anni sessanta la Marauder era la versione ad alte prestazioni della Galaxie. La Marauder \u00e8 stata poi reintrodotta nel 2003, e questa volta rappresentava la versione ad alte prestazioni della Grand Marquis. A causa delle basse vendite, la Marauder fu tolta di produzione definitivamente alla fine del model year 2004. Durante in tutto il periodo in cui fu prodotta, la Marauder \u00e8 stata caratterizzata da un motore montato anteriormente e dalla trazione posteriore.\nLa Marauder come allestimento: 1963\u20131965.\nLa Marauder \u00e8 comparsa sui mercato nella met\u00e0 del 1963 come allestimento dei modelli Mercury full-size. All'inizio era disponibile solo in versione hard-top due porte. Questa versione era caratterizzata da un tettuccio fastback che era stato ideato per le Marauder e per le Galaxie destinate alle gare NASCAR. Nel 1964 venne introdotta anche la versione berlina quattro porte, che poteva essere contraddistinta da un tettuccio fastback. Quest'ultimo era opzionale anche sulla Monterey, sulla Montclair e sulla Park Lane. Questa serie di Marauder era inoltre dotata di sedili singoli e di una console centrale.\nLa scelta dei motori di questa Marauder comprendeva dei V8 da 6,4 L, 6,7 L e 7 L. Come era consueto all'epoca per i modelli Mercury, questi tre propulsori ed altri componenti del gruppo motopropulsore erano in comune con altre vetture Ford. Il cambio poteva invece essere manuale a tre o quattro rapporti, oppure automatico a tre marce.\nDopo il 1965, la Marauder usc\u00ec temporaneamente di produzione, per poi riapparire nel 1969 come modello a s\u00e9 stante. \nLa prima serie: 1969\u20131970.\n Nel 1969 la Marauder venne reintrodotta, questa volta come modello a s\u00e9 stante. Il frontale e gli interni erano ora condivisi con la Marquis, ma la coda era peculiare. Inoltre, erano presenti delle prese d\u2019aria non funzionali sulle fiancate che differenziavano ulteriormente il modello. Le versioni pi\u00f9 accessoriate erano dotate di sedili singoli e di una consolle che ospitava anche i comandi del cambio automatico. Inoltre, erano presenti delle ruote speciali e delle carenature in corrispondenza delle ruote posteriori.\nLa versione base di questa serie di Marauder era dotata di un motore V8 da 6,4 L, mentre la versione X-100 aveva installato un V8 da 7 L.\nLa seconda serie: 2003\u20132006.\nDal 2003 al 2004 la Ford propose nuovamente il nome Marauder per un modello Mercury. Questa volta la Marauder era sostanzialmente la versione ad alte prestazioni della Mercury Grand Marquis a sua volta basata sulla Ford Crown Victoria. Sebbene il marchio Mercury fosse in diretta concorrenza con la Buick (in precedenza con l'Oldsmobile), il design della nuova serie di Marauder era molto simile a quello della settima generazione della Chevrolet Impala. Gli interni in pelle erano di serie.\nPer differenziarsi dalla Grand Marquis, la Marauder prese in prestito da altri modelli Mercury e Ford molti componenti. A differenza della Grand Marquis, la leva del cambio della Marauder era posizionata sul pavimento e gli interni comprendevano dei sedili singoli.\nLa terza serie di Marauder era basata sul pianale Ford Panther, che fu introdotto nel 1978. La Marauder era dotata di un motore V8 bialbero da 4,6 L che erogava 306 CV di potenza e 431 N\u2022m di coppia. Questo propulsore aveva parecchi componenti in comune con i motori della Ford Mustang e della Lincoln Aviator. La Marauder era poi dotata di un sistema di scarico doppio e di un cambio automatico a quattro rapporti.\nLe vendite della nuova serie della Marauder delusero le aspettative, e quindi la Ford decise di interrompere la produzione nel 2004 dopo 11.052 esemplari assemblati. Gli ultimi tre sono stati prodotti nel 2005 e nel 2006 - due e uno rispettivamente. Per fare un paragone, la Mercury produsse, nello stesso periodo, 179.723 esemplari di Grand Marquis.\nQuesta serie di Marauder \u00e8 stata prodotta a St. Thomas, in Canada."}
{"id": "4719469", "revid": "767487", "url": "https://it.wikipedia.org/wiki?curid=4719469", "title": "The Love Liar (film 1915)", "text": "The Love Liar \u00e8 un cortometraggio muto del 1915 diretto da Harry Harvey. Quarto film della serie \"Who Pays?\" che aveva come protagonisti Henry King e Ruth Roland.\nProduzione.\nIl film fu prodotto dalla Balboa Amusement Producing Company\nDistribuzione.\nDistribuito dalla Path\u00e9 Exchange, il film - un cortometraggio in tre bobine - usc\u00ec nelle sale cinematografiche statunitensi il 3 maggio 1915. Tutti e dodici i film della serie sono conservati negli archivi dell'UCLA Film and Television."}
{"id": "4719472", "revid": "538762", "url": "https://it.wikipedia.org/wiki?curid=4719472", "title": "Carsten Pump", "text": "Biografia.\nAttiva principalmente nel biathlon, in Coppa del Mondo esord\u00ec il 5 dicembre 2002 a \u00d6stersund (26\u00b0) e ottenne il primo podio il 1\u00ba dicembre 2007 a Kontiolahti (3\u00b0). Non prese parte n\u00e9 a rassegne olimpiche n\u00e9 iridate.\nPartecip\u00f2 anche ad alcune competizioni di sci di fondo: gare FIS e granfondo."}
{"id": "4719474", "revid": "716642", "url": "https://it.wikipedia.org/wiki?curid=4719474", "title": "Mario Pacilli", "text": "Caratteristiche tecniche.\n\u00c8 un attaccante esterno, abile negli inserimenti e in grado di giocare sia a sinistra che a destra. All'occorrenza ha ricoperto anche il ruolo di seconda punta.\nCarriera.\nNativo dell'Aquila ma cresciuto a Torano di Borgorose (RI), matura calcisticamente nel settore giovanile della arrivando in prima squadra appena diciottenne, in Serie B, senza per\u00f2 mai esordire. L'anno successivo disputa con gli umbri il campionato di Serie C1 totalizzando 25 presenze ed una rete.\nNel 2007, giovanissimo, si trasferisce in Svizzera per giocare nel , formazione militante nella seconda serie elvetica. Tornato in Italia viene ingaggiato dall' con cui esordisce in Serie B.\nSi accasa quindi alla , con cui disputa la Prima Divisione, conclusasi con una retrocessione ai play-out, collezionando 33 presenze e quattro reti. Rimane con i \"bustocchi\" anche la successiva annata, in Seconda Divisione. L'anno seguente disputa il suo secondo torneo tra i cadetti con la maglia dell' con cui disputa la stagione 2011-2012, terminata con la retrocessione dei lombardi, e la prima parte della seguente.\nNel gennaio del 2013 passa al con cui ottiene la promozione in Serie B, la prima nella storia dei siciliani, cui contribuisce con 10 presenze; rimane in Sicilia anche l'anno seguente disputando il campionato di Serie B 2013-2014, in cui colleziona 21 presenze.\nSvincolatosi dai granata, nel 2014 torna nella propria citt\u00e0 natale firmando un biennale con L'Aquila. Con i rossobl\u00f9 fa il suo esordio il 30 agosto, in casa, contro il Gubbio e segna la sua prima marcatura una settimana pi\u00f9 tardi, in trasferta, contro l'. Il 26 giugno 2015 rescinde consensualmente il contratto che lo legava al club abruzzese.\nIl 29 ottobre firma, da svincolato, con la .\nIl 13 luglio 2016 passa al , con cui si lega con un biennale. Nel Salento trascorre due stagioni, culminate con la promozione in Serie B ottenuta nel 2017-2018. In quest'ultima annata \u00e8 escluso dalla rosa dopo il mercato di gennaio 2018 per la regola degli over e poi reintegrato ad aprile per le ultime gare sul finale di stagione (dopo la rescissione temporanea del contratto di Giuseppe Torromino), in cui Pacilli scende in campo solo contro il .\nIl 30 agosto 2018 si trasferisce a titolo definitivo alla , in Serie C. Milita per due stagioni nel club laziale, prima di accasarsi alla , sempre in Serie C. Nel settembre 2021 passa al , neopromosso in Serie C.\nStatistiche.\nPresenze e reti nei club.\n\"Statistiche aggiornate al 26 settembre 2021.\""}
{"id": "4719476", "revid": "684805", "url": "https://it.wikipedia.org/wiki?curid=4719476", "title": "Volume (culturismo)", "text": ""}
{"id": "4719482", "revid": "767487", "url": "https://it.wikipedia.org/wiki?curid=4719482", "title": "The Tip-Off (film 1915)", "text": "The Tip-Off \u00e8 un cortometraggio muto del 1915 diretto da T. Hayes Hunter.\nProduzione.\nIl film fu prodotto dalla Balboa Amusement Producing Company\nDistribuzione.\nDistribuito dalla Path\u00e9 Exchange, il film - un cortometraggio in tre bobine - usc\u00ec nelle sale cinematografiche statunitensi nel gennaio 1915."}
{"id": "4719484", "revid": "729019", "url": "https://it.wikipedia.org/wiki?curid=4719484", "title": "Aeroporto di Kitakyushu", "text": "L' (IATA:KKJ; ICAO:RJFR) \u00e8 un aeroporto civile situato a circa 20\u00a0km a sud della citt\u00e0 di Kitaky\u016bsh\u016b nella Prefettura di Fukuoka, in Giappone, su un'isola artificiale di circa 373 ha (4125 x 900\u00a0m di dimensioni, sufficienti per un'eventuale espansione futura) realizzata appositamente nel mare interno di Seto. L'aeroporto \u00e8 designato come scalo di seconda classe, e offre anche un numero limitato di collegamenti internazionali.\nDopo gli aeroporti del Kansai (Osaka), di Shin-Chitose (Sapporo) e Ch\u016bbu Centrair (Nagoya), \u00e8 il quarto aeroporto giapponese ad essere aperto 24 ore su 24.\nCollegamenti.\nL'aeroporto \u00e8 collegato con la terraferma da un ponte autostradale a pedaggio gratuito, che conduce all'autostrada Higashiky\u016bsh\u016b, grazie alla quale \u00e8 possibile raggiungere il centro di Kitaky\u016bsh\u016b, Fukuoka e altre citt\u00e0 dell'isola. Oltre al trasporto via auto private o taxi, sono presenti diverse compagnie di autobus, e il ponte \u00e8 predisposto per un futuribile collegamento ferroviario fino alla stazione di Kokura, realizzabile se ve ne sar\u00e0 richiesta. Al riguardo sono stati presentati tre differenti tracciati, di 14,6, 15,6 e 10,3\u00a0km, fra cui uno sbinamento del Sany\u014d Shinkansen che raggiunga l'aeroporto."}
{"id": "4719487", "revid": "729019", "url": "https://it.wikipedia.org/wiki?curid=4719487", "title": "Aeroporto Internazionale di Pusan-Gimhae", "text": "L'Aeroporto Internazionale di Pusan-Gimhae (in Hang\u016dl: \uae40\ud574\uad6d\uc81c\uacf5\ud56d, in Hanja: \u91d1\u6d77\u570b\u969b\u7a7a\u6e2f) (IATA: PUS; ICAO: RKPK) \u00e8 un aeroporto civile coreano, situato nei pressi della citt\u00e0 di Pusan, la seconda citt\u00e0 della nazione asiatica.\nNel 2013 la citt\u00e0 di Pusan ha proposto di chiudere l'aeroporto a causa dei limiti operativi e le dimensioni ridotte dell'area, che impedirebbero un'espansione dello scalo, e la realizzazione di un nuovo grande scalo sull'isola di Gadeok-do, a sud-est della citt\u00e0. In ogni caso sono ugualmente iniziati alcuni lavori per aumentare la capacit\u00e0 dello scalo attuale per ospitare un maggior numero di voli internazionali entro il 2015.\nCollegamenti con Pusan e altre citt\u00e0.\nL'aeroporto di Pusan-Gimhae si trova ai confini amministrativi della citt\u00e0 di Pusan con quella di Gimhae, ed \u00e8 collegato da diversi servizi autobus, sia urbani che intercity (le principali citt\u00e0 raggiunte sono Masan, Changwon, Jinhae, Jangyu, Gimhae, Pohang, Gyeongju, Gumi, Taegu, Ulsan, Eonyang, Yangsan, Gohyeon, Okpo e Jangseungpo).\nDal settembre 2011 \u00e8 possibile raggiungere l'aeroporto anche in treno grazie alla stazione di Gimhae aeroporto sulla metropolitana leggera Gimhae, collegata e integrata direttamente con la metropolitana di Pusan."}
{"id": "4719492", "revid": "767487", "url": "https://it.wikipedia.org/wiki?curid=4719492", "title": "Olympique Gymnaste Club de Nice 1956-1957", "text": "Questa voce raccoglie le informazioni riguardanti il Olympique Gymnaste Club de Nice nelle competizioni ufficiali della stagione 1956-1957.\nAvvenimenti.\nIl Nizza conclude il campionato francese in tredicesima posizione. Nella coppa nazionale supera Olympique Lyon (1-0), LOSC Lille (2-2, 7-1 nella ripetizione), perdendo in semifinale 3-2 contro il Tolosa.\nI francesi partecipano alla Coppa dei Campioni, eliminando Aarhus (2-6) e Rangers (3-3, 3-1 nello spareggio), prima di essere esclusi dal (6-2), futuro vincitore del torneo."}
{"id": "4719495", "revid": "767487", "url": "https://it.wikipedia.org/wiki?curid=4719495", "title": "Aleardo Nani", "text": "Carriera.\nNato a Solero, paese in provincia di Alessandria, gioca inizialmente a basket nel Club Tennis Basket Ball prima di passare al calcio con l'International FC e il FONRS di Nizza. Nel 1950 viene naturalizzato francese, andando a giocare per l'OGC Nizza, la societ\u00e0 pi\u00f9 importante della citt\u00e0. Rimane otto anni vincendo quattro titoli francesi e due coppe nazionali, giocando pi\u00f9 di 24 incontri di Division 1 e partecipando anche alla seconda edizione della Coppa Campioni con 3 presenze. Dopo il 1958 gioca con squadre amatoriali fino al ritiro dall'attivit\u00e0 agonistica."}
{"id": "4719500", "revid": "767487", "url": "https://it.wikipedia.org/wiki?curid=4719500", "title": "Sinagoga Tempel di Ivano-Frankivs'k", "text": "La sinagoga Tempel di Ivano-Frankivs'k, costruita tra il 1895 e il 1899 in stile neomoresco, era la principale sinagoga riformata di Stanyslaviv (oggi Ivano-Frankivs'k), in Ucraina. Devastata dai nazisti durante la seconda guerra mondiale, nel dopoguerra fu usata come deposito, venendo ad essere parzialmente demolita e modificata nel 1956. Oggi la comunit\u00e0 ebraica ne riutilizza alcuni locali come sinagoga mentre la maggior parte dell'edificio \u00e8 adibita ad esercizio commerciale.\nStoria e descrizione.\nA Stanyslaviv esisteva una larga comunit\u00e0 ebraica, che costituiva circa la met\u00e0 della popolazione locale.\nNel 1895-1899 la comunit\u00e0 ebraica riformata della citt\u00e0 mise mano alla costruzione di una sinagoga che ne rappresentasse al meglio le aspirazioni e il prestigio acquisito. A redigere il progetto fu chiamato l'architetto viennese Wilhelm Stiassny. La locazione (al di fuori dei confini tradizionali del quartiere ebraico) e la scelta dello stile moresco (che in quegli anni pi\u00f9 si identificava con gli ideali della riforma) furono ulteriori segni della volont\u00e0 di rompere radicalmente con la tradizione.\nLa cerimonia di posa della prima pietra si svolse il 20 giugno 1895 e dopo quattro anni di lavoro la sinagoga pot\u00e9 essere inaugurata il 4 settembre 1899.\nLa sinagoga aveva forma rettangolare con quattro torrioni agli angoli sormontati da cupole e guglie decorate con la stella di Davide.\nL'interno era concepito in forma basilicale con un vestibolo di ingresso dal quale si accedeva alla sala di preghiera dove l'arca e il leggio erano collocati sulla parete frontale. Il matroneo si estendeva su tre lati. In totale la sinagoga poteva accomodare oltre 300 persone a sedere.\nDurante la prima guerra mondiale, la sinagoga fu gravemente danneggiata. Si rese quindi necessaria una radicale ristrutturazione che negli anni 1927-1929 port\u00f2 al rifacimento del tetto e delle decorazioni pittoriche interne.\nLa seconda guerra mondiale port\u00f2 distruzioni incomparabilmente pi\u00f9 gravi. Quando l'esercito tedesco entr\u00f2 a Stanislaviv nel 1941, la sinagoga fu vandalizzata. L'Olocausto poi annient\u00f2 la quasi totalit\u00e0 della popolazione ebraica locale.\nNel dopoguerra, durante il periodo sovietico, la sinagoga fu riparata al meglio per farne un deposito. Nel 1956 le quattro cupole angolari furono demolite e l'interno alterato con la chiusura dei matronei.\nCon l'indipendenza dell'Ucraina la comunit\u00e0 ebraica ha potuto riprendere possesso dell'edificio e provvedere alle necessarie opere di restauro. Una piccola sinagoga \u00e8 stata ricavata in alcune stanze di servizio, mentre la maggior parte dell'edificio \u00e8 adibita ad esercizio commerciale."}
{"id": "4719504", "revid": "1522738", "url": "https://it.wikipedia.org/wiki?curid=4719504", "title": "Bridgette (A tutto reality)", "text": ""}
{"id": "4719514", "revid": "36426", "url": "https://it.wikipedia.org/wiki?curid=4719514", "title": "Pieve di San Pietro a Cascia di Reggello", "text": ""}
{"id": "4719521", "revid": "767487", "url": "https://it.wikipedia.org/wiki?curid=4719521", "title": "Unione Sportiva Cremonese 1964-1965", "text": "Questa pagina raccoglie le informazioni riguardanti l'Unione Sportiva Cremonese nelle competizioni ufficiali della stagione 1964-1965.\nStagione.\nNella stagione 1964-1965 la Cremonese ha disputato il campionato di Serie C, girone A, classificandosi dodicesima con 30 punti, il torneo ha promosso in Serie B il Novara con 47 punti, e retrocesso in Serie D Fanfulla e Vittorio Veneto, entrambe con 26 punti.\nIn casa grigiorossa il presidente Guido Maffezzoni rivuole in panchina Sergio Realini, ma \u00e8 consapevole che la squadra ha dei limiti tecnici, in effetti la sofferenza non manca, si inizia perdendo in casa il derby con il Piacenza, poi anche la sfortuna ci mette lo zampino, a Biella dove a sei minuti dal termine viene sospesa per nebbia la partita che la Cremo vinceva (0-1), nel finale del campionato, il 9 maggio la Cremonese riesce a battere (2-1) la capolista Savona e a conquistare una meritata salvezza. Attilio Tassi e Giacomo Rossi due giovani cremonesi con sette reti i migliori realizzatori stagionali. Il 10 giugno 1965 muore in un incidente stradale il cremonese Armanno Favalli di Robecco d'Oglio a soli 27 anni, dopo la Cremonese era passato al Brescia, mentre la stagione da poco conclusa l'aveva giocata a Foggia."}
{"id": "4719527", "revid": "177744", "url": "https://it.wikipedia.org/wiki?curid=4719527", "title": "Stati Uniti d'America ai XXII Giochi olimpici invernali", "text": "Gli Stati Uniti parteciperanno ai XXII Giochi olimpici invernali che si svolgeranno dal 7 al 23 febbraio a So\u010di in Russia.\nBiathlon.\nGli Stati Uniti dopo la stagione del 2012 e del 2013 hanno diritto di schierare 10 atleti:\nCurling.\nDopo i Mondiali del 2012 e 2013 la nazionale degli Stati Uniti si \u00e8 qualificata al torneo femminile.\nHockey su ghiaccio.\nGli Stati Uniti hanno entrambe le squadre qualificate:\nFreestyle.\nGli Stati Uniti dopo la stagione del 2012 e del 2013 hanno diritto di schierare i 26 atleti nelle seguenti discipline:\nPattinaggio di figura.\nGli Stati Uniti dopo la stagione del 2012 e del 2013 hanno diritto di schierare 10 atleti:\nPattinaggio di velocit\u00e0.\nGli Stati Uniti hanno diritto di schierare almeno un atleta nelle seguenti discipline:"}
{"id": "4719529", "revid": "310967", "url": "https://it.wikipedia.org/wiki?curid=4719529", "title": "Grappa Sibona", "text": ""}
{"id": "4719542", "revid": "767487", "url": "https://it.wikipedia.org/wiki?curid=4719542", "title": "Il fiacre n. 13 (film 1948)", "text": "Il fiacre n. 13 \u00e8 un film del 1948 diretto da Raoul Andr\u00e9 e Mario Mattoli e tratto dal romanzo di Xavier de Mont\u00e9pin.\nIl film \u00e8 il remake dell'omonimo film del 1917 diretto da Alberto Capozzi e Gero Zambuto.\nTrama.\n1848. L'anziana contessa di Latour Vaudieu muore lasciando tutti i suoi averi al primogenito Filippo. Il secondogenito, Giorgio, istigato dall'amante Claudia, uccide il fratello e il suo medico, il dottor Maroy, e poi abbandona il figlio che il fratello ha avuto da una ragazza che ha perso la memoria in seguito ad un incendio avvenuto nel fiacre n. 13. Pietro Maroy, il nipote del medico, viene accusato dell'omicidio dello zio e condannato all'ergastolo.\nVent'anni dopo, la moglie e la figlia di Pietro riescono ad ottenere la riapertura del processo. Il giovane funzionario di polizia incaricato del caso apprende, dopo una serie di indagini, di essere il figlio di Filippo di Lautor Vaudieu abbandonato anni prima nel fiacre n. 13 in seguito alla morte del padre. Il giovane scopre anche che il dott. Maroy \u00e8 stato ucciso da Claudia, l'amante di Giorgio di Lautor Vaudieu, che gi\u00e0 l'aveva aiutato a sbarazzarsi del fratello Filippo. Ormai scoperto Giorgio sceglie la strada del suicidio e Pietro Maroy, riconosciuto innocente, viene finalmente scarcerato."}
{"id": "4719546", "revid": "1543377", "url": "https://it.wikipedia.org/wiki?curid=4719546", "title": "White River (Yukon)", "text": "Il White River \u00e8 un fiume del Nordamerica che nasce in Alaska (Stati Uniti d'America) da un ghiacciaio posto nel Parco nazionale di Wrangell-St. Elias e sfocia nel fiume Yukon nel territorio federale canadese omonimo, dopo un percorso di 265\u00a0km.\nEsso trasporta una gran quantit\u00e0 di sedimenti in sospensione, qualcosa come 19 milioni di tonnellate l'anno nella parte alta del suo bacino. Ci\u00f2 altera notevolmente la trasparenza delle acque del fiume Yukon dalla confluenza del suo affluente fino alla foce.\nFra gli affluenti, va menzionato il fiume Donjek."}
{"id": "4719550", "revid": "228587", "url": "https://it.wikipedia.org/wiki?curid=4719550", "title": "Str\u00f8mmen", "text": "Str\u00f8mmen \u00e8 una localit\u00e0 situata nel comune di Lillestr\u00f8m nella contea di Viken, in Norvegia. Si trova a circa 20 km a est di Oslo ed \u00e8 considerata parte della regione \u00d8stlandet. \nOriginariamente, la citt\u00e0 era nota per le sue segherie. Successivamente, invece, vi si \u00e8 spostata l'industria pesante, inclusa la compagnia Str\u00f8mmens V\u00e6rksted, che opera nel campo dei veicoli ferroviari. Ospita inoltre uno dei pi\u00f9 grandi centri commerciali norvegesi, lo Str\u00f8mmen Storsenter. Dal punto di vista sportivo, e in particolare calcistico, a Str\u00f8mmen gioca la squadra omonima maschile, mentre fino al 2009 vi giocava il Team Str\u00f8mmen, formazione femminile che dal 2010 \u00e8 entrata a far parte del Lillestr\u00f8m, prendendo il nome di LSK Kvinner."}
{"id": "4719551", "revid": "282094", "url": "https://it.wikipedia.org/wiki?curid=4719551", "title": "Belvedere (Francia)", "text": ""}
{"id": "4719558", "revid": "466539", "url": "https://it.wikipedia.org/wiki?curid=4719558", "title": "Giuseppe Fortis", "text": "Biografia.\nAttore di formazione teatrale, ha recitato in diversi sceneggiati Rai. Rilevante la sua attivit\u00e0 come doppiatore, soprattutto nelle file della S.A.S. - Societ\u00e0 Attori Sincronizzatori."}
{"id": "4719559", "revid": "57342", "url": "https://it.wikipedia.org/wiki?curid=4719559", "title": "Paolo Mattei Gentili", "text": "Biografia.\nNacque a Pennabilli, paese del Montefeltro facente parte all'epoca delle Marche, in una famiglia di possidenti. Ricevette un'educazione cattolica e, grazie alla condizione benestante della famiglia, pot\u00e9 seguire studi superiori.\nNell'autunno 1893 si trasfer\u00ec a Roma per frequentare l'Universit\u00e0 La Sapienza (Facolt\u00e0 di giurisprudenza). Qui conobbe don Romolo Murri (1870-1944). Si inser\u00ec nel movimento democratico-cristiano, aderendo al progetto di una riconquista cattolica della societ\u00e0 dal basso, ispirato da Papa Leone XIII. L'8 dicembre 1894 fu tra i fondatori della rivista culturale \"La Vita nova\".\nIl 22 febbraio 1896 fu eletto, su proposta di don Murri, presidente dell'\u00abAssociazione universitaria romana fra gli studenti cattolici\u00bb (la futura F.U.C.I.). Prest\u00f2 la propria opera nel movimento anche dopo aver conseguito la laurea in giurisprudenza (1897). Scrisse su \"Il Domani d'Italia\" sin dalla fondazione (autunno 1900). Dal 1901 al 1904 diresse la rivista \"L'Ateneo letterario artistico\".\nIl 14 ottobre 1901 si spos\u00f2 con la ventiduenne toscana (di Montalcino) Fidalma Tamanti, figlia di un possidente. La coppia fiss\u00f2 la propria dimora a Roma ed ebbe otto figli. Nel 1902 Mattei Gentili sottoscrisse le \"Istruzioni\" pontificie, sancendo cos\u00ec il suo distacco dal movimento murriano. Si avvicin\u00f2 alle posizioni di Giuseppe Toniolo e Filippo Meda, fautori di un cristianesimo sociale non polemico verso l'autorit\u00e0 ecclesiastica. Decise di non svolgere attivit\u00e0 politica e di dedicarsi totalmente al giornalismo. Collaboratore dei quotidiani \"L'Osservatore Cattolico\" (edito a Milano e diretto da Meda), \"Il Sole nel Mezzogiorno\" di Palermo e, dalla fine del 1903, \"Il Momento\" di Torino, Mattei si distinse come critico letterario e giornalista di costume.\nNel gennaio 1907 entr\u00f2 nella redazione del \"Corriere d'Italia\", quotidiano romano fondato l'anno precedente. Nel giugno dello stesso anno il giornale entr\u00f2 a far parte della rete di quotidiani cattolici creata da Giovanni Grosoli tramite la Societ\u00e0 Editoriale Romana (S.E.R.). Mattei Gentili sal\u00ec alla guida del \"Corriere d'Italia\" nel dicembre 1907. Impresse al \"Corriere\" una linea moderata, facendolo diventare il quotidiano cattolico pi\u00f9 venduto del Paese. Fu anche a capo della rete di quotidiani gestita dalla S.E.R. Di tale rete facevano parte \"L'Avvenire d'Italia\" di Bologna, \"L'Italia\" di Milano, \"Il Momento\" e, per un breve periodo, \"Il Corriere di Sicilia\" di Palermo. Mattei Gentili coordin\u00f2 la linea politica e firm\u00f2 tutte le testate, che tuttavia ebbero nelle singole sedi un responsabile specifico.\nNel 1911 i quotidiani della S.E.R. appoggiarono la guerra italo-turca. L'anno seguente la Santa Sede (\"Avvertenza\" del 2 dicembre 1912) giudic\u00f2 i giornali del gruppo \u00abnon conformi alle direttive pontificie e alle norme della Lettera di Sua Santit\u00e0 all'Episcopato Lombardo in data 1\u00ba luglio 1911\u00bb. Fu un duro colpo all'iniziativa editoriale; Paolo Mattei Gentili si dimise da tutte le cariche nella S.E.R. ritirandosi per un anno e mezzo, fino al 1914, a vita privata.\nFu richiamato alla direzione del \"Corriere d'Italia\" nel luglio 1914, alla vigilia dello scoppio della Prima guerra mondiale. Convinto che il conflitto si sarebbe protratto per lungo tempo, Mattei Gentili si impegn\u00f2 nel coordinare la rete dei quotidiani della S.E.R. auspicando un rafforzamento del ruolo della componente cattolica nella societ\u00e0 italiana. Nel 1917, in seguito alla liquidazione della societ\u00e0 editoriale, Mattei Gentili mantenne la sola guida del \"Corriere d'Italia\".\nNel dopoguerra fece il suo ingresso in politica. Prese parte alle riunioni preliminari del 1918 ed alla \"Piccola Costituente\" del Partito popolare italiano (PPI). Al congresso di Bologna (giugno 1919) entr\u00f2 nel Consiglio nazionale del partito. Alle elezioni politiche di novembre fu eletto deputato per il collegio di Ancona-Pesaro.\nAnche da deputato conserv\u00f2 la direzione del \"Corriere d'Italia\", cui impresse una virata in senso conservatore, ponendosi cos\u00ec in antagonismo con la maggioranza del partito, guidata da don Luigi Sturzo, centrista; peraltro, in parlamento Mattei Gentili vot\u00f2 in conformit\u00e0 con il partito attenendosi alla linea ufficiale. Fu membro della commissione d'inchiesta sulle spese di guerra e di quella che cur\u00f2 l'approvazione del trattato di pace di Saint-Germain-en-Laye, in seno alla quale redasse pure il disegno di legge. Nel 1921 venne rieletto nella circoscrizione delle Marche, risultando terzo nei voti di preferenza (23.456) della lista del PPI. Fu ancora membro della commissione d'inchiesta sulle spese di guerra, nonch\u00e9 vicepresidente della giunta per le elezioni e della commissione permanente degli Esteri e colonie.\nAll'interno del partito ag\u00ec per mettere in minoranza don Luigi Sturzo. Dalle colonne del suo giornale si oppose allo svolgimento del IV congresso nazionale del PPI a Torino (aprile 1923), ma senza risultati. Decise allora di far valere i suoi contatti nella Curia romana: fu il latore della lettera con la quale il Segretario di Stato della Santa Sede, cardinale Pietro Gasparri, \"invitava\" don Sturzo alle dimissioni. Di l\u00ec a poco don Sturzo rassegn\u00f2 le dimissioni, sancedo cos\u00ec la vittoria di Mattei Gentili (10 luglio 1923).\nPens\u00f2 dunque di avere la strada spianata per la conquista del partito, ma fece un passo falso. Nello stesso mese di luglio 1923 la Camera inizi\u00f2 l'esame del disegno di legge Acerbo sulla nuova legge elettorale. Il gruppo parlamentare del PPI concord\u00f2 una linea astensionista. Mattei Gentili inizialmente si uniform\u00f2 alla linea decisa dal gruppo poi, insieme ad altri deputati, vot\u00f2 il disegno di legge, rompendo cos\u00ec la solidariet\u00e0 del partito. Il 25 luglio il Consiglio nazionale decise la sua espulsione dal PPI.\nAlla successiva tornata elettorale del 1924 Mattei Gentili si present\u00f2 nel \"listone\" governativo-fascista nella circoscrizione elettorale delle Marche, venendo eletto deputato con 2.388 preferenze. Ai primi di luglio entr\u00f2 nel governo Mussolini come sottosegretario al ministero di Grazia, Giustizia e Culto. Puntando sulla dissoluzione del PPI, privato ormai del suo fondatore don Sturzo, Mattei Gentili fu tra i promotori del \"Centro nazionale italiano\", raggruppamento cattolico-nazionale fondato a Bologna, presso la redazione dell\"'Avvenire d'Italia\", il 12 agosto 1924. Incline a suggestioni neoguelfe rivisitate in chiave nazionalistica, Mattei Gentili sostenne la consonanza di valori tra cattolicesimo e fascismo sulle questioni dello Stato e della famiglia. Nel 1925 fu presidente della Commissione parlamentare per la Riforma della legislazione ecclesiastica, che svolse i suoi lavori dal 12 febbraio al 30 dicembre.\nNel marzo 1929, all'et\u00e0 di 55 anni, fu colpito da emiparesi. La malattia gli imped\u00ec di mantenere la direzione del \"Corriere d'Italia\". Il quotidiano, privato della sua guida, e giudicando l'apporto di Mattei Gentili insostituibile, cess\u00f2 le pubblicazioni.\nIl 1\u00ba marzo 1934 fu nominato senatore. Mor\u00ec a Roma il 28 novembre 1935."}
{"id": "4719562", "revid": "599013", "url": "https://it.wikipedia.org/wiki?curid=4719562", "title": "Micha\u00edl Dm\u00edtrievi\u010d Sk\u00f3belev", "text": ""}
{"id": "4719566", "revid": "217830", "url": "https://it.wikipedia.org/wiki?curid=4719566", "title": "Gran Premio motociclistico d'Australia 2013", "text": "Il Gran Premio motociclistico d'Australia 2013 \u00e8 stato il sedicesimo Gran Premio della stagione 2013. Le gare si sono disputate il 20 ottobre 2013 presso il circuito di Phillip Island, vedendo nelle tre classi le vittorie di: Jorge Lorenzo in MotoGP, Pol Espargar\u00f3 in Moto2 e \u00c1lex Rins in Moto3.\nMotoGP.\nA seguito delle difficolt\u00e0 comunicate agli organizzatori dalla Bridgestone (fornitore unico degli pneumatici) di non poter garantire la sicurezza della gomma posteriore per pi\u00f9 di dieci giri, a causa dell'eccessiva abrasivit\u00e0 dell'asfalto, la direzione gara decide di impostare un format per lo svolgimento della corsa di questa classe, che prevede: riduzione della gara a 19 giri (rispetto ai 27 previsti) e l'obbligo per tutti i piloti partecipanti di rientrare ai box per cambiare motocicletta prima del decimo giro (pertanto si possono correre al massimo nove giri con la stessa gomma posteriore).\nCon questo particolare procedimento della gara, vince Jorge Lorenzo, giunto alla personale cinquantesima vittoria della sua carriera nel motomondiale, con Dani Pedrosa secondo sul traguardo e Valentino Rossi terzo. Squalificato con l'esposizione della bandiera nera il leader della classifica mondiale, lo spagnolo Marc M\u00e1rquez, che non effettua il cambio di motocicletta obbligatorio al termine del nono giro ma soltanto al termine del decimo, non rispettando quindi le regole stabilite dai commissari prima della partenza della gara. Questo errore di M\u00e1rquez consente al vincitore di questa gara, Lorenzo, di guadagnare 25 punti dal vertice della classifica, con la graduatoria mondiale che vede: M\u00e1rquez sempre primo con 298 punti totali, Lorenzo secondo con 280 punti e Pedrosa terzo con 264 punti.\nStefan Bradl, dopo aver preso parte alla prima sessione di prove libere, decide di non prendere parte a questa gara a causa del protrarsi del fastidio alla caviglia destra fratturata al GP della Malesia.\nMoto2.\nAnalogamente a quanto successo con le gomme Bridgestone in MotoGP, anche in questa classe la Dunlop riscontra un'usura eccessiva degli pneumatici, tanto da spingere la direzione della corsa a ridurre la gara a 13 giri (rispetto ai 25 previsti), sempre per ragioni di sicurezza per i piloti.\nLa vittoria in gara arride al pilota spagnolo Pol Espargar\u00f3 con la Kalex Moto2 del team Tuenti HP 40, alla quinta vittoria stagionale, quattordicesima totale in carriera nel motomondiale. Completano il podio due piloti alla guida della Suter MMX2, con Thomas L\u00fcthi del team Interwetten Paddock e Jordi Torres dell'Aspar Team rispettivamente in seconda e terza posizione.\nCon Scott Redding impossibilitato a prender parte alla gara a causa della frattura al polso sinistro rimediata in una cadura nel corso delle prove di qualificazione, la vittoria di Espargar\u00f3 ed i relativi 25 punti derivanti da essa, gli consentono di portarsi al primo posto della graduatoria mondiale con 240 punti totali, con Redding in seconda posizione fermo a 224 punti, distanziato di 16 lunghezze dal nuovo leader di campionato.\nSono tre i piloti dichiaratisi infortunati, che quindi non prendono parte a questa gara, con Alex Mari\u00f1elarena che viene confermato dal team Blusens Avintia quale sostituto di Dani Rivas, il team JiR Moto2 che ingaggia per questa gara Kohta Nozane come rimpiazzo per Mike Di Meglio, mentre il team Technomag carXpert decide di non designare un sostituto per Randy Krummenacher.\nMoto3.\nAlessandro Tonucci e Florian Alt, infortunati, vengono sostituiti rispettivamente da Hafiq Azmi e Luca Gr\u00fcnwald. In questo Gran Premio corrono due wildcard: Callum Barker e Lachlan Kavney, rispettivamente su Honda e Bullet."}
{"id": "4719579", "revid": "69794", "url": "https://it.wikipedia.org/wiki?curid=4719579", "title": "Giorgio Asproni (imprenditore)", "text": "Biografia.\n\u00c8 nipote (figlio del fratello Giovanni) e omonimo del politico Giorgio Asproni (1808 \u2013 1876), con cui \u00e8 spesso erroneamente identificato, deputato prima nel Parlamento subalpino e poi in quello italiano, amico personale di Garibaldi e Mazzini. \u00c8, inoltre, genero di Carlo Domenico Mari, deputato del Regno d'Italia.\nDopo gli studi medi a Sassari, si laurea a Genova in Matematica (nel 1861) e a Torino in Ingegneria (nel 1863), specializzandosi in Mineralogia nel 1864, come \"ing\u00e9nieur civil des mines\", a St. Etienne in Francia. Nel 1866 si trasferisce in Inghilterra e in Belgio per completare la sua preparazione e anche negli anni successivi intraprender\u00e0 viaggi di aggiornamento nei paesi dell'Europa industriale. \nNello stesso anno 1866 assume la Direzione della miniera di piombo argentifero di Montevecchio, nella Sardegna Sud-occidentale, che manterr\u00e0 per un decennio. Quintino Sella visita la miniera nel 1869, come membro della prima Commissione parlamentare sui problemi della Sardegna, ed \u00e8 accompagnato da Asproni, per il quale ha parole di elogio nella sua relazione ufficiale. \nDagli anni Ottanta dell'Ottocento, Asproni \u00e8 prima dirigente della miniera di Seddas Moddizzis (Iglesias), poi azionista e prima della guerra, proprietario esclusivo. \nNel 1896 Asproni fonda a Iglesias l\u2019Associazione mineraria sarda, che raggruppa industriali e dirigenti minerari attivi nell\u2019isola, della quale assumer\u00e0 la Presidenza per alcuni anni. Dal 1895 al 1912 \u00e8 membro della giunta della Camera di commercio e arti di Cagliari, con la carica di vicepresidente nel biennio 1907-1908. \nNel dopoguerra l\u2019insediamento produttivo di Seddas Moddizzis \u00e8 miniera e villaggio, azienda agricola e polo di sviluppo industriale ma risente delle tendenze depressive del settore nei primi decenni del nuovo secolo: la fine della guerra aggrava ulteriormente la crisi delle miniere sarde e segna il tramonto di quell'industria mineraria della Sardegna che aveva avuto in Asproni uno dei suoi pionieri. L'ingegnere-imprenditore, portatore di una concezione paternalistica dei rapporti con i minatori, gestisce personalmente la vertenza con i lavoratori nei giorni delle proteste dell'autunno del 1919. Durante il \u201cbiennio rosso\u201d Asproni prende posizione, come decano degli industriali minerari, contro gli scioperi e i sabotaggi degli impianti rivendicando ancora la forza modernizzatrice dell\u2019attivit\u00e0 mineraria per la societ\u00e0 e l\u2019economia dell\u2019isola: \u00abNessuna industria [\u2026] si svolge secondo il ritmo speciale che regola i rapporti tra industriali e lavoratori nelle miniere di Sardegna. L\u2019isolamento di quasi tutte le miniere in mezzo a lande deserte o tra gole di montagne lontane da luoghi abitati ha fatto s\u00ec che gradatamente ogni miniera ha costituito un centro a s\u00e9, con le sue case operaie, le sue scuole con refezione gratuita, il suo ufficio postelegrafico, il suo ospedale, la sua cantina cooperativa, insomma con una vita personale creata ad esclusivo profitto della popolazione operaia\u00bb. \nAsproni muore a 95 anni, il 6 marzo 1936.\nDediche.\nA lui sono stati dedicati:\nArchivio.\nLa documentazione prodotta da Giorgio Asproni in qualit\u00e0 di direttore della miniera di Montevecchio (1866-1876) e di fondatore e presidente dell'Associazione mineraria sarda (dal 1896) \u00e8 conservata rispettivamente nel fondo \"Societ\u00e0 Monteponi/Montevecchio\" conservata presso il Comune di Iglesias, e nel fondo \"Associazione mineraria sarda\" conservato presso l'Associazione mineraria sarda. "}
{"id": "4719581", "revid": "767487", "url": "https://it.wikipedia.org/wiki?curid=4719581", "title": "George Davis (scrittore)", "text": "Biografia.\nha avuto una vita apparentemente banale: nato a Londra, ha lavorato per molti anni in un'agenzia di assicurazioni, ha fatto la seconda guerra mondiale come maggiore e si \u00e8 anche dilettato con la pittura ad olio ed il pianoforte.\nDietro ad un'aria da tranquillo signore di campagna, si nasconde un creatore di astute, ironiche e convulse trame criminali."}
{"id": "4719584", "revid": "62082748", "url": "https://it.wikipedia.org/wiki?curid=4719584", "title": "Inalco", "text": ""}
{"id": "4719588", "revid": "671029", "url": "https://it.wikipedia.org/wiki?curid=4719588", "title": "National Invitation Tournament 2012", "text": "Il National Invitation Tournament 2012 \u00e8 stata la 75\u00aa edizione del torneo, che si \u00e8 disputato dal 13 al 29 marzo 2012. La final four, giocata al Madison Square Garden di New York, si \u00e8 conclusa con il successo della Stanford University. Aaron Bright \u00e8 stato eletto miglior giocatore del torneo.\nSquadre.\nLe squadre partecipanti sono 32, delle quali 10 iscritte automaticamente in virt\u00f9 del primo posto in stagione regolare nella rispettiva \"conference\". Tali squadre hanno poi perso durante la fase di qualificazione al Torneo NCAA 2012 e non sono neanche state selezionate per parteciparvi.\nLe altre 22 squadre partecipano su invito della NCAA."}
{"id": "4719589", "revid": "287204", "url": "https://it.wikipedia.org/wiki?curid=4719589", "title": "V League 2", "text": "La V League 2 (Gi\u1ea3i b\u00f3ng \u0111\u00e1 h\u1ea1ng Nh\u1ea5t Qu\u1ed1c gia) \u00e8 la seconda divisione calcistica del Vietnam, creata nel 1980. \u00c8 composta da 8 squadre. La competizione si svolge in gare di andata e ritorno per un totale di 14 partite. Le ultime due della classifica retrocedono nella terza divisione vietnamita."}
{"id": "4719590", "revid": "599013", "url": "https://it.wikipedia.org/wiki?curid=4719590", "title": "Michela Greco", "text": "Carriera.\nClub.\nMichela Greco inizia a giocare con la Cassiopea, squadra di Varese del quartiere dove risiede, dove gioca nelle formazioni miste fino ai 13 anni, et\u00e0 in cui le ragazze non possono pi\u00f9 giocare con i maschietti. Nel 1997 si tessera con il Trecate, inserita nelle formazioni giovanili e in rosa anche con quella titolare, giocando la domenica con le prime e il sabato in Serie B. In seguito si tessera per il Milan facendo il suo esordio in Serie A a 16 anni, ma in rossonero rimane una sola stagione.\nSi sposta in Svizzera, per una sola stagione, indossando la maglia del Rapid Lugano, per poi accordarsi con il Bardolino.\nA vent'anni inizi\u00f2 la sua avventura nel FiammaMonza con la quale riusc\u00ec a conquistare, a fine stagione 2005-2006, il suo primo ed unico scudetto della carriera e, sempre nel 2006, la Supercoppa a spese del Bardolino Verona. Con le monzesi rimase sette stagioni.\nNell'estate 2010 decide di accettare la proposta del Chiasiellis, societ\u00e0 di Mortegliano in provincia di Udine. con le friulane rimase solo una stagione collezionando 24 presenze e riuscendo a segnare 3 gol.\nLa successiva estate si accorda con il neopromosso Milan che dopo due stagioni in Serie A2 era riuscita a ritornare nella massima serie. Con le rossonere rimase solo una stagione, deludente perch\u00e9 segna una nuova retrocessione essendosi conclusa al tredicesimo posto senza aver diritto di giocare i play-out in quanto la distanza dall'ultimo posto utile, il decimo, conquistato dall'anchesso neopromosso Riviera di Romagna \u00e8 superiore ai 9 punti.\nLa stagione successiva decide di sottoscrivere un contratto proprio con il Riviera di Romagna, contribuendo a conquistare con le gialloblu cervesi il sesto posto nel campionato 2012-2013. Michela Greco rimase ancora una volta per una sola stagione, congedandosi dalle romagnole con ventidue presenze all'attivo.\nNella stagione 2013-2014 torna in Lombardia, anche per meglio gestire i problemi lavorativi, firmando con la neopromossa Inter, alla sua prima stagione in Serie A, un contratto annuale. Con le nerazzurre rimase una sola difficile stagione, non riuscendo a contribuire alla salvezza anche in funzione della discesa nel campionato cadetto, tornata ad essere la Serie B, di ben sei societ\u00e0; con soli 24 punti si piazza al tredicesimo posto dietro al Chiasiellis.\nNell'estate 2014 decide una nuova avventura con una neopromossa, il Cuneo, al termine di una lunga riflessione sulla possibilit\u00e0 di interrompere la sua carriera sportiva. Con le biancorosse firma un contratto con cui, seppur non garantendo una costante presenza per problemi legati al lavoro, inizialmente dichiara di voler contribuire alla salvezza della societ\u00e0, tuttavia a campionato gi\u00e0 iniziato matura la convinzione di concludere la carriera nel calcio giocato."}
{"id": "4719595", "revid": "1543377", "url": "https://it.wikipedia.org/wiki?curid=4719595", "title": "Vela ai Giochi della VIII Olimpiade - 6 metri", "text": "La competizione della categoria 6 metri di vela ai Giochi della VIII Olimpiade si tenne dal 21 al 26 luglio 1924 a Le Havre.\nEliminatorie.\nTutte le barche parteciparono a tutte e tre le regate di qualificazione. In ogni regata, solo le prime due si qualificarono per la fase finale.\n1\u00aa regata.\nSi \u00e8 disputata il 21 luglio.\n2\u00aa regata.\nSi \u00e8 disputata il 22 luglio.\n3\u00aa regata.\nSi \u00e8 disputata il 23 luglio.\nFase Finale.\n1\u00aa regata.\nSi \u00e8 disputata il 25 luglio.\n2\u00aa regata.\nSi \u00e8 disputato il 26 luglio."}
{"id": "4719597", "revid": "1543377", "url": "https://it.wikipedia.org/wiki?curid=4719597", "title": "Federica Moroni", "text": ""}
{"id": "4719601", "revid": "122193883", "url": "https://it.wikipedia.org/wiki?curid=4719601", "title": "Giulia Pagano", "text": "Carriera.\nCresciuta nelle giovanili del , viene inserita in rosa nella prima squadra che disputa la Serie A nel corso della stagione 2005-2006.\nNell'estate 2012 trova un accordo con l' per giocare in Serie A2 dalla stagione entrante. Alla sua prima stagione in nerazzurro condivide con le compagne la conquista della prima posizione nel girone e la conseguente promozione in Serie A e, nella successiva, la retrocessione in cadetteria.\nIn seguito si trasferisce alla , societ\u00e0 con cui riparte dalla Serie C regionale e che al termine della stagione 2015-2016 conquista il primo posto nel girone unico della Serie C Lombardia. La stagione 2015-2016 \u00e8 la sua ultima in maglia rosanero dove nel campionato di Serie B 2016-2017 scende in campo solamente in sei incontri."}
{"id": "4719606", "revid": "1793900", "url": "https://it.wikipedia.org/wiki?curid=4719606", "title": "Roza Chutor", "text": "La Roza Chutor (cirillico \u0420\u043e\u0437\u0430 \u0425\u0443\u0442\u043e\u0440; traslitterazione anglosassone Rosa Khutor) \u00e8 la pista della discesa libera, sita nella localit\u00e0 di Krasnaja Poljana (Russia) che \u00e8 stata predisposta per ospitare le competizioni di sci alpino dei XXII Giochi olimpici invernali di So\u010di 2014.\nLa prima gara ufficiale, valida ai fini della Coppa del Mondo, si \u00e8 tenuta nel febbraio 2012 ed \u00e8 stata vinta dallo svizzero Beat Feuz; in quell'occasione si sono raggiunte punte massime di velocit\u00e0 di 135\u00a0km/h, per una media totale di gara ben superiore ai 90\u00a0km/h.\nDue anni dopo sulla Roza Chutor si sono disputate le competizioni, sia al maschile che al femminile, di sci alpino valide ai fini dei XXII Giochi olimpici invernali di .\nIl progetto del tracciato \u00e8 attribuito all'ex sciatore elvetico Bernhard Russi."}
{"id": "4719610", "revid": "767487", "url": "https://it.wikipedia.org/wiki?curid=4719610", "title": "Cristina Selmi", "text": ""}
{"id": "4719612", "revid": "599013", "url": "https://it.wikipedia.org/wiki?curid=4719612", "title": "Giorgia Bracelli", "text": "Carriera.\nCalcio a 11.\nGiorgia Bracelli si appassiona al gioco del calcio fin da giovanissima e, dopo essersi tesserata con la Polisportiva Valmalenco giocando nelle squadre giovanili miste fini ai raggiunti limiti d'et\u00e0 per la federazione, per continuare l'attivit\u00e0 agonistica si trasferisce all' dove gioca in una squadra interamente femminile.\nDopo aver esordito con la maglia nerazzurra in Serie A2, allora secondo livello del campionato italiano di calcio femminile, al termine del campionato 2012-2013 condivide con le compagne la promozione in Serie A. Rimane con l'Inter Milano anche dopo l'immediata retrocessione in cadetteria, ritornata ad essere la Serie B, fino al termine della stagione 2014-2015."}
{"id": "4719614", "revid": "1543377", "url": "https://it.wikipedia.org/wiki?curid=4719614", "title": "Antonio Comelli", "text": "Biografia.\nPartigiano dell'Osoppo e nel 1963 consigliere regionale del Friuli Venezia-Giulia. Ottenuto l'assessorato all'agricoltura per due successive legislature, alla fine del 1973 viene eletto presidente della giunta, carica che ricopr\u00ec fino al 1984.\nL'evento che segn\u00f2 in modo particolare la sua presidenza fu il Terremoto del Friuli del 1976."}
{"id": "4719616", "revid": "1442080", "url": "https://it.wikipedia.org/wiki?curid=4719616", "title": "Campo di concentramento di Trawniki", "text": "Il campo di concentramento di Trawniki \u00e8 stato un lager nazista costruito nei pressi del villaggio di Trawniki nel corso del secondo conflitto mondiale. Il campo, situato a circa 40 chilometri a sud-est di Lublino, fu aperto per la prima volta dopo lo scoppio della guerra con l'URSS, destinato a contenere i prigionieri di guerra sovietici, dotato di linee ferroviarie collegate con le principali direzioni nel territorio del Governatorato Generale. Tra il 1941 e il 1944, il campo si espanse come campo di addestramento delle SS per la polizia ausiliaria collaborazionista, principalmente ucraina, estone e lettone (che presero da qui il nome informale di \"trawnikim\u00e4nner\" o \"trawniki\"). Nel 1942 divenne anche il campo di lavoro forzato per migliaia di ebrei all'interno del sistema del campo di concentramento di Majdanek. I detenuti ebrei di Trawniki fornivano lavoro come schiavi per gli impianti industriali improvvisati delle \"SS-Ostindustrie,\" lavorando in condizioni spaventose. I \"trawnikim\u00e4nner\" (\u00abuomini di Trawniki\u00bb) addestrati nel campo ebbero un ruolo rilevante nello svolgimento della soluzione finale della questione ebraica come addetti ai \u00ablavori sporchi\u00bb durante i quali si distinsero spesso per la loro brutalit\u00e0.\nI 12.000 ebrei imprigionati a Trawniki, per smistare i convogli di vestiti consegnati dai luoghi dell'Olocausto, furono tutti massacrati durante l'Operazione Harvest Festival del 3 novembre 1943 dalle unit\u00e0 ausiliarie degli uomini di Trawniki, aiutati dal battaglione di polizia di riserva 101. Il primo comandante del campo fu Hermann Hoefle, sostituito da Karl Streibel.\nCampo di concentramento.\nIl campo di Trawniki fu creato all'inizio di luglio del 1941, come campo di detenzione per internati civili e prigionieri di guerra sovietici catturati nel corso delle prime fasi dell'operazione Barbarossa nei territori polacchi occupati nel 1939 dall'Unione Sovietica. Il campo, che sorgeva sul sito di uno zuccherificio, venne costruito per ordine del \"SS- und Polizeif\u00fchrer\" del distretto di Lublino, il \"SS-Brigadef\u00fchrer\" Odilo Globo\u010dnik, che ne affid\u00f2 il comando al \"SS-Hauptsturmf\u00fchrer\" Hermann H\u00f6fle.\nNel 1942 il campo fu ampliato per includere il \"SS- Arbeitslager\" destinato agli ebrei polacchi di tutto il Governatorato Generale; nel giro di un anno, sotto la direzione del \"Gauleiter\" Odilo Globocnik, il campo arriv\u00f2 a comprendere una serie di laboratori per il lavoro forzato come l'impianto di lavorazione delle pellicce (\"Pelzverarbeitungswerk\"), la fabbrica di spazzole (\"B\u00fcrstenfabrik\"), la finitura delle setole (\"Borstenzurichterei\"), e la nuova filiale di \"Das Torfwerk\" a Dorohucza.\nGli ebrei che vi lavorarono dal giugno 1942 al maggio 1944, come schiavi per lo sforzo bellico tedesco, furono portati dal ghetto di Varsavia e dai ghetti di transito selezionati in tutta Europa (Germania, Austria, Slovacchia) nell'ambito dell'operazione Reinhard, e dal settembre 1943 come parte del sistema di campi di concentramento di Majdanek, come ad esempio il campo di concentramento di Poniatowa e molti altri.\nCampo di addestramento.\nDal settembre 1941 al luglio 1944, la struttura serv\u00ec come base di addestramento a tutti gli effetti, con sale da pranzo e dormitori per le nuove \"Schutzmannschaften\" reclutate dai campi di prigionia per il servizio nella Germania nazista nel territorio del governatorato generale. Karl Streibel, il comandante del campo, e i suoi ufficiali erano soliti indurre gli uomini ucraini, lettoni e lituani, che gi\u00e0 avevano familiarit\u00e0 con le armi, a prendere l'iniziativa di loro spontanea volont\u00e0. In totale, 5.082 uomini furono preparati a Trawniki per il servizio nei battaglioni tedeschi \"Sonderdienst\" prima della fine del 1944, di fronte al desolato campo ebraico separato da una recinzione interna.\nSebbene la maggior parte degli uomini Trawniki (o \"Hiwis\") provenisse dai volontari prigionieri di guerra di etnia ucraina, c'erano anche i \"Volksdeutsche\" dall'Europa orientale, apprezzati per la loro capacit\u00e0 di parlare ucraino, russo, polacco e altre lingue dei territori occupati. Gli uomini di Trawniki rivestirono un ruolo importante nell'operazione Reinhard, il piano nazista per sterminare gli ebrei polacchi e stranieri. Hanno servito nei campi di sterminio e hanno avuto un ruolo importante nell'annientamento della rivolta del ghetto di Varsavia e della rivolta del ghetto di Bia\u0142ystok.\nLiquidazione del campo, 3 novembre 1943.\nVerso la fine di ottobre, all'intera forza lavoro del campo di Majdanek, compresi i prigionieri ebrei del campo di concentramento di Trawniki, \u00e8 stato ordinato di iniziare la costruzione delle trincee che sarebbero diventate successivamente fosse comuni. Sebbene le trincee fossero presumibilmente per la difesa contro i raid aerei, e la loro forma a zigzag garantisse una certa plausibilit\u00e0 a questa bugia, i prigionieri intuirono il loro vero scopo. I massacri, in seguito ritenuti una vendetta per la sconfitta tedesca a Stalingrado, furono fissati da Christian Wirth per il 3 novembre 1943 sotto il nome in codice Operazione Harvest Festival, in contemporanea nei sottocampi di Majdanek, Trawniki, Poniatowa, Budzyn, Kra\u015bnik, Pu\u0142awy e Lipowa. I corpi degli ebrei fucilati nelle fosse comuni dagli uomini di Trawniki aiutati dal Battaglione 101 furono successivamente inceneriti da un \"Sonderkommando\" di Milej\u00f3w, e a loro volta furono in seguito giustiziati sul posto al termine del loro compito entro la fine del 1943.\nL'operazione Harvest Festival cont\u00f2 circa 43.000 vittime, fu il pi\u00f9 grande massacro di ebrei tedeschi in tutta la guerra: ha superato il famigerato massacro di oltre 33.000 ebrei a Babi Yar di 10.000 vittime. Il campo di addestramento di Trawniki fu smantellato nel luglio 1944 a causa dell'avvicinarsi del fronte orientale. Gli ultimi 1.000 \"Hiwi\" che formavano il \"battaglione delle SS Streibel\" guidati dallo stesso Karl Streibel, furono trasportati a ovest per lavorare nei campi di sterminio ancora funzionanti. I sovietici entrarono nella struttura completamente vuota il 23 luglio 1944. Dopo la guerra, catturarono e perseguirono centinaia, forse mille, \"Hiwis\" che tornarono a casa in URSS. La maggior parte fu condannata alla detenzione nei gulag e rilasciata successivamente con l'amnistia del Presidente Krusciov del 1955.\nIn confronto, il numero di \"Hiwi\" processati in Occidente era esiguo: sei imputati furono assolti da tutte le accuse e liberati da un tribunale della Germania occidentale ad Amburgo nel 1976, incluso il comandante Streibel.&lt;ref name=\"ushmm.org/chronology\"&gt;&lt;/ref&gt; Gli uomini Trawniki arrestati in Unione Sovietica furono accusati di tradimento (e non delle uccisioni) e quindi furono \"colpevoli di arruolamento\" fin dall'inizio del procedimento giudiziario. Negli Stati Uniti circa 16 ex guardie \"Hiwi\" sono state denaturalizzate, alcune delle quali molto anziane.\nTentativi di reclutamento falliti.\nNel gennaio 1943, le SS \"Germanische Leitstelle\", nella Zakopane occupata nel cuore dei monti Tatra, intraprese una campagna di reclutamento con l'idea di formare una nuovissima divisione \"highlander Waffen-SS\". Furono reclutati circa 200 giovani, i \"Goralenvolk\", offrendo loro una fornitura illimitata di alcol. Salirono su un treno passeggeri diretto a Trawniki, ma la maggior parte abbandon\u00f2 il treno a Mak\u00f3w Podhala\u0144ski una volta sobri; solo dodici uomini sono arrivati a Trawniki. Alla prima occasione sono stati protagonisti di una grande scazzottata con gli ucraini, causando il caos: sono stati arrestati e cacciati via. L'intera idea \u00e8 stata abbandonata dal \"SS-Obergruppenf\u00fchrer\" Kr\u00fcger perch\u00e9 ritenuta impossibile nella Cracovia occupata, con una lettera ufficiale del 5 aprile 1943. Il fallimento probabilmente contribu\u00ec al suo licenziamento, avvenuto il 9 novembre 1943, da parte del governatore generale Hans Frank. Kr\u00fcger si suicid\u00f2 nell'Alta Austria due anni dopo."}
{"id": "4719618", "revid": "287204", "url": "https://it.wikipedia.org/wiki?curid=4719618", "title": "Rari Nantes Bogliasco 2013-2014", "text": "Risultati.\nCoppa Italia.\nFinal Four.\nLa \"Final Four\" si \u00e8 disputata interamente a Brescia.\nStatistiche.\n\"Statistiche aggiornate al 12 aprile 2014.\""}
{"id": "4719619", "revid": "265038", "url": "https://it.wikipedia.org/wiki?curid=4719619", "title": "ATV Basilea", "text": ""}
{"id": "4719621", "revid": "110157", "url": "https://it.wikipedia.org/wiki?curid=4719621", "title": "Campionati mondiali di sollevamento pesi 2013", "text": "I Campionati mondiali di sollevamento pesi 2013 sono stati l'80\u00aa edizione della manifestazione. Si sono svolti alla Sala del Centenario di Breslavia, in Polonia, dal 20 al 27 ottobre 2013. "}
{"id": "4719626", "revid": "1851848", "url": "https://it.wikipedia.org/wiki?curid=4719626", "title": "Valentina Velati", "text": "Carriera.\nInizia a giocare a 8 anni con i maschi del F.C. Cernusco Lombardone per arrivare al Fiammamonza dove giovanissima debutta in serie A.\nDal 2011 al 2018 gioca nell'Inter Milano.\nNell'estate 2018 ritorna al , in Serie C."}
{"id": "4719638", "revid": "1711941", "url": "https://it.wikipedia.org/wiki?curid=4719638", "title": "Jean-Yves Ferri", "text": "Attivo sia come sceneggiatore che come disegnatore, lavora nel campo delle \"Bande dessin\u00e9e\" dal 1990, e dal 1993 collabora alla rivista \"Fluide glacial\". Nel 2011 \u00e8 stato scelto dalla casa editrice Hachette Livre come sceneggiatore del trentacinquesimo albo di \"Asterix\", la celeberrima serie creata da Ren\u00e9 Goscinny e Albert Uderzo, divenendo cos\u00ec loro successore insieme al disegnatore Didier Conrad.\nBiografia e carriera.\nNato nel 1959 nel sud-est della Francia (lui stesso ha ironicamente dichiarato di essere \"nato in una capanna sul bordo di un campo d'avena\"), fin da giovanissimo si interessa al mondo del fumetto, e dal 1990 inizia a realizzare illustrazioni in libri per bambini. Nel 1993 inizia a collaborare con la rivista francese di fumetti \"Fluide glacial\", con la quale crea a partire dal 1996 la serie \"Fables Autonomous\", la sua prima opera di largo respiro, di cui realizza sia la sceneggiatura che i disegni. La sua seconda opera \u00e8 la serie\" Aim\u00e9 Lacapelle\", pubblicata in quattro volumi dal 2000 al 2007 sempre per \"Fluide glacial\", e che nuovamente lo vede autore di testi e sceneggiatura.\nDal 2002 inizia inoltre la creazione della fortunata serie \"Le Retour \u00e0 la terre\", di cui realizza solo la sceneggiatura e i testi per i disegni del collega e amico Manu Larcenet. La serie prosegue fino al 2008, con cinque volumi. Sempre con Lacernet realizza altri fumetti, quali la serie in due volumi \"Le sens de la vis \"(2007 e 2010) e il volume sperimentale \"Correspondances.\"\nIl 2009 lo vede tornare ai disegni con il volume \"De Gaulle \u00e0 la plage\", che ha per protagonista una scanzonata versione parodistica di Charles de Gaulle e che \u00e8 stato selezionato fra le opere finaliste al Festival d'Angoul\u00eame 2009.\nNel 2011 viene annunciato insieme al disegnatore Didier Conrad come successore di Albert Uderzo alla serie \"Asterix\", per la quale realizza la sceneggiatura del trentacinquesimo albo, \"Asterix e i Pitti\", pubblicato nell'ottobre 2013."}
{"id": "4719639", "revid": "1784492", "url": "https://it.wikipedia.org/wiki?curid=4719639", "title": "Marin Tomasov", "text": "Carriera.\nClub.\nZadar.\nTomasov gioc\u00f2 con la maglia dello Zadar. Contribu\u00ec alla promozione del campionato 2006-2007, potendo cos\u00ec debuttare nella massima divisione croata nella stagione seguente.\nHajduk Spalato.\nA gennaio 2009, fu ingaggiato dallo Hajduk Spalato. Il 30 luglio 2009 debutt\u00f2 nell'Europa League, schierato titolare nel pareggio per 1-1 sul campo dello \u017dilina. Nella stessa stagione, la sua squadra vinse la Coppa di Croazia. Ad aprile 2012, si svincol\u00f2 dal club per via del mancato pagamento degli stipendi.\nMonaco 1860.\nIl 18 giugno 2012, firm\u00f2 ufficialmente un contratto triennale con il Monaco 1860. Venne comunicato anche che avrebbe vestito la maglia numero 14. Debutt\u00f2 in squadra il 4 agosto, impiegato come titolare nella vittoria per 1-0 sullo Jahn Regensburg. Il 3 marzo 2013 segn\u00f2 la prima rete in campionato, nel pareggio per 1-1 contro l'Ingolstadt 04.\nNazionale.\nEsord\u00ec per la il 10 settembre 2013: subentr\u00f2 a Ivan Peri\u0161i\u0107 nella vittoria per 1-2 contro la , a Jeonju.\nStatistiche.\nPresenze e reti nei club.\n\"Statistiche aggiornate al 13 dicembre 2015.\""}
{"id": "4719643", "revid": "729019", "url": "https://it.wikipedia.org/wiki?curid=4719643", "title": "PTAB", "text": "PTAB (\u041f\u0422\u0410\u0411, in lingua russa, acronimo di \u041f\u0440\u043e\u0442\u0438\u0432\u043e\u0442\u0430\u043d\u043a\u043e\u0432\u0430\u044f \u0410\u0432\u0438\u0430\u0431\u043e\u043c\u0431\u0430, \"Bomba d'aviazione anticarro\") era una bomba a carica cava in uso alla VVS durante la seconda guerra mondiale.\nCaratteristiche.\nGrazie alla carica cava di 1,5 kg era in grado di perforare corazze spesse fino a 70 mm, rendendola efficace contro i carri pesanti dell'epoca. Il peso totale di 2,5 kg permetteva al Il-2 di trasportarne 280 nella stiva bombe o 192 in 4 vani bombe interni alle ali da 48 pezzi ognuno.\nI mezzi colpiti dalle PTAB risultavano talmente danneggiati da non essere riparabili e venivano abbandonati sul posto..\nServizio.\nLe bombe furono utilizzate, per la prima volta, dagli Il-2 nella battaglia di Kursk.\nVista l'efficacia contro ogni tipo di mezzo corazzato, l'utilizzo fu massimizzato.. Alla fine del 1943, risultano utilizzate 1.171.340 bombe PTAB. Nel 1944, ne furono lanciate 5.024.822. Nei primi quattro mesi del 1945, ne furono utilizzate 3.242.701."}
{"id": "4719649", "revid": "256896", "url": "https://it.wikipedia.org/wiki?curid=4719649", "title": "Maestro internazionale", "text": ""}
{"id": "4719651", "revid": "1573940", "url": "https://it.wikipedia.org/wiki?curid=4719651", "title": "Hipposideros lamottei", "text": "Hipposideros lamottei () \u00e8 un pipistrello della famiglia degli Ipposideridi endemico della Guinea.\nDescrizione.\nDimensioni.\nPipistrello di medie dimensioni, con la lunghezza dell'avambraccio tra 55 e 57\u00a0mm, la lunghezza della coda tra 34,6 e 39\u00a0mm, la lunghezza del piede tra 8,2 e 9,6\u00a0mm, la lunghezza delle orecchie tra 14 e 16\u00a0mm.\nAspetto.\nLa pelliccia \u00e8 densa e fine. Il colore generale del corpo \u00e8 marrone. \u00c8 presente una fase arancione. Le orecchie sono relativamente corte, larghe e ben separate tra loro. La foglia nasale presenta una porzione anteriore larga con due fogliette supplementari su ogni lato, un setto internariale che non copre le narici, una porzione posteriore non divisa in setti e con il bordo superiore dritto. Le membrane alari sono bruno-nerastre. La coda \u00e8 lunga e si estende leggermente oltre l'ampio uropatagio. Il primo premolare superiore \u00e8 piccolo e situato lungo la linea alveolare.\nBiologia.\nComportamento.\nVive nelle grotte e in tunnel minerari, associati ad altri pipistrelli del genere \"Hipposideros\" ed alcuni rossetti.\nAlimentazione.\nSi nutre di insetti.\nRiproduzione.\nFemmine catturate in dicembre non erano gravide.\nDistribuzione e habitat.\nQuesta specie \u00e8 conosciuta soltanto in due localit\u00e0 vicino al Monte Nimba tra la Guinea e la Liberia.\nVive nelle foreste degradate e in praterie afroalpine tra 500 e 1.400 metri di altitudine.\nStato di conservazione.\nLa IUCN Red List, considerato l'areale limitato ad una sola localit\u00e0 e il continuo declino nell'estensione e nella qualit\u00e0 del proprio habitat, classifica \"H.lamottei\" come specie in grave pericolo (CR)."}
{"id": "4719652", "revid": "256896", "url": "https://it.wikipedia.org/wiki?curid=4719652", "title": "Grande maestro", "text": ""}
{"id": "4719658", "revid": "1543377", "url": "https://it.wikipedia.org/wiki?curid=4719658", "title": "Dolwyddelan", "text": "Dolwyddelan (un tempo scritto anche: Dol Wyddelan e Dolwyddelen; 400 ab. ca.) \u00e8 un villaggio con \"status\" di \"community\" del Galles settentrionale, facente parte del distretto unitario di Conwy (contea tradizionale: Carnarvonshire; contea cerimoniale: Clywd) e situato nell'area del parco nazionale di Snowdonia e lungo il corso del fiume Lledr.\nIl villaggio \u00e8 ricordato storicamente come il luogo natale del principe Llywelyn il Grande.\nEtimologia.\nIl nome del villaggio deriva da quello di un santo, Gwyddelan, a cui \u00e8 dedicata una chiesa in loco.\nGeografia fisica.\nCollocazione.\nDowyddelan si trova nella parte sud-orientale del parco nazionale di Snowdonia, tra le localit\u00e0 di Capel Curig e Blaenau Ffestiniog (rispettivamente a sud della prima e a nord della seconda), a circa 5 miglia a sud-ovest di Betws-y-Coed.\nSociet\u00e0.\nEvoluzione demografica.\nAl censimento del 2001, Dolwyddelan contava una popolazione pari a 427 abitanti, di cui 221 erano donne e 206 erano uomini. Nel 1991 contava invece 485 abitanti (253 donne e 232 uomini).\nEdifici e luoghi d'interesse.\nCastello di Dolwyddelan.\nSu una collina che domina il villaggio, si stagliano le rovine del castello di Dolwyddelan (Dolwyddelan Castle), un edificio costruito in un periodo compreso probabilmente tra il 1210 e il 1240 per volere di Llywelyn il Grande. L'edificio \u00e8 gestito dal Cadw.\nA volte si dice erroneamente che Llywelyn il Grande sia nato in questo castello, ma ci\u00f2 non \u00e8 possibile, essendone il costruttore: \u00e8 pi\u00f9 probabile che sia nato in un altro castello andato distrutto.\nChiesa di San Gwyddelan.\nAltro edificio d'interesse di Dolwyddelan \u00e8 la chiesa dedicata a san Gwyddelan, risalente al 1500 circa."}
{"id": "4719662", "revid": "2117580", "url": "https://it.wikipedia.org/wiki?curid=4719662", "title": "Verwirkung", "text": "La Verwirkung (generalmente tradotto come \"rinuncia tacita all'azione\") \u00e8 un istituto giuridico caratteristico dell'ordinamento tedesco, ma accolto ora in molti altri ordinamenti. \nSi tratta della possibilit\u00e0 di opporre un'eccezione all'azione proposta da un soggetto che abbia provocato nella controparte il ragionevole affidamento che non avrebbe esercitato un proprio diritto.\nOrigine storica.\nQuesto istituto fu elaborato dalla giurisprudenza e dalla dottrina tedesca dopo l'entrata in vigore del codice civile unitario del Secondo Reich, il BGB, nel 1900. La \"Verwirkung\" si colloca nell'ambito della dottrina dell'abuso del diritto, nata a partire dalle disposizioni dei paragrafi del BGB \u00a7 226 (divieto di utilizzo di diritti soggettivi al solo scopo di ledere un terzo, cosiddetti atti emulativi), \u00a7 826 (risarcimento del danno doloso contrario al buon costume) e soprattutto \u00a7 242 (buona fede nell'esecuzione della prestazione). \nSulla base dell'elaborazione tedesca dell'abuso del diritto, anche la \"Verwirkung\" \u00e8 stata recepita in numerosi ordinamenti, ad esempio la Svizzera.\nContestualizzazione nel sistema italiano.\nL'Italia non ha recepito la \"Verwirkung\", e neppure ha accolto un generale principio di abuso del diritto, come \u00e8 stato codificato da numerosi ordinamenti sul modello tedesco. Si ritiene infatti riconducibile la fattispecie alla clausola generale della buona fede.\nGli studiosi italiani sono dibattuti sulla natura della \"Verwirkung\" all'interno del sistema. Generalmente si ritiene sia una rinuncia tacita all'azione, ma per altri \u00e8 invece una forma di decadenza dall'esercizio di un diritto soggettivo. Autorevole dottrina invece ritiene si tratti di perenzione dell'azione, ben distinta dalla rinuncia tacita all'azione. In ogni caso la giurisprudenza di legittimit\u00e0, in numerose sentenze, si \u00e8 occupata di tali principi richiamando espressamente la Verwirkung e applicando tale particolare decadenza a causa della prolungata inerzia del \"creditore o del titolare di una situazione potestativa che per lungo tempo trascuri di esercitarla e generi cos\u00ec un affidamento dell'altra parte nell\u2019abbandono della relativa pretesa, \u00e8 idoneo come tale a determinare la perdita della situazione soggettiva [...]\"."}
{"id": "4719664", "revid": "1632387", "url": "https://it.wikipedia.org/wiki?curid=4719664", "title": "Daniil Kvjat", "text": "Vincitore della GP3 Series 2013, \u00e8 stato attivo in Formula 1 dal 2014 al 2017 con e , e dal 2019 al 2020 di nuovo con la scuderia italiana, che nel 2020 \u00e8 rinominata . Il suo numero di gara \u00e8 il 26.\nCarriera.\nKart (2009).\nKvjat corse nei kart sia in Russia, sia in Italia. Nel 2009 concluse 3\u00ba nel Campionato Europeo KF3 e 2\u00ba nella WSK International Series.\nFormula BMW (2010).\nKvjat inizi\u00f2 la sua carriera in monoposto nel 2010 in Formula BMW Pacific con il team EuroInternational a Sepang. Nella sua prima gara part\u00ec dal 6\u00ba posto, ma fin\u00ec solo 19\u00ba. Arriv\u00f2 5\u00ba in gara-2. Nel corso della stagione, entr\u00f2 a far parte del programma giovani della Red Bull, il Red Bull Junior Team e debutt\u00f2 nella Formula BMW Europe con lo stesso team. Concluse il campionato al 10\u00ba posto, ottenendo come miglior risultato un 2\u00ba a Monza.\nToyota Racing Series (2011).\nKvjat partecip\u00f2 alla Toyota Racing Series nel gennaio e febbraio 2011 alla guida della Victory Motor Racing, chiudendo 5\u00ba e vincendo il Trofeo Dan Higgins a Manfeild e altri cinque podii.\nFormula Renault (2010-2012).\nDopo due gare alla Koiranen GP nella Formula Renault 2.0\u00a02010 nelle finali a Barcellona e un 4\u00ba posto in Formula Renault britannica nello stesso anno, Kvjat raggiunse questo team con il suo compagno in Formula BMW e nel vivaio Red Bull Carlos Sainz Jr. per l'intera stagione 2011 sia in Eurocup sia nella Northern European Cup. Concluse 2\u00ba dietro proprio a Sainz Jr. nella Northern European Cup, con sette vittorie (tra cui un hat-trick a Monza). In Eurocup fu preceduto anche dal rivale in Formula BMW, Robin Frijns: l\u00ec ottenne due vittorie, a Spa-Francorchamps e al N\u00fcrburgring.\nNell'anno successivo Kvjat rimase in Formula Renault, partecipando sia alla Formula Renault 2.0 Alps, sia all'Eurocup. Il suo debutto nella prima serie fu segnato da una doppia vittoria a Monza. A maggio torn\u00f2 in Eurocup e centr\u00f2 una doppia vittoria al primo round della stagione ad Alca\u00f1iz. Vinse il campionato di Formula Renault 2.0 Alps e concluse 2\u00ba in Eurocup, in seguito a una drammatica gara finale a Barcellona, quando, mentre era al comando sotto una pioggia battente, perse completamente l'aderenza delle sue gomme negli ultimi giri. Perse il titolo per 10 punti, ma rimase nel programma giovani della Red Bull e partecip\u00f2 alla GP3 nel 2013.\nGP3 e Formula 3 europea (2013).\nNel 2013 gareggi\u00f2 nella GP3 Series con il team MW Arden e nella Formula 3 europea con la Carlin Motorsport, competizione per la quale non gli vennero attribuiti punti in quanto iscritto in un secondo momento rispetto all'inizio stagione. Ottenne cinque pole position, sette podi e una vittoria a Zandvoort. La sua prima vittoria vide un inusuale errore da parte degli organizzatori: a Zandvoort non era presente l'inno nazionale russo per celebrare la vittoria. La crescita in GP3 fu rapida. Ottenne il primo podio nella sua quinta gara-1, vinse le successive due e lott\u00f2 fino all'ultimo per la vittoria del campionato con Facu Regalia, spuntandola ad Abu Dhabi, dove il 3 novembre 2013 ottenne il titolo vincendo gara-1. Una prestazione da sottolineare la ottenne a Monza: Kvjat ottenne pole, vittoria, giro pi\u00f9 veloce e concluse con cinque secondi di vantaggio sul 2\u00ba.\nFormula 1.\n2014: Debutto in Toro Rosso.\nNell'ottobre 2013 fu ufficializzato il suo ingaggio come pilota della Scuderia Toro Rosso in Formula 1 per il 2014, insieme al francese Jean-\u00c9ric Vergne. Il russo prese il volante lasciato libero da Daniel Ricciardo, in seguito alla promozione dell'australiano nel team Red Bull. In accordo con il team principal del team italiano, Franz Tost, la squadra consider\u00f2 anche Ant\u00f3nio F\u00e9lix da Costa e Carlos Sainz Jr. per il sedile, ma Kvjat li impression\u00f2 con grandi performance: fu pi\u00f9 costante del portoghese nel 2013 e ottenne risultati migliori dello spagnolo in GP3. In vista degli ultimi due gran premi della stagione di F1\u00a02013, effettu\u00f2 una serie di test a Misano, ottenendo la superlicenza con la quale pot\u00e9 guidare, come terzo pilota, la Toro Rosso ufficiale durante i turni del venerd\u00ec degli eventi.\nAl suo debutto da pilota titolare, nel Gran Premio d'Australia 2014, si qualific\u00f2 in ottava posizione e tagli\u00f2 il traguardo al nono posto, diventando il pilota pi\u00f9 giovane a ottenere punti iridati, record battuto l'anno seguente da Max Verstappen. Conquist\u00f2 altri due piazzamenti a punti nei Gran Premi della Malesia e di Cina, chiusi entrambi al decimo posto.\nDopo una serie di tre ritiri per problemi tecnici, Kvjat torn\u00f2 a punti in Gran Bretagna, dove giunse nono. Il pilota russo ottenne lo stesso piazzamento anche nel Gran Premio del Belgio.\nIl 4 ottobre 2014, a Suzuka, venne annunciato il suo ingaggio come pilota titolare della per la stagione 2015 in sostituzione del quattro volte campione del mondo Sebastian Vettel.\nNel Gran Premio di casa il pilota russo ottenne la sua miglior prestazione in qualifica, facendo segnare il quinto tempo. In gara, per\u00f2, la monoposto si rivel\u00f2 meno competitiva, impedendogli di cogliere un piazzamento a punti. Nel conclusivo Gran Premio di Abu Dhabi Kvjat conquist\u00f2 nuovamente il quinto posto in griglia di partenza, ma anche in questa occasione non riusc\u00ec a segnare punti, venendo costretto al ritiro da problemi meccanici.\nIl pilota russo chiuse la sua stagione di debutto al quindicesimo posto in classifica assoluta, con 8 punti.\n2015: Promozione in Red Bull.\nIl 2015 inizia con il russo che arriva nel team ufficiale Infiniti Red Bull Racing in sostituzione del tedesco Sebastian Vettel.\nTuttavia il pilota russo ebbe un debutto difficile con la sua nuova scuderia, ritirandosi per un problema tecnico ancor prima della partenza del Gran Premio d'Australia. Nelle prime cinque gare Kvjat conquist\u00f2 appena cinque punti, frutto di due noni ed un decimo posto, venendo eliminato nella prima sessione di qualifica nel Gran Premio del Bahrein.\nA Monaco la Red Bull si mostr\u00f2 pi\u00f9 competitiva: Kvjat si qualific\u00f2 in quinta posizione, alle spalle del compagno di squadra, mentre in gara il pilota russo ebbe la meglio, tagliando il traguardo in quarta posizione. Le due gare successive furono pi\u00f9 avare di soddisfazioni per il pilota russo, che conquist\u00f2 un nono posto in Canada e un dodicesimo posto in Austria, in una gara compromessa dai danni riportati dalla monoposto nel corso del primo giro.\nDopo un sesto posto a Silverstone, nel Gran Premio d'Ungheria Kvjat conquist\u00f2 il suo miglior risultato in carriera, tagliando il traguardo in seconda posizione davanti al compagno di squadra Daniel Ricciardo.\nA Suzuka durante la Q3 del Gran Premio del Giappone and\u00f2 a sbattere violentemente contro i muri di protezione dopo aver perso il controllo del posteriore sull'erba ed essere andato in testacoda ad oltre 230\u00a0km/h. La sua RB11 usc\u00ec distrutta dall'impatto, ma la cellula di sopravvivenza resse bene all'urto, e Kvjat rimase illeso.\nNel prosieguo della stagione il pilota russo non ottenne altri podi, conquistando per\u00f2 diversi arrivi a punti, tra i quali due quarti posti in Belgio e in Messico.\nKvjat concluse la stagione al settimo posto assoluto, davanti al compagno di squadra Ricciardo, con 95 punti ed ottenendo la conferma in Red Bull per il 2016.\n2016: Red Bull e retrocessione in Toro Rosso.\nIl 2016 inizia con la Red Bull RB12, una monoposto pi\u00f9 matura della precedente RB11 nei test invernali.\nLa sua seconda stagione in Red Bull si apr\u00ec in modo simile alla precedente: nell'inaugurale Gran Premio d'Australia dopo una qualifica difficile il pilota russo fu costretto al ritiro gi\u00e0 prima del via per un problema tecnico.\nGiunto a punti nel successivo Gran Premio del Bahrein, in Cina Kvjat tagli\u00f2 il traguardo in terza posizione. A fine gara il pilota della Red Bull ebbe una discussione con Sebastian Vettel, che lo accusava di aver effettuato una manovra azzardata alla prima curva, in seguito alla quale il pilota tedesco era entrato in contatto col compagno di squadra Kimi R\u00e4ikk\u00f6nen; i commissari di gara non rilevarono tuttavia scorrettezze nel comportamento di Kvjat. Nel Gran Premio di casa Kvjat fu nuovamente coinvolto in un incidente con Vettel, tamponandolo alla prima curva e mettendolo poi fuori gara in un ulteriore contatto poche centinaia di metri dopo. In questa occasione il pilota russo fu ritenuto colpevole dell'incidente e fu di conseguenza penalizzato; l'incidente e la penalit\u00e0 compromisero la sua gara e Kvjat tagli\u00f2 il traguardo in quindicesima posizione.\nDopo il GP di casa la Red Bull decise di retrocedere Kvjat in Toro Rosso, promuovendo al suo posto Max Verstappen, precedentemente in forza alla scuderia italiana.\nIl ritorno in Toro Rosso fu complicato per Kvjat: in Spagna il pilota russo chiuse al decimo posto, dopo aver fatto segnare il giro pi\u00f9 veloce, ma a questo risultato segu\u00ec una serie di diverse gare chiuse fuori dalla zona punti. Nella seconda parte di stagione, complice una minore competitivit\u00e0 della monoposto, Kvjat conquist\u00f2 punti solamente a Silverstone e a Singapore, giungendo rispettivamente decimo e nono; chiuse il campionato al quattordicesimo posto, con 25 punti.\n2017: Gli ultimi gran premi con la Toro Rosso.\nNonostante i risultati negativi, Kvjat fu confermato in Toro Rosso per il 2017. Dopo un avvio difficile, con due noni posti in Australia e Spagna come unici piazzamenti a punti, il 26 settembre, in vista del Gran Premio della Malesia, venne retrocesso a terzo pilota, quindi appiedato, per lasciar posto a Pierre Gasly alla guida della Toro Rosso a fianco di Sainz. Il 7 ottobre, ufficializzando il passaggio di Sainz in Renault gi\u00e0 per gli ultimi quattro gran premi della stagione, venne annunciato il ritorno di Kvjat come pilota titolare per il Gran Premio degli Stati Uniti, dove giunse decimo; gi\u00e0 dall'appuntamento successivo, tuttavia, il russo venne nuovamente sostituito con Brendon Hartley, che nella gara precedente aveva invece preso il posto di Gasly impegnato in Super Formula. Tale sostituzione divenne poi definitiva, in quanto la stessa scuderia annunci\u00f2 il licenziamento del pilota russo, rimasto appiedato per il resto della stagione.\n2018: Collaudatore per la Ferrari.\nNel 2018 Kvjat venne ingaggiato dalla Ferrari come pilota di collaudo e sviluppo.\n2019: Il ritorno in Toro Rosso e sul podio.\nIl 29 settembre 2018, alla vigilia del Gran Premio di Russia, venne annunciato il suo ingaggio per la stagione 2019 dalla Scuderia Toro Rosso per sostituire Pierre Gasly, passato in Red Bull. Torn\u00f2 cos\u00ec titolare in Formula 1 dopo una stagione da collaudatore con la Ferrari.\nL'avvio della stagione fu buono, con il pilota russo che fu capace di battere spesso sia in qualifica sia in gara il compagno di squadra Alexander Albon, ottenendo anche diversi piazzamenti a punti. Nel corso del Gran Premio di Germania, grazie alle condizioni variabili e alle numerose uscite della \"safety car\", riusc\u00ec a salire sul gradino pi\u00f9 basso del podio dopo aver occupato la seconda posizione fino al penultimo giro, in cui venne sorpassato dalla Ferrari di Sebastian Vettel. La Toro Rosso arriv\u00f2 cos\u00ec a podio per la seconda volta nella propria storia, 11 anni dopo la vittoria dello stesso Vettel nel Gran Premio d'Italia 2008, mentre per il pilota russo si tratt\u00f2 del terzo podio in Formula 1. Chiuse la stagione al 13\u00ba posto con 37 punti.\n2020: L'ultimo anno a Faenza con AlphaTauri.\nNella stagione 2020 Kvjat venne confermato dalla scuderia, che cambi\u00f2 nome in AlphaTauri. Il russo ottenne risultati altalenanti, non riuscendo a raggiungere con costanza piazzamenti a punti; come miglior risultato ottenne un quarto posto al Gran Premio dell'Emilia-Romagna, dove Kvjat sfior\u00f2 il podio giungendo per\u00f2 infine alle spalle della Renault R.S.20 guidata da Daniel Ricciardo. Chiuse la stagione al 14\u00ba posto con 32 punti, molto distante dal compagno di squadra Gasly. Il 16 Dicembre 2020 l'AlphaTauri annunci\u00f2 che Kvjat non era riconfermato per la stagione 2021, venendo sostituito dal giapponese del Red Bull Junior Team Yuki Tsunoda giunto terzo nel Campionato FIA di Formula 2.\n2021: Terzo pilota Alpine.\nIl 1 marzo 2021 venne annunciato il suo ingaggio come terzo pilota per la Alpine F1 Team per il 2021.\nEndurance.\nDopo un anno passato come pilota di riserva, Kvjat si unisce al team G-Drive Racing per partecipare al Campionato del mondo endurance nella classe LMP2\nVita privata.\nKvjat ha vissuto a Roma con la sua famiglia, per poi trasferirsi a Monaco. Parla fluentemente quattro lingue: inglese, spagnolo, italiano e russo. Tra gli hobby di Kvjat sono inclusi il calcio e lo sci. \u00c8 tifoso del club russo di hockey Salavat Julaev Ufa. Dal 2016 al 2019 ha avuto una relazione con Kelly Piquet, figlia dell'ex pilota automobilistico Nelson e con la quale ha avuto la figlia, Penelope, nata il 27 luglio 2019.\nRisultati.\nSommario.\n\u2020\u00a0\u2013 Non gli vengono assegnati punti in quanto wild-card.\nRisultati nella Eurocup Formula Renault 2.0.\n\u2020 Poich\u00e9 Kvyat era un pilota ospite, non era idoneo a segnare punti in campionato.\nRisultati nella Formula 3 europea.\n\u2021 Poich\u00e9 Kvyat era un pilota ospite, non era idoneo a segnare punti in campionato."}
{"id": "4719671", "revid": "767487", "url": "https://it.wikipedia.org/wiki?curid=4719671", "title": "Francesco Androsi", "text": "Fu amico di Antonio Bonazza, nonch\u00e9 il suo miglior seguace. La sua prima opera datata \u00e8 il fonte battesimale della parrocchiale di San Marco a Ponte di Brenta (1749); seguono l'altare del beato Barabrigo nel duomo di Padova (1761 ca.), le statue dei santi Pietro e Paolo nell'arcipretale di Pernumia (1766), gli Angeli del duomo di Montagnana (1769 e 1771) e infine alcune statue del prato della Valle (Antenore, Trasea, Lucio Arunzio Stella, Girolamo Savorgnan del 1776; Girolamo Malaspina del 1777; Alessandro Orsato del 1780).\nGli sono attribuite numerose altre opere, conservate nelle parrocchiali di Scorz\u00e8, Vigonovo, Roncajette, Ospedaletto, Monteortone e Sant'Elena e nella chiesa di San Martino di Este. Altro suo lavoro \u00e8 un altare della chiesa di Santa Lucia a Padova.\nFu sepolto nella chiesa del Torresino."}
{"id": "4719672", "revid": "34392", "url": "https://it.wikipedia.org/wiki?curid=4719672", "title": "Zuo Chuan", "text": ""}
{"id": "4719673", "revid": "1718925", "url": "https://it.wikipedia.org/wiki?curid=4719673", "title": "Diritti umani in Thailandia", "text": "L'attuale costituzione thailandese, fatta redigere da un organismo nominato dall'allora giunta militare, precisa all'art.4 che \"i diritti umani, la dignit\u00e0, libert\u00e0 ed uguaglianza delle persone debbon esser protetti\"; mentre gli articoli dal 26 al 29 elencano una vasta gamma di diritti specifici in settori quali la giustizia penale, l'istruzione, la non discriminazione, la religione e la libert\u00e0 d'espressione.\nLa promulgazione della carta costituzionale del 2007 ha ripristinato gran parte del vasto catalogo di diritti gi\u00e0 esplicitamente riconosciuti negli articoli della costituzione popolare datata 1997; questa ha delineato il diritto alla libert\u00e0 di parola, di stampa, di riunione pacifica, associazione, religione e di movimento all'interno e all'esterno del paese.Abrogata nel settembre 2006 a seguito di un colpo di stato militare, il regime ha imposto una costituzione ad interim che ha avuto effetto fino alla versione attuale approvata l'anno successivo a seguito di un referendum.\nGaranzie costituzionali.\nMolti nuovi diritti sono stati introdotti per la prima volta nella costituzione del 1997: questi includono l'istruzione gratuita, i diritti delle comunit\u00e0 etniche-tradizionali del paese, il diritto di protestare pacificamente, i diritti degli anziani-bambini-persone disabili e l'uguaglianza dei sessi. Anche la libert\u00e0 d'informazione, il diritto alla salute pubblica e dei consumatori sono stati riconosciuti; per un totale di 40 rispetto ai 9 elencati nella precedente costituzione del 1932.\nViolazioni dei diritti umani.\nIn generale il governo thailandese rispetta i diritti umani dei propri cittadini; tuttavia il dipartimento di stato USA ha espresso preoccupazione per significative lacune al riguardo in diversi settori.\nTraffico di esseri umani.\nLa tratta degli esseri umani \u00e8 un'importante questione aperta per la Thailandia: questa include il sequestro di uomini dalla Cambogia da parte di trafficanti e la loro rivendita come pescatori. Dopo esser stati promessi loro posti di lavoro meglio retribuiti dei propri, vengono invece costretti a lavorare nelle barche da pesca a strascico illegali tra il golfo di Thailandia e il Mar cinese meridionale anche per anni interi.\nLibert\u00e0 di stampa e diritto di riunione.\nA seguito del colpo di stato del 2006 il diritto alla libert\u00e0 di parola e di viaggio \u00e8 stato gravemente messo in discussione. La giunta militare provvisoria ha messo in atto una proibizione riguardante gl'incontri e qualsiasi attivit\u00e0 di tipo politico, oltre che un divieto assoluto di critica nei loro confronti da parte dei media. Il \"Southeast Asian Press Alliance-SEAPA\" (organizzazione per la promozione e protezione per la libert\u00e0 di stampa ed espressione) ha notato che i mezzi di comunicazione, considerati come una delle voci pi\u00f9 libere e vivaci dell'Asia intera, avevano rapidamente deteriorato la propria autonomia a seguito della cacciata di Thaksin Shinawatra da parte dei militari.\nCol colpo di stato \u00e8 stata segnalata la chiusura di centinaia di radio libere in tutte le province, il blocco dei canali di notizie via cavo e la sospensione di alcuni siti web dedicati alla discussione critica dell'intervento militare e delle implicazioni che questo avrebbe avuto per la democrazia.\nViolazione dei diritti umani nel sud del paese.\nDiversi problemi sono stati segnalati nelle province meridionali, in relazione all'insurrezione nella Thailandia del Sud; durante gli arresti avvenuti nel 2004 almeno 180 persone sono morte durante la detenzione. Un caso particolarmente di alto profilo riguarda l'avvocato musulmano \"Somchai Neelapaijit\" il quale, dopo esser stato molestato e minacciato ripetutamente \u00e8 infine scomparso, questo dopo aver accusato di tortura le forze di sicurezza dello stato. Nel 2006 lo stesso primo ministro afferm\u00f2 di credere che l'uomo fosse oramai morto e che c'erano dubbi aperti su eventuali responsabilit\u00e0 dei servizi segretiA cinque poliziotti \u00e8 stata poi addebitata la responsabilit\u00e0 della sua morte, anche se il processo si \u00e8 trascinato in appello ancora nel 2011: il verdetto inconcludente \u00e8 stato denunciato dalla \"Asian Human Rights Commission-AHRC\" e dalla moglie dello scomparso la quale ha dichiarato la sua intenzione di continuare a far appello per portare il caso di fronte alla corte suprema.\nMorti relative alla guerra antidroga del governo nel 2003.\nLa campagna di guerra contro il traffico di stupefacenti ha portato a pi\u00f9 di 2500 uccisioni extra-giudiziarie di sospetti di traffico di droga. Le condizioni di detenzione in alcune delle strutture carcerarie per immigrati di provincia sono caratterizzate da gravi carenze umanitarie; nel 2004 pi\u00f9 di 1600 persone sono morte in prigione o durante la custodia da parte della polizia, 131 come risultato di azioni dirette delle forze dell'ordine.\nRifugiati birmani.\nI rifugiati provenienti dalla Birmania possono soggiornare in uno dei campi profughi lungo il confine, sono protetti dalla possibilit\u00e0 di arresto e ritorno forzato nel loro paese ma non hanno libert\u00e0 di muoversi n\u00e9 di cercarsi un'occupazione: possono in realt\u00e0 andar a vivere e lavorare nelle campagne, ma generalmente senza che venga loro riconosciuto alcuno status legale di qualsiasi genere e lasciandoli cos\u00ec a rischio costante di deportazione.\nI rifugiati che si avventurano al di fuori dei campi sono considerati ufficialmente come clandestini e pertanto soggetti ad arresto; vi sono episodi in cui polizia e paramilitari hanno richiesto tangenti minacciando i residenti dei campi di detenzione e deportazione. I rifugiati sono inoltre anche soggetti ad abusi e sfruttamento da parte di altri connazionali che esercitano il potere nei campi, avendo connessioni segrete con gruppi armati etnici birmani.\nGravi problemi di violenza sulle donne richiederebbero poi un ampio lavoro di prevenzione nei campi profughi."}
{"id": "4719677", "revid": "247222", "url": "https://it.wikipedia.org/wiki?curid=4719677", "title": "Cuore matto/Gente che mi parla di te", "text": ""}
{"id": "4719681", "revid": "247222", "url": "https://it.wikipedia.org/wiki?curid=4719681", "title": "Cuore matto/Lungo la mia strada", "text": ""}
{"id": "4719685", "revid": "923674", "url": "https://it.wikipedia.org/wiki?curid=4719685", "title": "Mimmo Rafele", "text": "Biografia.\nNato e cresciuto in Calabria, si \u00e8 poi trasferito Roma dove si \u00e8 laureato in filosofia con una tesi sul cinema.\nHa collaborato con Gianni Amelio, Bernardo Bertolucci e Giuseppe Bertolucci.\nRafele \u00e8 stato anche tra gli sceneggiatori di \"La piovra 8 - Lo scandalo\", \"La piovra 9 - Il patto\" e \"La piovra 10\"; ha poi sceneggiato altre serie televisive, come \"La voce del sangue\", \"Il giovane Mussolini\", \"Zodiaco\" e \"Mamma per caso\".\nNel 2009 ha pubblicato il suo primo romanzo, \"La forma della paura\", scritto con Giancarlo De Cataldo ed edito da Stile Libero (Einaudi).\nRafele \u00e8 il marito di Lidia Ravera."}
{"id": "4719689", "revid": "22475", "url": "https://it.wikipedia.org/wiki?curid=4719689", "title": "Myopterus whitleyi", "text": "Myopterus whitleyi () \u00e8 un pipistrello della famiglia dei Molossidi diffuso nell'Africa subsahariana.\nDescrizione.\nDimensioni.\nPipistrello di piccole dimensioni, con la lunghezza totale tra 78 e 87\u00a0mm, la lunghezza dell'avambraccio tra 35 e 37\u00a0mm, la lunghezza della coda tra 25 e 31\u00a0mm, la lunghezza del piede tra 5 e 8,3\u00a0mm, la lunghezza delle orecchie tra 14 e 16\u00a0mm e un peso fino a 12\u00a0g.\nAspetto.\nLa pelliccia \u00e8 corta. Le parti dorsali sono marroni scure con la base dei peli bianca e prive di bande pi\u00f9 chiare, mentre le parti ventrali sono bianche o color crema. La testa non \u00e8 particolarmente appiattita. Il muso \u00e8 cilindrico, liscio e privo di peli eccetto diverse setole spatolate sul labbro superiore sotto le narici. Le orecchie sono erette, strette, appuntite ben separate e con l'estremit\u00e0 biancastra. Il trago \u00e8 grande, squadrato e visibile dietro l'antitrago. I maschi hanno delle ghiandole golari. Le membrane alari sono bianco-giallastre tra le dita e semi-trasparenti tra l'avambraccio ed il corpo. La coda \u00e8 lunga, tozza e si estende per pi\u00f9 della met\u00e0 oltre l'uropatagio, il quale \u00e8 grigio o marrone chiaro dorsalmente e biancastro ventralmente.\nBiologia.\nComportamento.\nSi rifugia tra le foglie di piante e nelle case. Un individuo \u00e8 stato catturato all'interno di una trappola posta sul terreno.\nAlimentazione.\nSi nutre di insetti.\nDistribuzione e habitat.\nQuesta specie \u00e8 diffusa in Ghana, Nigeria meridionale, Camerun occidentale, Repubblica Centrafricana sud-occidentale, Gabon orientale, Repubblica Democratica del Congo occidentale e Uganda.\nVive in savane miste a foreste pluviali, foreste costiere, di palude e mangrovie. Alcuni individui sono stati catturati in boschi di \"Isoberlnia\" e in un giardino.\nStato di conservazione.\nLa IUCN Red List, considerato il vasto areale e la popolazione presumibilmente numerosa, classifica \"M.whitleyi\" come specie a rischio minimo (LC)."}
{"id": "4719692", "revid": "30445", "url": "https://it.wikipedia.org/wiki?curid=4719692", "title": "Osage (trib\u00f9)", "text": ""}
{"id": "4719695", "revid": "30445", "url": "https://it.wikipedia.org/wiki?curid=4719695", "title": "XIX", "text": ""}
{"id": "4719702", "revid": "188116", "url": "https://it.wikipedia.org/wiki?curid=4719702", "title": "Pietro Lanza Branciforte di Scalea", "text": ""}
{"id": "4719703", "revid": "247222", "url": "https://it.wikipedia.org/wiki?curid=4719703", "title": "What About Me (Quicksilver Messenger Service)", "text": "What About Me \u00e8 il quinto album dei Quicksilver Messenger Service, pubblicato nel dicembre del 1970 dalla Capitol Records."}
{"id": "4719710", "revid": "80598", "url": "https://it.wikipedia.org/wiki?curid=4719710", "title": "Lidia Maresca", "text": ""}
{"id": "4719711", "revid": "125223512", "url": "https://it.wikipedia.org/wiki?curid=4719711", "title": "Albert Piette", "text": "Biografia.\nI suoi lavori riguardano l'osservazione dell'azione, in particolare nel campo religioso. Egli tenta soprattutto di descrivere e di analizzare i dettagli e l'andamento comune delle situazioni. Nella prospettiva di un'anthropologia esistenziale, egli vede il modo minore della realt\u00e0 come un elemento capitale non solo per definire la differenza antropologica, ma anche per capire la vita sociale.\nDa qualche anno, l'intento di Albert Piette \u00e8 di ripensare l'antropologia come disciplina specifica, scienza dell'essere umano, distinta dalla sociologia e dall'etnologia, con delle orientazioni teoriche, tematiche e metodologiche precise, adoperando i concetti seguenti: fenomenografia, ontografia, e ontologia. Il suo universo antropologico, interdisciplinare e comparatista, \u00e8 popolato da esseri umani, Homo sapiens, Homo neanderthalensis, scimmie, divinit\u00e0 e societ\u00e0, fede religiosa, momenti e evoluzioni.\nPer Albert Piette, l'anthropologia esistenziale consiste nello studiare l'essere umano in quanto \u201cesiste\u201d e in quanto percepisce la propria esistenza, conscio anche del fatto che la perder\u00e0. Tale pensiero osserva in questa prospettiva la microcontinuit\u00e0 dell'uomo, che vive momenti e situazioni secondo diverse modalit\u00e0 di presenza-assenza e attivit\u00e0-passivit\u00e0. L'anthropologia esistenziale non \u00e8 secondaria, essa \u00e8 capitale per l'antropologia, per il suo avvenire e la sua dissociazione dalla sociologia.\nPer quanto concerne l'osservazione dell'esistenza nei dettagli, Albert Piette considera che l'etnografia, dato che lavora su delle unit\u00e0 di pi\u00f9 elementi (attivit\u00e0 e gruppi) \u00e8 meno opportuna della fenomenografia che si concentra sugli individui. Come lo indica il termine, la fenomenografia studia ci\u00f2 che appare, le forme, i movimenti, i comportamenti, e, come complemento empirico della fenomenologia, tenta di descrivere gli stati della mente e le sensazioni nella continuit\u00e0 dei momenti.\nPubblicazioni.\nArticoli e capitoli dei libri.\nArticoli e capitoli dei libri sul sito ufficiale di Albert Piette e Academia.edu"}
{"id": "4719712", "revid": "385321", "url": "https://it.wikipedia.org/wiki?curid=4719712", "title": "Hbase", "text": ""}
{"id": "4719715", "revid": "125779830", "url": "https://it.wikipedia.org/wiki?curid=4719715", "title": "Federico Carlo di Schleswig-Holstein-Sonderburg-Pl\u00f6n", "text": "Infanzia.\nFederico Carlo nacque il 4 agosto 1706, nel Castello di S\u00f8nderborg, figlio postumo ed unico figlio maschio di Cristiano Carlo (1674-1706), un fratello del Duca Gioacchino Federico di Schleswig-Holstein-Sonderburg-Pl\u00f6n. Quel duca mor\u00ec nel 1722 senza eredi maschi pi\u00f9 stretti eccetto che suo nipote, che a sua volta successe allo zio come duca divisionario di Schleswig-Holstein-Sonderburg-Pl\u00f6n.\nL'ascesa di Federico Carlo fu rimandata al 1729 poich\u00e9 suo padre aveva contratto un matrimonio morganatico con sua madre, Dorothea Christina von Aichelberg, che fu riconosciuta come principessa danese dal Re soltanto anni dopo la morte di suo marito.\nIl sovrano barocco.\nPl\u00f6n god\u00e9 di una vita culturale vivace sotto il dominio e il mecenatismo artistico di Federico Carlo. Il duca progett\u00f2, costru\u00ec, e ricostru\u00ec residenze e giardini in stile barocco e rococ\u00f2, alcuni dei quali ancora in piedi (il ducale Castello di Pl\u00f6n e la cosiddetta \"Casa dei Principi\" a Pl\u00f6n tra essi). Altri non esistono pi\u00f9 (di particolare nota \u00e8 la ducale residenza estiva a Traventhal, demolita nel XIX secolo).\nPoich\u00e9 nessun figlio nato dal matrimonio di Federico Carlo sopravvisse, nel 1756 egli concluse un patto di famiglia con Federico V di Danimarca, nominando il re suo successore al ducato di Pl\u00f6n. Le disposizioni furono ratificate solo cinque anni pi\u00f9 tardi, quando Federico Carlo mor\u00ec, nel suo piccolo palazzo a Traventhal, nella notte tra il 18 e il 19 ottobre 1761.\nFamiglia.\nFederico Carlo ebbe cinque figli dal suo matrimonio con Cristiana Irmingarda Reventlow (1711-1779, una figlia del generale danese Christian Detlev, Conte von Reventlow, e nipote della regina consorte di Danimarca Anna Sofia Reventlow), che, come sua madre, era nata in una famiglia aristocratica non-dinastica. L'unico figlio maschio della coppia mor\u00ec durante l'infanzia; le loro quattro figlie femmine furono:\nInoltre, Federico Carlo ebbe figli da due amanti: da Sophie Agnes Olearius, con il quale egli condsse una liaison di sei anni, sei figlie femmine; e dalla sua \"ma\u00eetresse-en-titre\", Maria Catharina Bein, sorella del ciambellano di corte, tre figli maschi (due dei quali morirono nell'infanzia) e due femmine (di cui una mor\u00ec nell'infanzia), che il duca riconobbe e legittim\u00f2, e su quale (o sulle loro madri) egli confer\u00ec terre, titoli e denaro.\nBibliografia.\nAdditional sources include:"}
{"id": "4719719", "revid": "400694", "url": "https://it.wikipedia.org/wiki?curid=4719719", "title": "Bla Bla Bla", "text": ""}
{"id": "4719723", "revid": "834", "url": "https://it.wikipedia.org/wiki?curid=4719723", "title": "A Window for Death", "text": ""}
{"id": "4719724", "revid": "1305772", "url": "https://it.wikipedia.org/wiki?curid=4719724", "title": "Bitter End", "text": ""}
{"id": "4719726", "revid": "834", "url": "https://it.wikipedia.org/wiki?curid=4719726", "title": "Cordially Invited to Meet Death", "text": ""}
{"id": "4719727", "revid": "247222", "url": "https://it.wikipedia.org/wiki?curid=4719727", "title": "What About Me?", "text": ""}
{"id": "4719728", "revid": "834", "url": "https://it.wikipedia.org/wiki?curid=4719728", "title": "Omit Flowers", "text": ""}
{"id": "4719729", "revid": "1318658", "url": "https://it.wikipedia.org/wiki?curid=4719729", "title": "Fr\u00e9d\u00e9ric Rossif", "text": "Fu documentarista di natura, di storia del XX secolo e di arte contemporanea. Collabor\u00f2 con artisti musicali come Maurice Jarre e Vangelis.\nBiografia.\nNato in Montenegro, la sua famiglia fu uccisa durante la seconda guerra mondiale. Studi\u00f2 a Roma negli anni trenta, prima di entrare nella Legione straniera francese nel \"13e demi-brigade de L\u00e9gion \u00e9trang\u00e8re\" nel 1944. Dopo la guerra nel 1945 si stabil\u00ec a Parigi e lavor\u00f2 al \"Club Saint-Germain\". Durante tale periodo incontr\u00f2 Jean-Paul Sartre, Boris Vian, Albert Camus, Ernest Hemingway e Malcolm Lowry.\nDal 1948 Rossif collabora attivamente con \"Cin\u00e9math\u00e8que fran\u00e7aise\", organizzando un festival \"avant-garde\" ad Antibes nel 1949-50. Nel 1952 entra nella ORTF. Alcuni progetti ai quali partecip\u00f2 furono \"Cinq colonnes \u00e0 la une\", \"\u00c9ditions sp\u00e9ciales\", \"La Vie des animaux\" e Fran\u00e7ois Chalais \"Cin\u00e9panorama\" (1956); \"La Villa Santo-Sospir\" (1952), un documentario sulla villa decorata da Jean Cocteau (assistente alla direzione) e \"Si Versailles m'\u00e9tait cont\u00e9\" (1954), in cui recit\u00f2.\nSul finire degli anni cinquanta scrisse e diresse alcune opere con notevole successo. Nel 1963 il film sulla guerra civile spagnola, \"Morire a Madrid,\" riceve il \"Premio Jean Vigo\" e una nomination per l'Academy Award for Documentary Feature. Diverse opere degli anni sessanta videro la collaborazione di Maurice Jarre per le colonne sonore. Nel 1970 Rossif gir\u00f2 l'unico film non documentario, \"Aussi loin que l'amour\", con Salvador Dal\u00ed tra gli attori.\nNei primi anni settanta incontra il compositore greco Vangelis a Parigi. I due collaborarono a diversi documentari, tra i quali: \"L'Apocalypse des animaux\", \"Op\u00e9ra Sauvage\" e \"La F\u00eate sauvage\". Il brano di Vangelis per la scena oceanica del sesto episodio \"L'Apocalypse\", chiamata \"La Petite Fille de la Mer\", diventa un classico. Nel 1980 Rossif dirige un documentario su Vangelis, chiamato \"L'Arbre de vie\".\nTra gli ultimi lavori i documentari \"De Nuremberg \u00e0 Nuremberg\" (1989) e \"Pasteur le Siecle\", per la commemorazione del 100\u00ba anniversario de \"L'Institut Pasteur\" (1987).\nRossif muore nel 1990 ed \u00e8 tumulato nel \"Cimeti\u00e8re du Montparnasse\" a Parigi.\nFilmografia parziale.\nNatura:\nArte e musica:\nAltri:"}
{"id": "4719730", "revid": "834", "url": "https://it.wikipedia.org/wiki?curid=4719730", "title": "Counterfeit for Murder", "text": ""}
{"id": "4719731", "revid": "834", "url": "https://it.wikipedia.org/wiki?curid=4719731", "title": "The Cop-Killer", "text": ""}
{"id": "4719732", "revid": "1305772", "url": "https://it.wikipedia.org/wiki?curid=4719732", "title": "Giles Fletcher", "text": ""}
{"id": "4719733", "revid": "1305772", "url": "https://it.wikipedia.org/wiki?curid=4719733", "title": "James Grant", "text": ""}
{"id": "4719736", "revid": "834", "url": "https://it.wikipedia.org/wiki?curid=4719736", "title": "Eeny Meeny Murder Mo", "text": ""}
{"id": "4719737", "revid": "834", "url": "https://it.wikipedia.org/wiki?curid=4719737", "title": "Death of a Demon", "text": ""}
{"id": "4719738", "revid": "834", "url": "https://it.wikipedia.org/wiki?curid=4719738", "title": "Homicide Trinity", "text": ""}
{"id": "4719740", "revid": "834", "url": "https://it.wikipedia.org/wiki?curid=4719740", "title": "Immune to Murder", "text": ""}
{"id": "4719741", "revid": "834", "url": "https://it.wikipedia.org/wiki?curid=4719741", "title": "Three for the Chair", "text": ""}
{"id": "4719743", "revid": "1305772", "url": "https://it.wikipedia.org/wiki?curid=4719743", "title": "Man Alive", "text": ""}
{"id": "4719744", "revid": "834", "url": "https://it.wikipedia.org/wiki?curid=4719744", "title": "Man Alive!", "text": ""}
{"id": "4719746", "revid": "834", "url": "https://it.wikipedia.org/wiki?curid=4719746", "title": "Three Doors to Death", "text": ""}
{"id": "4719747", "revid": "834", "url": "https://it.wikipedia.org/wiki?curid=4719747", "title": "Method Three for Murder", "text": ""}
{"id": "4719748", "revid": "834", "url": "https://it.wikipedia.org/wiki?curid=4719748", "title": "Disguise for Murder", "text": ""}
{"id": "4719750", "revid": "834", "url": "https://it.wikipedia.org/wiki?curid=4719750", "title": "Instead of Evidence", "text": ""}
{"id": "4719751", "revid": "287204", "url": "https://it.wikipedia.org/wiki?curid=4719751", "title": "Sam Allen", "text": ""}
{"id": "4719757", "revid": "466539", "url": "https://it.wikipedia.org/wiki?curid=4719757", "title": "Zeiten \u00e4ndern dich", "text": ""}
{"id": "4719759", "revid": "121487837", "url": "https://it.wikipedia.org/wiki?curid=4719759", "title": "New (album Paul McCartney)", "text": "New \u00e8 un album discografico del musicista britannico Paul McCartney, pubblicato l'11 ottobre 2013 in Germania ed Australia, il 14 ottobre in Gran Bretagna, e il 15 negli Stati Uniti. Si tratta del primo album di inediti sin da \"Memory Almost Full\" del 2007.\nIl disco.\nL'album \u00e8 stato prodotto con l'ausilio di quattro produttori discografici diversi: Giles Martin (figlio di George Martin, storico produttore dei Beatles), Mark Ronson, Ethan Johns e Paul Epworth. McCartney ha affermato che il disco \u00e8 stato ispirato da avvenimenti recenti accaduti nella sua vita privata e da ricordi della sua giovinezza prima dei Beatles. Egli aggiunse inoltre che alcuni degli arrangiamenti presenti nel nuovo album si discostano dalle sue consuete produzioni rock, e che si \u00e8 avvalso appositamente di produttori giovani per supervisionare il disco in modo da tenere aggiornato il proprio \"sound\". McCartney e la sua band si sono esibiti in numerose occasioni per promuovere il disco in uscita, apparendo nel corso di eventi speciali e sui mass media, compreso un improvvisato concerto a sorpresa nella centralissima Times Square a Manhattan.\nIl primo singolo \"New\" e l'album sono stati accolti favorevolmente dalla critica di settore. La canzone divenne \"disco della settimana\" di BBC Radio 2. Successivamente l'album debutt\u00f2 direttamente al terzo posto in classifica in Gran Bretagna.\nRegistrazione.\nMcCartney aveva inizialmente avuto l'idea di reclutare quattro dei suoi produttori discografici preferiti per poi sceglierne uno ed affidargli la produzione del suo nuovo disco. Per\u00f2 alla fine decise di incidere con tutti e quattro i produttori: Mark Ronson, Ethan Johns, Paul Epworth e Giles Martin. Martin produsse la maggior parte della tracce figurando come produttore esecutivo dell'album. Le sedute di registrazione ebbero luogo in diversi studi: Henson Recording Studios di Los Angeles; Avatar Studios di New York; Abbey Road Studios, Air Studios e Wolf Tone Studios di Londra; ed infine nello studio The Mill situato nell'East Sussex.\nComposizione.\nNel presentare il lavoro, McCartney annunci\u00f2 che il suo nuovo album sarebbe stato \"molto vario\": \u00abHo lavorato con quattro produttori e ognuno di loro ha portato qualcosa di differente. Le canzoni prodotte da Paul Epworth \"non sono state scritte\" ma improvvisate. La title track, \"New\", \u00e8 una \"canzone d'amore ma dice anche: \"non guardare me perch\u00e9 io non ho nessuna risposta da darti\". Dice: \"non so cosa sta succedendo, non so come tutto ci\u00f2 stia accadendo, ma \u00e8 un bene ed io ti amo\"\u00bb.\nAltre tracce sul disco sono autobiografiche: \"On My Way to Work\" fu scritta ricordando il periodo prima della celebrit\u00e0 con i Beatles, quando Paul lavorava come fattorino per la Speedy Prompt Delivery a Liverpool. In modo simile McCartney compose \"Early Days\", rimembrando i vecchi tempi a Liverpool trascorsi da ragazzo con John Lennon: \u00abIniziai a figurarmi in mente immagini di noi due dentro il negozio di dischi intenti ad ascoltare i primi dischi di rock and roll guardando i poster e la gioia che mi procurava ricordare tutti questi momenti\u00bb. Per il refrain di \"Queenie Eye\" Paul si ispir\u00f2 inoltre a un gioco per bambini al quale aveva giocato nell'infanzia a Liverpool.\nInfine Paul ha rivelato di come l'album sia stato influenzato anche dal suo recente matrimonio con la nuova compagna Nancy Shevell: \u00abQuesto \u00e8 un periodo felice della mia vita, avendo una nuova donna... hai nuove canzoni quando hai una nuova donna!\u00bb. Egli defin\u00ec \"New\" un disco pieno di gioia, ma con un sottofondo malinconico di \"dolore tramutato in risate\". McCartney scrisse \"Everybody Out There\" specificatamente in modo da \"far cantare il pubblico insieme a lui\" e disse di ritenersi particolarmente soddisfatto di \"Early Days\" e della traccia fantasma \"Scared\".\nCopertina.\nL'album \u00e8 uscito in due edizioni diverse con due copertine differenti: la versione standard ha delle luci al neon di colore arancione tendente al rosa, mentre invece l'edizione deluxe le ha di colore blu tendente al viola."}
{"id": "4719761", "revid": "767487", "url": "https://it.wikipedia.org/wiki?curid=4719761", "title": "Unione Sportiva Cremonese 2005-2006", "text": "Questa pagina raccoglie le informazioni riguardanti l'Unione Sportiva Cremonese nelle competizioni ufficiali della stagione 2005-2006.\nStagione.\nNella stagione 2005-2006 la Cremonese ha disputato il campionato di Serie B, classificatasi penultima con 30 punti, ventunesima, ed \u00e8 retrocessa in Serie C1 con Avellino, Ternana e Catanzaro. Il torneo cadetto ha promosso in Serie A l'Atalanta, il Catania ed il Torino che ha vinto i playoff."}
{"id": "4719762", "revid": "599013", "url": "https://it.wikipedia.org/wiki?curid=4719762", "title": "Christmas Party", "text": ""}
{"id": "4719764", "revid": "62085340", "url": "https://it.wikipedia.org/wiki?curid=4719764", "title": "Caio Pompeo Trimalcione", "text": ""}
{"id": "4719767", "revid": "287204", "url": "https://it.wikipedia.org/wiki?curid=4719767", "title": "Conte di Norfolk", "text": "Il titolo di conte di Norfolk \u00e8 un titolo nobiliare della Par\u00eca inglese, che fu creato pi\u00f9 volte.\nLa prima creazione avvenne nel 1067 e il primo grande casato che detenne il titolo fu la famiglia Bigod nel XII e XIII secolo.\nSuccessivamente, fu detenuto dai membri dal casato Mowbray, i quali furono creati anche duchi di Norfolk.\nGrazie alla discendenza per linea femminile dei Bigod da Guglielmo il Maresciallo, essi ottennero anche il titolo ereditario di conte maresciallo, tuttora detenuto dai duchi di Norfolk.\nIl titolo attuale fu creato nel 1644 per Thomas Howard, XXI conte di Arundel, l'erede del Ducato Howard di Norfolk, che fu soppresso nel 1572.\nA seguito della restaurazione del Ducato (avvenuta per effetto della Restaurazione nel 1660, il nipote di Arundel, il XX conte di Arundel e III conte di Norfolk, fu creato V duca e il titolo continua ancora ad essere portato dai duchi di Norfolk.\nConti di Norfolk, V creazione (1644).\nPer i successivi conti di Norfolk, si veda la voce Duca di Norfolk."}
{"id": "4719772", "revid": "62085379", "url": "https://it.wikipedia.org/wiki?curid=4719772", "title": "Inaxio Kortabarria", "text": ""}
{"id": "4719776", "revid": "287204", "url": "https://it.wikipedia.org/wiki?curid=4719776", "title": "I\u00f1igo Liceranzu", "text": ""}
{"id": "4719785", "revid": "1543377", "url": "https://it.wikipedia.org/wiki?curid=4719785", "title": "Vela ai Giochi della VIII Olimpiade - 8 metri", "text": "La competizione della categoria 8 metri di vela ai Giochi della VIII Olimpiade si tenne dal 21 al 26 luglio 1924 a Le Havre.\nEliminatorie.\nTutte le barche parteciparono a tutte e tre regate di qualificazione. In ogni regata, solo le prime due si qualificarono per la fase finale.\n1\u00aa regata.\nSi \u00e8 disputata il 21 luglio.\n2\u00aa regata.\nSi \u00e8 disputata il 22 luglio.\n3\u00aa regata.\nSi \u00e8 disputata il 23 luglio.\nRegate di finale.\n1\u00aa regata.\nSi \u00e8 disputata il 25 luglio."}
{"id": "4719791", "revid": "1543377", "url": "https://it.wikipedia.org/wiki?curid=4719791", "title": "Golden League FIF 2013", "text": "La Golden League FIF 2013 \u00e8 la 6\u00aa edizione del campionato di football americano organizzato dalla Federazione Italiana Football. Il torneo \u00e8 iniziato il 28 settembre 2013 ed \u00e8 terminato il 7 dicembre 2013 con la disputa del XXXIV Superbowl FIF. Per la terza volta il torneo viene disputato a 9 giocatori.\nStagione regolare. Girone di ritorno.\nIl girone di ritorno (tra le prime quattro classificate del girone di andata) inizier\u00e0 il 9/10 novembre 2013.\nPlayoff.\nI playoff inizieranno il 1\u00ba dicembre 2013 con le semifinali e si concluderanno il 7 dicembre col XXXIV Superbowl FIF di Milano.\nXXXIV Superbowl.\nLa partita finale, chiamata XXXIV Superbowl Italiano si \u00e8 disputata a Miano il 7 dicembre 2013."}
{"id": "4719804", "revid": "158913", "url": "https://it.wikipedia.org/wiki?curid=4719804", "title": "Cecil Frances Humphreys Alexander", "text": ""}
{"id": "4719806", "revid": "1154737", "url": "https://it.wikipedia.org/wiki?curid=4719806", "title": "Lago Nero (Canavese)", "text": "Il lago Nero \u00e8 un piccolo lago delle colline moreniche eporediesi situato in provincia di Torino, nel comune di Montalto Dora e, in piccola parte nel comune di Borgofranco d'Ivrea.\nPosizione.\nLa zona \u00e8 caratterizzata dalla presenza di altri quattro laghi di origine glaciale: Lago Sirio, Lago Pistono, Lago San Michele e Lago di Cascinette. Il lago Nero si trova sul fondo di una conca glaciale, \u00e8 di forma ellittica, con l'asse maggiore nella direzione di scorrimento del ghiacciaio.\nProtezione della natura.\nIl lago fa parte del sito di interesse comunitario denominato \"Laghi di Ivrea\" (cod.IT1110021), istituito nell'ambito della Direttiva 92/43/CEE (\"Direttiva Habitat\") e designato inoltre come \"Zona Speciale di Conservazione\".\nEscursioni.\nUn sentiero suggestivo immerso nei boschi permette di effettuare il periplo del lago a piedi o in mountain bike."}
{"id": "4719812", "revid": "385321", "url": "https://it.wikipedia.org/wiki?curid=4719812", "title": "Reduce (funzione)", "text": ""}
{"id": "4719824", "revid": "1452073", "url": "https://it.wikipedia.org/wiki?curid=4719824", "title": "\u00c9lie Dupuis", "text": "La sua prima apparizione pubblica \u00e8 avvenuta in un programma televisivo canadese, \"La Fureur\", nel quale si \u00e8 esibito suonando il piano e cantando un medley di canzoni in inglese e francese. In seguito a questa apparizione televisiva, gli \u00e8 stata offerta la possibilit\u00e0 di debuttare come attore nel cinema. \u00c8 diventato famoso per avere recitato nel film \"Maman est chez le coiffeur\" (\"Mamma \u00e8 dal parrucchiere\"), un film non doppiato in italiano nel quale interpreta la parte di Coco. Per la colonna sonora di questo film ha anche inciso due brani: \"Bang bang\" e \"The great escape\"."}
{"id": "4719825", "revid": "200434", "url": "https://it.wikipedia.org/wiki?curid=4719825", "title": "Le sorelle (film 1969)", "text": ""}
{"id": "4719826", "revid": "267975", "url": "https://it.wikipedia.org/wiki?curid=4719826", "title": "Cattedrali ortodosse in Russia", "text": "Questa \u00e8 una lista delle cattedrali ortodosse della Russia."}
{"id": "4719841", "revid": "486946", "url": "https://it.wikipedia.org/wiki?curid=4719841", "title": "Carnevale di Persiceto", "text": ""}
{"id": "4719842", "revid": "247222", "url": "https://it.wikipedia.org/wiki?curid=4719842", "title": "Quicksilver (album)", "text": "Quicksilver \u00e8 il sesto album dei Quicksilver Messenger Service, pubblicato nel novembre del 1971 dalla Capitol Records.\nNel gruppo importanti cambiamenti d'organico: lasciano la band prima dell'incisione del disco John Cipollina, David Freiberg e Nicky Hopkins."}
{"id": "4719843", "revid": "104458", "url": "https://it.wikipedia.org/wiki?curid=4719843", "title": "Rosa Khutor", "text": ""}
{"id": "4719844", "revid": "486946", "url": "https://it.wikipedia.org/wiki?curid=4719844", "title": "Carnevale Persicetano", "text": ""}
{"id": "4719845", "revid": "1543377", "url": "https://it.wikipedia.org/wiki?curid=4719845", "title": "BMW R63", "text": "La BMW R63 \u00e8 una motocicletta da strada prodotta dalla casa tedesca BMW Motorrad dal 1928 al 1929.\nStoria del progetto.\nSi trattava della versione sportiva della turistica R62. Entrambe condividevano il telaio con le sorelle di minore cilindrata, la R52 e la R57. Per ottenere l'aumento di cilindrata, nel caso della R63 si adott\u00f2 l'albero della R57, che aveva una corsa di 68 mm, aumentando l'alesaggio fino a 83 mm, ottenendo cos\u00ec un motore superquadro.\nLa cilindrata complessiva di 735 cm\u00b3 era leggermente inferiore a quella della R62, nonostante ci\u00f2 il pi\u00f9 vantaggioso rapporto alesaggio/corsa, l'adozione della distribuzione e valvole in testa, di un carburatore maggiorato (un BMW Spezial a 2 valvole 24 mm) e di un rapporto di compressione pi\u00f9 spinto permettevano al motore di erogare 24 CV a 4.000 rpm, contro i 18 CV a 3.400 rpm della R62. La velocit\u00e0 massima era di 120 km/h.\nLa frizione a secco era inizialmente monodisco, durante la produzione si pass\u00f2 poi alla bidisco.\nProduzione.\nLa R63, assieme alla R62 e alle R57 e R52, fu presentata al salone di Berlino del novembre 1928. In tale occasione le motociclette furono per\u00f2 oscurate dai nuovi modelli con telaio in acciaio stampato, la R11 e la R16, che gi\u00e0 nel 1929 andarono a sostituire rispettivamente la R62 e la R63.\nLa R63 fu prodotta in soli 794 esemplari."}
{"id": "4719852", "revid": "112083619", "url": "https://it.wikipedia.org/wiki?curid=4719852", "title": "Superamento della personalit\u00e0 giuridica", "text": "Il superamento della personalit\u00e0 giuridica \u00e8 una tecnica ammessa da alcuni ordinamenti giuridici per riparare all'ipotesi di abuso della personalit\u00e0 giuridica da parte dei soci di una societ\u00e0 di capitali. Si tratta dunque di un'ipotesi tipica di abuso del diritto. In conseguenza dell'applicazione di questa tecnica, i debiti di una societ\u00e0 insolvente possono essere imputati direttamente a tutti o ad alcuni soci.\nNegli ordinamenti anglosassoni questa tecnica \u00e8 nota come \"piercing the corporate veil\", ossia letteralmente \"squarciamento del velo societario\".\nPremessa.\nAutorevoli comparatisti ritengono che esistano cinque caratteristiche comuni alle societ\u00e0 di capitali in tutti i principali ordinamenti: le prime due caratteristiche sono la personalit\u00e0 giuridica e la responsabilit\u00e0 limitata dei soci, che sono fondamentali per la distinzione stessa della forma giuridica della societ\u00e0 di capitali rispetto alla societ\u00e0 di persone. \nGrazie all'effetto congiunto di queste caratteristiche, da un lato il patrimonio personale del socio \u00e8 protetto rispetto alle vicende della societ\u00e0, incentivando cos\u00ec l'attivit\u00e0 imprenditoriale, ma dall'altro anche il patrimonio sociale \u00e8 protetto rispetto alle vicende personali del socio, garantendo la stabilit\u00e0 del patrimonio aziendale. Il rischio d'impresa \u00e8 cos\u00ec scaricato in gran parte sui terzi creditori che entrano - volontariamente - in contatto con la societ\u00e0.\nPer quest'ultimo motivo i principali ordinamenti tendono a fornire un'adeguata protezione ai creditori sociali. L'intervento del legislatore a protezione del creditore \u00e8 particolarmente necessario in almeno tre ipotesi: societ\u00e0 insolventi, gruppi societari, creditori involontari. Le strategie a garanzia del creditore consistono principalmente in obblighi di trasparenza (ad esempio i GAAP statunitensi), regole sul capitale sociale (ad esempio la fissazione di un capitale sociale minimo) e clausole generali (\"standards\"), come ad esempio porre una responsabilit\u00e0 in capo agli amministratori o ai soci. In quest'ultima categoria rientra la tecnica del superamento della personalit\u00e0 giuridica.\nApplicazioni concrete.\nIn generale il superamento della personalit\u00e0 giuridica \u00e8 praticato molto raramente dalle corti dei principali ordinamenti, proprio per i suoi effetti dirompenti rispetto alle caratteristiche fondamentali di una societ\u00e0 di capitali. La tecnica trova riscontro soprattutto riguardo ai gruppi societari, o in casi di conclamata cattiva gestione da parte dei soci di controllo, ma vi sono esempi di utilizzo nell'ambito di societ\u00e0 sottocapitalizzate.\nBelgio.\nGli articoli 225, 229, 440, 456 del Codice delle societ\u00e0 belga disciplinano una particolare procedura di superamento della personalit\u00e0 giuridica in caso di societ\u00e0 anonima o societ\u00e0 a responsabilit\u00e0 limitata manifestamente sottocapitalizzata. Si tratta dell'unica disposizione del genere in Europa. \nViene infatti previsto che al momento della costituzione della societ\u00e0 deve essere redatto un piano finanziario segreto, che viene consegnato in busta chiusa a un notaio; qualora la societ\u00e0 diventi insolvente nei primi tre anni di vita, il giudice in sede di procedura concorsuale acquisisce il piano finanziario e lo valuta: qualora i capitali sociali risultino essere manifestamente insufficienti, e dunque la societ\u00e0 sottocapitalizzata fin dall'inizio, i soci fondatori sono chiamati a rispondere dei debiti societari.\nGermania.\nIn Germania non vi sono disposizioni specifiche, tuttavia la dottrina ha elaborato alcune ipotesi tipiche (\"Fallgruppen\") in cui \u00e8 ammesso il superamento della personalit\u00e0 giuridica.\nNell'ambito delle societ\u00e0 sottocapitalizzate, la dottrina distingue tra sottocapitalizzazione originaria, nel qual caso rispondono tutti i soci, e sottocapitalizzazione sopravvenuta, nel qual caso rispondono solo i soci di controllo. \nLe tecniche utilizzate in concreto sono due: una di diritto civile, che pone in capo ai soci il risarcimento del danno subito dai creditori sociali in base alle norme di diritto comune sull'illecito (\u00a7 823-826); un'altra di diritto societario, che prevede un vero e proprio superamento della personalit\u00e0 giuridica (\"Durchgriff\"), sulla base di diverse ricostruzioni dottrinarie. Infatti taluni sostengono l'\"institutionelle Durchgriff\", ossia il superamento basato sui principi generali dei \"buoni costumi\" e della buona fede; altri invece la \"Durchgriff durch Rechtsanwendung\", ovvero il superamento basato sul procedimento della \"teleologiske Reduktion\" (disapplicazione finalizzata) della responsabilit\u00e0 limitata.\nRegno Unito.\nIl superamento della personalit\u00e0 giuridica avviene raramente nel Regno Unito. In un caso deciso nel 1990, Adams v Cape Industries plc, la House of Lords ha chiarito come il superamento della personalit\u00e0 giuridica possa avvenire unicamente quando la societ\u00e0 sia creata al fine di perseguire scopi fraudolenti o quando la stessa sia creata al fine di non adempiere a un'obbligazione esistente. Dalla predetta sentenza si rileva come, nonostante la sua natura di rimedio eccezionale, il superamento della personalit\u00e0 giuridica sia stato ritenuto legittimo in tutti i casi nei quali la struttura societaria configuri unicamente una \u00abmere fa\u00e7ade\u00bb, sia cio\u00e8 utilizzata come mera copertura, come schermo per mascherare una diversa realt\u00e0."}
{"id": "4719853", "revid": "122581500", "url": "https://it.wikipedia.org/wiki?curid=4719853", "title": "Sinagoga di U\u017ehorod", "text": "La sinagoga di U\u017ehorod, costruita nel 1904 in stile neomoresco, era la principale sinagoga riformata di U\u017ehorod (oggi in Ucraina). Vandalizzata dai nazisti durante la seconda guerra mondiale, ma non demolita, nel dopoguerra \u00e8 stata restaurata e riadattata a sala da concerto, destinazione che conserva tuttora.\nStoria e descrizione.\nA U\u017ehorod (Uzhgorod, \u0423\u0436\u0433\u043e\u0440\u043e\u0434, Ungv\u00e1r, Ujhorod) esisteva una delle maggiori comunit\u00e0 ebraiche della regione.\nNel 1904 la comunit\u00e0 ebraica riformata della citt\u00e0 mise mano alla costruzione di una sinagoga che ne rappresentasse al meglio le aspirazioni e il prestigio acquisito. A redigere il progetto fu chiamato Frigyes Feszl, che si ispir\u00f2 all'opera di Ludwig F\u00f6rster. Feszl ide\u00f2 un elegante edificio in stile neomoresco, secondo una moda allora diffusa nell'architettura delle sinagoghe.\nLa sinagoga fu aperta il 27 luglio 1904.\nLa facciata \u00e8 caratterizzata dal grande arcone neomoresco nel quale dominava un grande rosone con l'immagine della stella di Davide. Al culmine della facciata erano collocate le tavole della legge.\nL'interno era concepito in forma basilicale con un vestibolo di ingresso dal quale si accedeva alla sala di preghiera dove l'arca e il leggio erano collocati sulla parete frontale. Il matroneo si estendeva su tre lati. In totale la sinagoga poteva accomodare oltre 900 persone a sedere.\nDurante la seconda guerra mondiale, la sinagoga fu gravemente danneggiata, ma l'edificio sopravvisse perch\u00e9 usata come stalla per i cavalli. L'Olocausto annient\u00f2 la quasi totalit\u00e0 della popolazione ebraica locale.\nNel dopoguerra, durante il periodo sovietico, la sinagoga fu restaurata come sala da concerto. Ci\u00f2 ha significato la salvezza e la conservazione dell'edificio, ma nel processo furono operate significative alterazioni della struttura. Tutti i simboli ebraici furono eliminati, a cominciare dal rosone della facciata. Il simbolismo delle tavole della legge \u00e8 stato sostituito con quello musicale della lira. Anche l'interno ha subito importanti alterazioni. Nel 1974 una nuova struttura moderna \u00e8 stata aggiunta su un lato dell'edificio, che ospita un'altra sala di 360 posti, una sala-prove e altri uffici. La sinagoga \u00e8 tutt'oggi sede dell'Orchestra filarmonica e del coro locali.\nNel 2012 una targa commemorativa in ricordo degli 85.000 ebrei della citt\u00e0 e della regione che perirono nell'Olocausto, \u00e8 stato collocata sulla fronte all'edificio."}
{"id": "4719855", "revid": "486946", "url": "https://it.wikipedia.org/wiki?curid=4719855", "title": "Carnevale di San Giovanni in Persiceto", "text": ""}
{"id": "4719856", "revid": "1226", "url": "https://it.wikipedia.org/wiki?curid=4719856", "title": "Matthew Phipps Shiel", "text": ""}
{"id": "4719864", "revid": "1226", "url": "https://it.wikipedia.org/wiki?curid=4719864", "title": "M.P. Shiel", "text": ""}
{"id": "4719880", "revid": "986213", "url": "https://it.wikipedia.org/wiki?curid=4719880", "title": "Julian Gilbey", "text": "Carriera.\nGilbey inizia la carriera nel 2002 con l'horror low-budget \"Reckoning Day\", per il quale lavora come attore, fotografo, montatore, addetto al trucco e ai costumi. Nel 2006 scrive, dirige e monta il crime drama \"Rollin' with the Nines\", film che gli valse una nomination ai BAFTA come miglior esordio britannico da regista, sceneggiatore o produttore. Un anno dopo \u00e8 regista per \"Rise of the Footsoldier\", il maggior successo di Gilbey al botteghino.\nIl fratello minore, Will Gilbey, \u00e8 anch'egli regista e assistente. Nel 2011 hanno diretto e montato insieme il survival thriller \"A Lonely Place to Die\", in cui Julian ha interpretato personalmente la controfigura dei protagonisti nelle scene d'azione in parete. Il film \u00e8 stato in competizione al Trento Filmfestival 2012 e ha ottenuto riconoscimenti in Canada e al Chicago International Film Festival. Il suo ultimo thriller scritto e diretto in collaborazione col fratello \u00e8 \"Plastic\". Nel cast principale ritorna Ed Speleers, gi\u00e0 protagonista nel precedente film \"A Lonely Place to Die\".\nStile.\nI film di Gilbey rientrano solitamente nei generi crime, action e noir, spesso giocati in un'atmosfera di paura e suspense dove talvolta si raggiungono momenti di alta violenza grafica. Dietro la sceneggiattura si nota spesso l'intento di mostrare la logica della mente criminale opposta ad altre menti criminali. I finali non facilmente prevedibili sono preceduti da una fase di particolare intensit\u00e0 d'azione.\nCuriosit\u00e0.\nIl bisnonno di Gilbey era l'attore Nigel Bruce."}
{"id": "4719899", "revid": "287204", "url": "https://it.wikipedia.org/wiki?curid=4719899", "title": "Nizar al-Mustafa li-din Allah", "text": "Ab\u016b Man\u1e63\u016br Niz\u0101r al-Mu\u1e63\u1e6daf\u0101 li-D\u012bn All\u0101h \u00e8 stato anche il 19\u00ba Imam ismailita.\nA seguito della morte del padre, al-Mustan\u1e63ir bi-ll\u0101h, fu deposto da suo fratello A\u1e25mad al-Musta\u02bfl\u012b. Ripar\u00f2 allora ad Alessandria d'Egitto, dove insorse contro al-Musta\u02bfl\u012b con l'appoggio del locale governatore, il turco Na\u1e63r al-Dawla Aftigh\u012bn, e della popolazione.\nA un iniziale successo segu\u00ec la replica del vizir militare al-Af\u1e0dal Sh\u0101hansh\u0101h, che assedi\u00f2 con successo Alessandria e prese prigioniero Niz\u0101r. Portato al Cairo, Niz\u0101r fu murato vivo dal fratello, secondo un antico accorgimento mirante a non lasciare ferite o segni di percosse sul cadavere di chi veniva giustiziato, dando modo all'ipocrisia del mandante e delle prone autorit\u00e0 religiose di attestare una morte naturale, quindi non perseguibile n\u00e9 sanzionabile.\nL'insurrezione di Niz\u0101r non fin\u00ec tuttavia con lui, dal momento che suo figlio, al-H\u0101d\u012b ibn Niz\u0101r, riusc\u00ec a fuggire ad Alam\u016bt coi suoi seguaci, mantenendo in vita l'Imamato paterno tra quelle aspre montagne persiane.\nLa sua figura (considerata immortale e destinata a tornare visibile al mondo come Mahdi) serv\u00ec a costituire il nuovo gruppo chiamato \"al-da\u02bfwa al-jad\u012bda\" (\"Nuova propaganda\"), contrapposta al gruppo dei Musta'liani, definito \"al-da\u02bfwa al-qad\u012bma\" (\"Antica propaganda\"), divenuti meglio noti in seguito, rispettivamente col nome di Khoja e Bohora."}
{"id": "4719900", "revid": "1431409", "url": "https://it.wikipedia.org/wiki?curid=4719900", "title": "Annabel (cantante)", "text": "Biografia.\nNata da padre giapponese e da madre argentina, Annabel inizia la sua carriera musicale\nnel 2005.\nNel 2006 forma il gruppo Binaria con Yanagi Nagi e Xai.\nResponsabile dei testi oltre alle voci, usa spesso titoli e testi utilizzando la sua lingua madre: lo spagnolo. \nNel 2007 forma il gruppo anNina, con il quale comincer\u00e0 a cantare sigle per gli anime cominciando con l'ending \"Higurashi no Naku koro ni\".\nNel 2009 intraprende la carriera da solista.\nData la sua crescita di popolarit\u00e0, ha iniziato a cantare canzoni a tema per le sigle degli Anime.\nIl suo primo singolo da solista fu \"Anamnesis\", che venne usato per la sigla di chiusura dell'anime di \"Another\"; il singolo venne pubblicato l'8 febbraio 2012.\nIl suo secondo singolo \"Above Your Hand\" venne pubblicato il 23 marzo 2012 e venne utilizzato per la sigla finale dell'anime \"Sankarea\".\nIl terzo singolo \"Signal Graph\" venne pubblicato il 25 luglio 2012 e venne utilizzato come sigla di apertura per l'anime \"Love, Elections &amp; Chocolate\".\nIl 28 novembre 2012 pubblica il suo primo album da solista \"Miniascape\", dove sono contenuti i suoi singoli.\nNon si sa molto sulla sua vita privata, nel 2012 svela il suo vero nome tramite una lettera ad una famosa radio di Tokyo."}
{"id": "4719902", "revid": "2056219", "url": "https://it.wikipedia.org/wiki?curid=4719902", "title": "Marchesato di Sorbello", "text": "Il marchesato di Sorbello, feudo imperiale (1416-1815), era situato all'imboccatura della Val di Pierle e s'inseriva come una\npropaggine del Granducato di Toscana nel territorio umbro dello Stato Pontificio. Un'enclave strategica che, anche per questa particolarit\u00e0, visse un eccezionale periodo di indipendenza - 399 anni - sotto il governo di un ramo cadetto dei Bourbon del Monte Santa Maria. Ora \u00e8 compreso nel territorio comunale di Cortona, in provincia di Arezzo.\nIl territorio.\nIl territorio del marchesato incominciava ad est presso Borgo La Mita e terminava nella gola a serravalle tra Reschio e Sorbello (inizio della Val di Pierle), subito dopo il ponte altomedievale sul torrente Niccone (affluente del Tevere e tratto di confine tra il Granducato di Toscana e lo Stato della Chiesa, dove dalla strada principale si avviava la mulattiera per San Lorenzo a Rubbiano (290\u00a0m). Dalla fertile valle si saliva a 389 metri sul conico colle boscoso, al centro del feudo, in cui si ergeva il castello, vero \"nido d'aquila\", fino ad arrivare ai 638 metri di Poggio degli Abeti, dietro di esso, e ai 641 della rocca dei Mandarini, e scendere di nuovo gi\u00f9, lungo il fiume, ai 290 di Castiglione.\nIl marchesato aveva una superficie di quattro km\u00b2 (4\u00a0km x 3,3) e una popolazione media di 300-500 abitanti. Il suo confine meridionale coincideva con il rio Niccone (possedimento di Perugia, con il castello di Reschio), quello orientale era costituito dal circondario di Umbertide nello Stato Pontificio, il limite occidentale dalle terre di Cortona (Granducato di Toscana), il settentrionale dal marchesato di Petrella e pertinenze di Citt\u00e0 di Castello e Montone. Lo staterello comprendeva, dunque, La Mita, Sant'Andrea di Sorbello, la tenuta con il castello dei Bourbon, Castiglione, Pereto, Vasciano, la localit\u00e0 Mandarini, con la torre del 1100, e il sito con San Lorenzo e la poi scomparsa pieve di Rubbiano. La via principale, proveniente da Umbertide e Lisciano Niccone, passava sotto il borgo Sant'Andrea (da cui due sentieri per il maniero), e, attraverso la valle del Niccone con veduta del castello di Pierle, arrivava a Tuoro sul Trasimeno e Cortona; un itinerario rurale, infine, dalla gola toccava San Lorenzo per finire a San Leo Bastia, fuori dal feudo.\nIl borgo di Sant'Andrea di Sorbello, caratteristico e ben conservato, \u00e8 tuttora distinto da un ampio piazzale in cui s'impone la chiesa dell'apostolo, di impianto rinascimentale e barocco: l'edificio era sede dell'arciprete, unico nella zona, dipendente dal vescovo di Cortona, ma sotto il patronato del marchese di Sorbello.\nDopo la canonica si ergono due schiere di case, gi\u00e0 dimore e siti di lavoro dei fattori e dei contadini del feudo: dietro sorge il piccolo cimitero, con la cappella gentilizia dei Bourbon di Sorbello. Davanti alla piazza un antico sentiero, immerso in un bosco, sale al castello, e, attiguo, un secondo percorso si inerpica sul colle per raggiungere ugualmente l'avita residenza. Poco sotto e a sinistra del maniero, si eleva una palazzina con torretta di avvistamento, gi\u00e0 sede del corpo di guardia e del personale di vigilanza della tenuta.\nIl marchesato.\nIl marchesato di Sorbello rappresentava una \"zona cuscinetto\" tra gli Stati del granduca e del Papa. Il confine in valle altotiberina era, infatti, incerto e non veniva riconosciuta la giurisdizione pontificia per la presenza delle \"zone franche\" dei tre feudi imperiali. Gli eventuali passaggi di convogli provenienti da Roma erano scortati, per precauzione, da molti armigeri.Nel feudo, secondo la testimonianza del marchese Uguccione Ranieri, si parlava un curioso dialetto, un misto di perugino e romagnolo.\nI sorbellesi erano dediti all'agricoltura e all'allevamento del bestiame, ma anche al piccolo artigianato. La maggior parte di loro lavorava al servizio del reggente, nella fattoria, nella rocca o in mansioni militari (guardie feudali, milizie).Il territorio, invero, era ubicato in posizione strategica e ci\u00f2 presupponeva il pagamento di esosi pedaggi, voce decisiva del bilancio marchesale, ma favoriva il contrabbando e il rifugio politico o di comodo di ricercati dagli stati confinanti, di pericolosi banditi che si mettevano al soldo del marchese per garantirsi l'impunit\u00e0.\nAnche Sorbello stipul\u00f2, a scopo di tutela, con il Granducato di Toscana, un atto di accomandigia (1424), pi\u00f9 volte rinnovato, che lo inseriva nella sua orbita politica e militare, pur conservando l'indipendenza per quasi quattrocento anni ancora.\nNegli ultimi anni di effettiva sovranit\u00e0 Uguccione III e la marchesa Cecilia parteciparono, come consuetudine, alla processione fiorentina del 24 giugno - festa di san Giovanni - per l'omaggio feudale. Il corteo di feudatari era ripartito in due tronchi, in virt\u00f9 di un antico cerimoniale e una scaletta di rigorose precedenze. La teoria di vassalli si apriva con gli Orsini di Pitigliano: al centro erano posizionati il conte di Castell'Ottieri e il marchese di Sorbello, mentre nell'ultima fila procedevano i conti Barbolani di Montauto, di Sassetta e di Chitignano.\nIl reggente aveva il potere di mero e misto imperio, di battere moneta, di riscuotere i tributi, di dichiarare guerra, il territorio era campo franco per i duelli all'ultimo sangue e rifugio politico. La giurisdizione civile e penale di solito veniva esercitata dal vicario e importanti funzioni esecutive venivano delegate al fattore o ministro. Il feudatario doveva anche tutelare i sudditi fornendo loro i necessari servizi, affrontare le spese per l'amministrazione, incluse quelle per le prigioni, e per la rappresentanza (nel 1581 i marchesi Tancredi II e Vittoria ricevettero, per esempio, nel castello, il papa Gregorio XIII).\nNel 1699, intanto, Leopoldo I, emulo del predecessore Carlo IV (1355), rinnov\u00f2 le investiture dei marchesati altotiberini. Aumentarono, infatti, immunit\u00e0 e privilegi: diritto di confisca e collettazione, facolt\u00e0 di ostentare la nera aquila imperiale. La successione al trono era stabilita per via primogeniale maschile, con esclusione delle donne ma con possibilit\u00e0 di reggenza della marchesa madre.\nIl ramo dinastico dei Bourbon di Sorbello origin\u00f2, dunque, dalle decisioni del marchese Lodovico del Monte, figlio di Giapeco, (i loro progenitori dal castello di Bourbon-l'Archambault erano giunti nella zona al seguito degli occupanti carolingi) che assegn\u00f2 il feudo al figlio Gianmatteo I, con titolo di marchese per s\u00e9 e per i successori che sarebbero stati tredici (l'altro erede, Cerbone, ebbe Monte Santa Maria).\nIl 1\u00ba luglio 1805, infatti, l'applicazione del codice napoleonico provoc\u00f2 l'abolizione della feudalit\u00e0. Il sessantottenne Uguccione III vide revocati gli antichi e lucrosi privilegi, la cui fonte si identificava con l'imperatore Francesco II d'Asburgo che nel 1806 fu costretto a liquidare il Sacro Romano Impero, cos\u00ec che i feudi imperiali non ebbero pi\u00f9 ragione di esistere.\nLe risoluzioni del Congresso di Vienna, per\u00f2, non menzionarono espressamente Sorbello ai fini della soppressione: i Bourbon, pertanto, ripristinarono la loro autorit\u00e0 entrando in conflitto con l'arciprete di Sant'Andrea, don Borghi, che denunci\u00f2 l'abuso al granduca Ferdinando III.\nLudovico V, fratello di Uguccione III, fu cos\u00ec l'ultimo marchese (1805-1815) e il feudo fu davvero annesso alla Toscana il 23 marzo 1819 e degradato a localit\u00e0 del comune di Cortona.\nI Bourbon di Sorbello rimasero titolari del loro esteso patrimonio immobiliare e continuarono con Carlo, figlio di Uguccione III. Carlo Emanuele (+1862) fu il padre di Altavilla (1836-1914), ultima della stirpe, che spos\u00f2 il conte Giovanni Antonio Ranieri (+1893), figlio del reggente di Civitella Ruggero V (1811-17). Umberto I concesse alla coppia di usare il cognome Ranieri Bourbon di Sorbello.\nLa famiglia comitale, oltre al castello di Sorbello, possedeva le seguenti residenze: la villa del Pischiello e il castello di Bastia Corgna (Trasimeno), il palazzo a Lisciano Niccone, il palazzo (ora comunale) a Umbertide, il palazzo Sorbello a Perugia e, in seguito, il castello di Civitella Ranieri. Tra le opere d'arte conservate nel palazzo perugino dei Ranieri Bourbon di Sorbello (dotato, tra l'altro, di una ricca biblioteca), in piazza Piccinino, da ricordare \"l'Annunciazione Ranieri\" di Pietro Vannucci.\nIl luogo di sepoltura principale dei Bourbon di Sorbello era nella chiesetta di San Damiano, detta anche \"la Madonna del Pischiello\", costruita nel 1765 dai marchesi Uguccione III e Cecilia nel parco della villa del Pischiello (presso Passignano sul Trasimeno), loro residenza estiva.\nLo spettro di Battistello di Sorbello.\nNell'antico castello di Sorbello si racconta che ogni anno, il 19 luglio, si manifesterebbe il \"fantasma\" di Battistello, giovane ed unico figlio naturale del reggente Guidone I (1501-54), celibe, e di Rosa di Bagnolo, donna non nobile. Il ragazzo, erede presuntivo del feudo, fu fatto decapitare nel salone della giustizia del maniero, il 19 luglio 1558, per ordine dello zio Lodovico II, succeduto al fratello. Lo \"spettro\", con la testa penzolante, percorrerebbe la sala del trono per poi discendere attraverso una rampa di scale non pi\u00f9 esistente.Battistello, in un primo tempo, aveva accettato la successione dello zio, ma non smise di tramare nell'ombra contro di lui. La nascita del cugino, futuro Tancredi II (il marchese aveva ormai 60 anni), aggrav\u00f2 la situazione del ragazzo, al punto che lo zio decise di liberarsene.\nIl castello.\nIl castello di Sorbello non \u00e8 circondato da mura difensive, ma caratterizzato da due solenni accessi separati da un vasto atrio in cui si innalza un maestoso scalone, sovrastante le buie prigioni feudali, dove i detenuti erano costretti a corrispondere al reggente una certa somma per il mantenimento.L'edificio, ubicato nella zona centrale dell'antico feudo, fu eretto intorno al 1007. Da fortilizio fu trasformato in residenza signorile nel Seicento e il piano nobile decorato secondo lo stile barocco. Interessante la cappella di Sant'Andrea (patrono del marchesato e della dinastia regnante), al piano terra, con una pala raffigurante l'apostolo e due altari ai lati: qui venivano officiati tutti i riti religioni riguardanti la famiglia comitale, compresa l'intronizzazione del feudatario. Il maniero \u00e8 l'edificio pi\u00f9 vasto della valle, \u00e8 posizionato sulla cima di un'altura boscosa di 389 metri e formato da una costruzione rettangolare, con rivellino e torre con merli ghibellini, immessa in una base trapezoidale con garitte ai vertici.\nI Bourbon di Sorbello, che ancora ne sono i proprietari, sono iscritti nel \"Libro d'Oro della Nobilt\u00e0 italiana\" anche come conti di Montegualandro, nobili di Velletri, patrizi di Perugia e Chiusi.La torre principale della rocca ancora sovrasta la valle del Niccone e Borgo Sant'Andrea che nel XIX secolo contava 19 \"fuochi\" e 108 residenti: il parco ha una superficie di 24 ettari. L'interno \u00e8 contraddistinto da 365 vani come i giorni dell'anno solare: si notano l'appartamento di rappresentanza, la sala del trono, lo studio del reggente, il salone dei busti, alcuni dipinti con scene di battaglie, un pregevole arazzo Gobelin e il ritratto di Guidone I, padre di Battistello. Al piano terra si trovano i locali di servizio e la stanza di giustizia, dove il marchese esercitava il potere giurisdizionale; al secondo piano gli alloggi per la servit\u00f9 e i solai. Dalla grande corte, al pian terreno, partiva il banditore per informare i sudditi sul contenuto delle \"gride\", ovvero le norme giuridiche feudali."}
{"id": "4719904", "revid": "104458", "url": "https://it.wikipedia.org/wiki?curid=4719904", "title": "Cultura di Zarubintsy", "text": ""}
{"id": "4719906", "revid": "239497", "url": "https://it.wikipedia.org/wiki?curid=4719906", "title": "Storia della statuaria prenuragica e nuragica", "text": ""}
{"id": "4719911", "revid": "1793900", "url": "https://it.wikipedia.org/wiki?curid=4719911", "title": "Porcupine (fiume)", "text": "Il fiume Porcupine \u00e8 un corso d'acqua che nasce nella catena montuosa Nahoni, nello Yukon (Canada) e scorre entrando in Alaska per confluire presso Fort Yukon nel fiume Yukon.\nLe sue sorgenti sono nelle \"Ogilvie Mountains\", a nord di Dawson City, esso precede verso nord, quindi vira in direzione sud-ovest, attraversa la comunit\u00e0 di Old Crow nello Yukon per poi entrare in Alaska e sfociare nel fiume Yukon.\nUna sottospecie di carib\u00f9, ora presente solo nella riserva \"Arctic National Wildlife Refuge\" (ANWR), prende il nome dal fiume.\nLa pi\u00f9 antica (ma controversa) possibile evidenza di insediamenti umani nel Nordamerica venne individuata in una grotta di uno dei tributari del Porcupine, il \"Bluefish River\", ove fu rinvenuto un gran numero di ossa animali modificate apparentemente da esseri umani. Essi sono stati datati, con il metodo del carbonio-14, ad un periodo intercorrente fra i 25.000 ed i 40.000 anni fa, cio\u00e8 parecchie migliaia di anni prima del periodo generalmente accettato per i primi insediamenti umani nel Nordamerica.\nAffluenti.\nGli affluenti principali del Porcupine sono:"}
{"id": "4719923", "revid": "125779799", "url": "https://it.wikipedia.org/wiki?curid=4719923", "title": "Gioacchino Federico di Schleswig-Holstein-Sonderburg-Pl\u00f6n", "text": "Biografia.\nNacque a Magdeburgo il 9 maggio 1668, e in origine proveniva dall'insignificante ramo della famiglia Pl\u00f6n, una linea collaterale di Schleswig-Holstein-Nordborg, con sede al Castello di Nordborg sull'isola di Alsen, essa stessa formata da una divisione dell'eredit\u00e0 del primo duca di Pl\u00f6n, Gioacchino Ernesto nel 1671. Era il primo figlio maschio di Augusto, Duca di Schleswig-Holstein-Sonderburg-Pl\u00f6n-Norburg (1635-1699) e di sua moglie, Elisabetta Carlotta di Anhalt-Harzgerode (1647-1723).\nQuando il Duca di Pl\u00f6n in carica, Giovanni Adolfo, mor\u00ec nel 1704, pochi giorni dopo il suo figlio, Adolfo Augusto, rimase ucciso in un incidente a cavallo, la linea maschile di Pl\u00f6n poteva continuare soltanto attraverso Leopoldo Augusto, nipote di Giovanni Adolfo e figlio di Adolfo Augusto. Leopoldo Augusto mor\u00ec da bambino a quattro anni nel 1706, e il diritto di base per l'eredit\u00e0 di Plon pass\u00f2 di conseguenza a Gioacchino Federico. Gioacchino Federico stesso non aveva eredi maschi quando mor\u00ec a Pl\u00f6n il 25 gennaio 1722, profondamente indebitato. Il castello di Pl\u00f6n, la residenza ancestrale dei duchi di Pl\u00f6n, rimase vuoto per sette anni ed alcuni mobili furono venduti; la casata reale danese amministr\u00f2 il ducato durante questo periodo.\nSette anni dopo la morte del Duca Gioacchino Federico, Federico Carlo, il figlio nato dal matrimonio morganatico del fratello del defunto duca, Cristiano Carlo, fu nominato quarto Duca di Pl\u00f6n. Egli si sarebbe rivelato essere l'ultimo.\nFamiglia.\nGioacchino Federico si spos\u00f2 due volte. La sua prima moglie, Maddalena Giuliana del Palatinato-Birkenfeld-Gelnhausen, che egli spos\u00f2 nel 1704 dopo essere diventato Duca di Pl\u00f6n, era una figlia di Giovanni Carlo, Conte Palatino di Gelnhausen (1686-1720). Gioacchino Federico e Maddalena Giuliana ebbero quattro figlie femmine:\nIl 17 febbraio 1721, Gioacchino Federico spos\u00f2 la sua seconda moglie, Giuliana Luisa (1698\u20131740), una figlia di Cristiano Eberardo, Principe della Frisia orientale. Ella abort\u00ec il loro unico figlio, il 28 maggio 1722, quattro mesi dopo la morte di Gioacchino Federico."}
{"id": "4719924", "revid": "28592", "url": "https://it.wikipedia.org/wiki?curid=4719924", "title": "Museo del Sacro Monte di Varese", "text": ""}
{"id": "4719927", "revid": "119891420", "url": "https://it.wikipedia.org/wiki?curid=4719927", "title": "Giulia Salerno", "text": "Biografia.\nDebutta in tenera et\u00e0 in diverse fiction televisive come \"Butta la luna 2\" di Vittorio Sindoni, \"Un medico in famiglia 6\" di Tiziana Aristarco, \"Il ritmo nel cuore\" e \"Preferisco il Paradiso\" al fianco di Gigi Proietti e Francesco Salvi. Nel 2008 ha esordito al cinema in \"Tutta la vita davanti\" di Paolo Virz\u00ec dove interpreta Lara ed in \"Un giorno perfetto\" di Ferzan \u00d6zpetek nel ruolo di Camilla. Nel 2013 \u00e8 la protagonista del film \"Incompresa\" di Asia Argento. Nel 2015 entra a far parte nel cast de \"I misteri di Laura\", nel ruolo della figlia Allegra."}
{"id": "4719928", "revid": "1498232", "url": "https://it.wikipedia.org/wiki?curid=4719928", "title": "Targhe d'immatricolazione del Giappone", "text": "Le targhe d'immatricolazione del Giappone sono destinate ai veicoli immatricolati nel Paese asiatico.\nA seconda della caratteristica del veicolo sulla quale sono apposte possono avere colore dello sfondo e del testo variabili. \nI caratteri e i numeri sono disposti su due linee sovrapposte: la linea superiore indica l'ufficio di registrazione del veicolo, e include un codice numerico che specifica la classe del veicolo. Sotto di essa troviamo un simbolo (tipicamente un \"Kana\") e un numero fino a 4 cifre.\nAspetto e misure.\nFino al 31 dicembre 1974, le kei cars avevano piccole targhe verdi e bianche. \nDopo questa data hanno ricevuto targhe di dimensioni medie nere e gialle per distinguerle da quelle delle auto pi\u00f9 grandi.\nTarghe.\nNel 2006 sono state introdotte dal ministero dei trasporti (MLIT) delle nuove targhe per i luoghi che volevano aumentare il loro riconoscimento per scopi come il turismo. I criteri per l'assegnazione includevano un minimo di 100.000 veicoli nell'area e l'evitare uno squilibrio all'interno della prefettura. Queste nuove targhe sono indicate in verde nella tabella sottostante."}
{"id": "4719931", "revid": "76963", "url": "https://it.wikipedia.org/wiki?curid=4719931", "title": "Thomas Stanley (attore)", "text": "Biografia.\nHa un fratello, Christopher A., anch'egli attore. Ha debuttato come attore a 10 anni, nel 2006, nel film televisivo \"Backward Glances\". Nello stesso anno, ha preso parte anche in \"Love's Abiding Joy\" e nella serie televisiva \"E.R. - Medici in prima linea\" apparendo come guest star. Nel 2008, ha lavorato come doppiatore in \"Madagascar 2\" e nel 2010 in \"Angel Beats!\". Ha una cintura nera a Karate."}
{"id": "4719946", "revid": "767487", "url": "https://it.wikipedia.org/wiki?curid=4719946", "title": "Vengeance of the Flames", "text": "Vengeance of the Flames \u00e8 un cortometraggio muto del 1914. Il nome del regista non viene riportato nei credit.\nProduzione.\nIl film fu prodotto dalla Balboa Amusement Producing Company. Venne girato a Long Beach, citt\u00e0 della California e sede della compagnia di produzione.\nDistribuzione.\nDistribuito dalla Box Office Attractions Company, il film - un cortometraggio di tre bobine - usc\u00ec nelle sale cinematografiche statunitensi il 17 novembre 1914 presentato da William Fox."}
{"id": "4719948", "revid": "1573940", "url": "https://it.wikipedia.org/wiki?curid=4719948", "title": "Coris aygula", "text": "Coris aygula \u00e8 un pesce di acqua salata appartenente alla famiglia Labridae.\nHabitat e Distribuzione.\nProviene dalle barriere coralline dell'oceano Indiano e dell'oceano Pacifico; ma si trova anche nel Mar Rosso, da Seychelles, Chagos, Riunione, Aldabra e lungo le coste del Sudafrica e dell'Africa orientale, in particolare di Mozambico, Somalia, Tanzania ed Eritrea. Nuota spesso in zone ricche di coralli o con il fondo sabbioso in acque la cui profondit\u00e0 varia dai 2 ai 30\u00a0m. Gli esemplari giovanili si possono trovare pure nelle pozze di marea.\nDescrizione.\nPresenta un corpo abbastanza compresso lateralmente, allungato e piuttosto alto, la cui lunghezza si aggira intorno ai 70\u2013120\u00a0cm. Durante la vita del pesce, l'aspetto varia notevolmente: i giovani sono prevalentemente bianchi o rosati e hanno la testa dal profilo appuntito, coperta da piccole macchie scure. La pinna dorsale e la pinna anale sono basse e lunghe, prevalentemente nere con il bordo bianco. La pinna caudale \u00e8 degli stessi colori e ha il margine arrotondato. Sulla pinna dorsale sono presenti degli ocelli neri bordati di bianco, e sul dorso due ampie macchie arancioni semicircolari.\nI maschi adulti, invece, hanno una colorazione quasi uniformemente di un verde-bluastro molto scuro, con una fascia verticale pi\u00f9 chiara, abbastanza ampia ed a volte biancastra, circa a met\u00e0 del corpo. Con la crescita la pinna caudale assume una forma diversa, con i raggi filamentosi, mentre le pinne pelviche si allungano. La pinne dorsale e la pinna anale sono uniformemente grigie, di solito della stessa tonalit\u00e0 del corpo, senza macchie, anche se i primi raggi della pinna dorsale possono a volte essere allungati. I maschi adulti presentano inoltre una gobba pi\u00f9 o meno accentuata sulla fronte. \u00c8 una specie abbastanza longeva, che pu\u00f2 arrivare all'et\u00e0 di 16 anni.\nBiologia.\nComportamento.\nGli adulti sono generalmente solitari, mentre \u00e8 relativamente facile trovare gli esemplari pi\u00f9 giovani in banchi.\nAlimentazione.\nLa sua dieta \u00e8 prevalentemente carnivora e include varie specie di invertebrati acquatici, in particolare di quelli dotati di guscio, come molluschi chitoni e gasteropodi. Si nutre anche di crostacei, in particolare di anfipodi (Gammaridea), isopodi e granchi, ed echinodermi come per esempio stelle marine e ricci di mare come \"Echinometra mathaei\".\nRiproduzione.\n\u00c8 una specie ovipara e la fecondazione \u00e8 esterna. \u00c8 probabilmente ermafrodita; gli esemplari pi\u00f9 grossi sono maschi. Per la riproduzione i pesci si uniscono in gruppi formati solitamente da diverse femmine e un solo maschio. Dopo che le uova sono state deposte lungo il barriera corallina, non ci sono cure parentali.\nConservazione.\nLa lista rossa IUCN classifica questa specie come \"a rischio minimo\" (LC) perch\u00e9, nonostante non sia particolarmente comune, \u00e8 abbastanza diffusa, e non sono presenti particolari minacce a parte la pesca sportiva ed un'occasionale pesca per l'acquariofilia. Viene anche pescata per essere mangiata, e la sua popolazione potrebbe in futuro incontrare situazioni simili a quelle di altri labridi di grandi dimensioni come \"Lachnolaimus maximus\", \"Choerodon schoenleinii\" e \"Cheilinus undulatus\". \u00c8 abbastanza comune negli acquari pubblici."}
{"id": "4719950", "revid": "15756", "url": "https://it.wikipedia.org/wiki?curid=4719950", "title": "Reign", "text": "Reign \u00e8 stata una serie televisiva statunitense trasmessa sulla rete televisiva via cavo The CW dal 17 ottobre 2013 al 16 giugno 2017.\nIncentrata sulla giovinezza di Maria Stuarda, \u00e8 ambientata nella Francia del 1557. I protagonisti sono interpretati da attori australiani, canadesi e inglesi, mentre la maggior parte delle riprese ha luogo tra Canada e Irlanda.\nIn Italia la prima stagione viene trasmessa in chiaro su Rai 2 dal 14 giugno 2014. Viene trasmessa nuovamente su Rai 4, dal 28 settembre 2015, seguita dalla seconda stagione, trasmessa per la prima volta in Italia.\nL'8 dicembre 2016 il canale statunitense annuncia la cancellazione della serie: la quarta stagione sar\u00e0 quindi l'ultima.\nTrama.\nLa serie parla della giovane Maria Stuarda e delle sue dame di compagnia, il fidanzamento fra Mary e Francesco viene formalizzato per rafforzare l'alleanza politico/militare tra Francia e Scozia. Ma la partita non \u00e8 conclusa. I problemi si confondono fra politica, religione e affari di cuore. Il Principe Francesco \u00e8 attratto dalla determinata e carismatica Mary, ma come la maggior parte dei giovani, \u00e8 restio all'idea di sistemarsi in matrimonio, soprattutto avendo gi\u00e0 in corso una relazione sentimentale con una dama di corte. E il suo punto di vista sull'importanza e l'utilit\u00e0 di una alleanza con la Scozia cambia. Eppure, un legame tra Mary e Francesco si accende.\nA complicare ulteriormente le cose \u00e8 la presenza di Bash, il giovane e affascinante fratellastro di Francesco. Nonostante la sua nascita illegittima, Bash \u00e8 il preferito di suo padre, il Re Enrico II. Anche se \u00e8 fin troppo consapevole del fatto che Francesco \u00e8 l'erede al trono e promesso sposo di Mary, Bash sviluppa ben presto dei sentimenti per quest'ultima. Nessuno degli intrighi di corte passa inosservato dalla regina Caterina de' Medici, madre di Francesco. Come guida in questo labirinto di intrighi, la regina si rivolge al suo consulente di fiducia, il veggente Nostradamus. Quest'ultimo la terrorizza con una profezia, secondo cui il matrimonio con Mary porter\u00e0 Francesco alla morte. Caterina \u00e8 determinata a salvare suo figlio, a qualunque costo. Fra intrighi di corte e tentativi di sabotaggio, Mary ha il sostegno delle sue pi\u00f9 fidate amiche, nonch\u00e9 dame di corte: Greer, Kenna, Lola e Aylee. Pronta a governare il nuovo regno e bilanciare le esigenze del suo paese con quelle del suo cuore, Mary si prepara a combattere i propri nemici a corte.\nRiprese.\nLa serie televisiva \u00e8 girata tra Canada e Irlanda: i set televisivi sono a Toronto mentre per rappresentare il maniero della corte di Francia \u00e8 stato scelto il Castello di Ashford."}
{"id": "4719955", "revid": "939629", "url": "https://it.wikipedia.org/wiki?curid=4719955", "title": "Castello di Molpa", "text": ""}
{"id": "4719961", "revid": "110157", "url": "https://it.wikipedia.org/wiki?curid=4719961", "title": "Ligue A 2010-2011 (maschile)", "text": "La Ligue A francese di pallavolo maschile 2010-2011 si \u00e8 svolta dal 30 ottobre 2010 al 14 maggio 2011: al torneo hanno partecipato 14 squadre di club francesi e la vittoria finale \u00e8 andata per la seconda volta allo Stade Poitevin.\nRegolamento.\nLe quattordici squadre partecipanti al torneo hanno disputato un girone all'italiana con gare di andata e ritorno per un totale di ventisei giornata: al termine della \"regular season\" le prime otto classificate hanno acceduto ai play-off scudetto strutturati in quarti di finale, semifinali, entrambi giocati al meglio di due vittorie su tre gare, e finale a gara unica, mentre le ultime due classificate sono retrocesse in \"Ligue B\"."}
{"id": "4719962", "revid": "767487", "url": "https://it.wikipedia.org/wiki?curid=4719962", "title": "Twin Kiddies", "text": "Twin Kiddies \u00e8 un film muto del 1917 diretto da Henry King.\nTrama.\nLa fortuita somiglianza tra Bessie Hunt e Fay Van Loan porta a uno scambio tra le due bambine: la prima, nata in una famiglia di minatori, vive poveramente ma circondata dall'affetto dei suoi; la seconda, invece, desidera disperatamente l'affetto dei suoi ricchissimi genitori che sembrano pi\u00f9 interessati al denaro e alla vita sociale che alla figlia. Quando Bessie e Fay si incontrano per caso in riva al fiume, si scambiano per gioco i vestiti. Cos\u00ec Bessie viene portata via in auto dei Van Loan e Fay finisce nella modesta casa degli Hunt. La piccola bambina troppo ricca scopre in questo modo l'amore e l'affetto, mentre Bessie - con la sua allegria - trasforma i Van Loan. Scoperto lo scambio, le due bambine tornano ognuna alla propria famiglia. Ma ormai i Van Loan hanno capito che l'amore per la figlia \u00e8 pi\u00f9 importante di tutto il resto.\nProduzione.\nIl film fu prodotto dalla Balboa Amusement Producing Company\nDistribuzione.\nIl copyright del film, richiesto dalla Pathe Exchange, Inc., fu registrato il 17 gennaio 1917 con il numero LU10002.\nDistribuito dalla Gold Rooster Play, il film usc\u00ec nelle sale cinematografiche statunitensi il 28 gennaio 1917. In Francia, fu distribuito dalla Path\u00e9 Fr\u00e8res il 31 maggio 1918 con il titolo \"Deux rayons de soleil\".\nCopie complete della pellicola sono conservate negli archivi della Cin\u00e9math\u00e8que Fran\u00e7aise di Parigi, negli Archives du Film du CNC (Bois d'Arcy) e in quelli della Cineteca Italiana di Milano."}
{"id": "4719963", "revid": "767487", "url": "https://it.wikipedia.org/wiki?curid=4719963", "title": "Chris Roberts", "text": "Carriera.\nA livello di college gioca dal 2008 al 2011 alla Bradley University; partecipa inoltre alla gara delle schiacciate della NCAA nel 2010. Approda poi in NBA D-League, vestendo le maglie degli Idaho Stampede, Texas Legends e Austin Toros.\nNell'estate 2013 viene selezionato dagli Utah Jazz per la NBA Summer League; non viene ingaggiato in NBA ma si trasferisce in Serie A alla Juvecaserta. Esordisce il 13 ottobre 2013 al Palamaggi\u00f2 contro la Reyer, mettendo referto 15 punti.\nDopo una stagione in Francia, nella stagione 2015-16 torna in Italia alla Mens Sana Siena in Serie A2.\nLa stagione successiva \u00e8 ingaggiato dalla Fortitudo Bologna.\nFinito fuori rosa dopo le prime partite di campionato, trova sistemazione a Pistoia in massima serie.\nIl 16 luglio 2017 scende di categoria firmando con la Viola Reggio Calabria. Il 5 luglio 2018 firma con la Blu Basket 1971. Il 25 luglio 2019 si accasa alla Junior Casale."}
{"id": "4719965", "revid": "62087755", "url": "https://it.wikipedia.org/wiki?curid=4719965", "title": "Satyricon (Fellini)", "text": ""}
{"id": "4719966", "revid": "22475", "url": "https://it.wikipedia.org/wiki?curid=4719966", "title": "Hypsugo imbricatus", "text": "Hypsugo imbricatus () \u00e8 un pipistrello della famiglia dei Vespertilionidi diffuso nell'Ecozona orientale.\nDescrizione.\nDimensioni.\nPipistrello di piccole dimensioni, con la lunghezza della testa e del corpo tra 42,5 e 49\u00a0mm, la lunghezza dell'avambraccio tra 32,5 e 36\u00a0mm, la lunghezza della coda tra 35,5 e 38\u00a0mm, la lunghezza del piede tra 6,5 e 7\u00a0mm, la lunghezza delle orecchie tra 11 e 12,9\u00a0mm.\nAspetto.\nLe parti dorsali sono marroni scure, mentre le parti ventrali sono leggermente pi\u00f9 chiare e con la punta dei peli grigio cenere. Il muso \u00e8 largo, con due masse ghiandolari sui lati. Le orecchie sono lunghe, triangolari, con l'estremit\u00e0 arrotondata ed un lobo circolare alla base anteriore. Il trago \u00e8 falciforme, curvato in avanti e con una piccola proiezione triangolare alla base posteriore. Le ali sono attaccate posteriormente alla base delle dita dei piedi. La punta della lunga coda si estende leggermente oltre l'ampio uropatagio. Il calcar \u00e8 provvisto di un lobo terminale piccolo ma visibile.\nBiologia.\nComportamento.\nSi rifugia tra le grandi foglie di alberi come il banano.\nAlimentazione.\nSi nutre di insetti.\nDistribuzione e habitat.\nQuesta specie \u00e8 diffusa nella provincia malese di Sarawak sull'isola del Borneo, Giava, Kangean, Bali, Lombok e Sulawesi.\nVive lungo i corsi asciutti di fiumi circondati da piantagioni e boschi di bamb\u00f9.\nStato di conservazione.\nLa IUCN Red List, considerato il vasto areale, la relativa abbondanza, la tolleranza a diversi tipi di habitat e l'assenza di minacce, classifica \"H.imbricatus\" come specie a rischio minimo (LC)."}
{"id": "4719971", "revid": "599013", "url": "https://it.wikipedia.org/wiki?curid=4719971", "title": "Kalevi Sylander", "text": "Carriera.\nIn carriera ha giocato nell'Helsingin Jyry in Korisliiga. Ha vestito la maglia della in 47 occasioni dal 1950 al 1959, mettendo a segno 130 punti. Proprio con la Finlandia ha disputato i Giochi olimpici del 1952, oltre agli Europei 1951, 1955 e 1957."}
{"id": "4719977", "revid": "84184", "url": "https://it.wikipedia.org/wiki?curid=4719977", "title": "Andrea Emo Capodilista", "text": ""}
{"id": "4719983", "revid": "247222", "url": "https://it.wikipedia.org/wiki?curid=4719983", "title": "Comin' Thru", "text": "Comin' Thru \u00e8 il settimo album dei Quicksilver Messenger Service, pubblicato nell'aprile del\n1972 dalla Capitol Records.Questo fu l'ultimo disco del gruppo, seguir\u00e0 un disco pubblicato nel 1975 in occasione della loro\n(breve) reunion."}
{"id": "4719994", "revid": "6923", "url": "https://it.wikipedia.org/wiki?curid=4719994", "title": "Perodua", "text": "La Perusahaan Otomobil Kedua Sendirian Berhad conosciuta come Perodua \u00e8 il secondo produttore di automobili malaysiano nato nel 1992.\nNell'agosto 1994, la Perodua ha lanciato la \"Kancil\", il suo primo modello automobilistico di derivazione Daihatsu.\nAl momento della fondazione dell'azienda la Daihatsu deteneva il 20% delle azioni, partecipazione cresciuta al 25% nel 2001 e in seguito al 35%. \nNel 2004 la Perodua ha iniziato l'assemblaggio della Toyota Avanza nel suo stabilimento di Rawang.\nLa Perodua ha venduto nel 2012 in Malesia 189.000 veicoli con una quota di mercato del 30,2%."}
{"id": "4719996", "revid": "767487", "url": "https://it.wikipedia.org/wiki?curid=4719996", "title": "Vacanze al mare", "text": "Vacanze al mare \u00e8 un documentario del 2013 diretto da Ermanno Cavazzoni."}
{"id": "4719998", "revid": "903558", "url": "https://it.wikipedia.org/wiki?curid=4719998", "title": "Alchechengio peruviano", "text": ""}
{"id": "4720006", "revid": "767487", "url": "https://it.wikipedia.org/wiki?curid=4720006", "title": "William Douglas, IV baronetto", "text": "Biografia.\nEra il figlio di Sir John Douglas, III Baronetto, e di sua moglie, Christiana Cunningham, figlia di Sir William Cunningham, II Baronetto. Era un discendente di William Douglas, I duca di Queensberry.\nFu membro del parlamento per Dumfries Burghs (1768-1780).\nMatrimonio.\nSpos\u00f2, il 21 marzo 1772, Grace Johnstone (?-25 marzo 1836), figlia di William Johnstone. Ebbero cinque figli:"}
{"id": "4720014", "revid": "120043807", "url": "https://it.wikipedia.org/wiki?curid=4720014", "title": "Polonia ai Giochi della XIX Olimpiade", "text": "La Polonia partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 177 atleti impegnati in 16 discipline per un totale di 112 competizioni. Portabandiera, cos\u00ec come a , fu Waldemar Baszanowski, campione olimpico uscente nel sollevamento pesi, alla sua terza Olimpiade.\nIl bottino della squadra, sempre presente ai Giochi estivi a partire da , fu di cinque medaglie d'oro, due d'argento e undici di bronzo. A livello individuale va segnalata la prestazione della ventiduenne Irena Kirszenstein che seppe migliorare il secondo posto di quattro anni prima vincendo il titolo sui 200 metri con il nuovo record del mondo."}
{"id": "4720020", "revid": "121695244", "url": "https://it.wikipedia.org/wiki?curid=4720020", "title": "Love Boat/Facciamolo una volta di pi\u00f9", "text": "The Love Boat (profumo di mare) \u00e8 un brano musicale di Little Tony, sigla televisiva della omonima serie televisiva, trasmessa in Italia da Canale 5 negli anni '80 e da diversi canali locali. Il brano esiste in due edizioni, la prima con una strofa inedita non presente nella versione televisiva. La seconda, pi\u00f9 conforme alla versione televisiva, contiene solo il ritornello ripetuto due volte, seguito da un ritornello reso in parte strumentale, e il finale.\nFacciamolo una volta di pi\u00f9 \u00e8 il brano presente sul lato b del disco."}
{"id": "4720033", "revid": "1983214", "url": "https://it.wikipedia.org/wiki?curid=4720033", "title": "Martina (disambigua)", "text": ""}
{"id": "4720036", "revid": "15756", "url": "https://it.wikipedia.org/wiki?curid=4720036", "title": "Rete tranviaria di Firenze (1879-1958)", "text": "La prima rete tranviaria di Firenze entr\u00f2 in servizio nel 1879 e divenne ben presto famosa per integrare la prima tranvia a trazione elettrica italiana, la Firenze-Fiesole.\nPenalizzata come molti impianti analoghi dall'avvento della motorizzazione privata e da un orientamento non favorevole ai sistemi di trasporto pubblico di massa, la rete sub\u00ec nel secondo dopoguerra un progressivo declino fino alla chiusura dell'ultima linea, avvenuta nel 1958.\nA partire dal 2010 il tram \u00e8 tornato nuovamente a percorrere le strade di Firenze, con la prima di un insieme di linee che prevedono il rilancio di questo sistema di trasporto.\nStoria.\nDa tempo avviato il servizio di carrozze a cavalli a cura della Impresa Generale degli Omnibus per la capitale d'Italia, nel 1873, una commissione comunale present\u00f2 il progetto di una linea tranviaria con percorso circolare lungo i viali di Circonvallazione che erano sorti in luogo delle mura cittadine e di una serie di linee radiali e che potessero essere prolungate verso i paesi vicini.\nLa relativa concessione fu affidata alla Banca di Bruxelles e il relativo capitolato sottoscritto l'11 giugno del 1874, ma lo stesso rimase inattuato per diversi anni. Detta concessione fu ceduta poi alla Soci\u00e9t\u00e9 G\u00e9n\u00e9rale des Tramways. Nel 1881 la Societ\u00e0 Anonima Les Tramways Florentins (TF), emanazione della SGT, pass\u00f2 alla Soci\u00e9t\u00e9 G\u00e9n\u00e9rale des Chemins de Fer Economiques (SGCFE), nota come \"societ\u00e0 Belga\" dopo il subentro di quest'ultima alla SGT.\nL'esercizio della \"Belga\" e la \"rete comunale\".\nIl 5 aprile del 1879 venne inaugurata la prima tranvia a cavalli che collegava Firenze a Peretola e l'anno seguente giunse fino a Prato e a Poggio a Caiano. La concessione, dopo l'abbandono di Andrea Bettini, fu affidata ad \u00c9douard Otlet e Ferdinand Guillon. La tranvia era gestita dalla TF.\nNel 1898 la \"Belga\" rilev\u00f2 la societ\u00e0 \"Tranvia del Chianti\" e nello stesso anno le sette linee tranviarie ippotrainate di Firenze furono trasformate in linee tranviarie elettriche.\nNella seconda parte degli anni novanta la zona centrale della citt\u00e0, risultava servita sia dalla societ\u00e0 Belga che dagli omnibus con una concorrenza solo formale in quanto nel 1897 la Les Tramways Florentins acquis\u00ec il controllo una cospicua quota della societ\u00e0 degli Omnibus, la quale sopravvisse fino al 31 dicembre 1905.\nIl 13 gennaio 1906 fu approntata la nuova \"Convenzione con la societ\u00e0 dei tranvai fiorentini per l'esercizio di nuove linee\" che vide l'assegnazione dell'intero servizio alla societ\u00e0 Les Tramways Florentins; contestualmente il Comune di Firenze stabil\u00ec di sostituire le linee di omnibus con linee tranviarie costruite a carico dello stesso dando origine alla cosiddetta \"rete comunale.\nNel 1914 la societ\u00e0 fiorentina valeva in azioni circa 1 milione di franchi, rappresentando l'11,16% del portafoglio della SGCFE in Italia e poco pi\u00f9 del 3% del portafoglio globale internazionale; tale situazione favorevole sembr\u00f2 doversi concludere con il tentativo di municipalizzazione attuato dal Commissario Prefettizio che, alla fine del 1914, prima scadenza utile per il riscatto delle linee \"comunali\", ritenne opportuno avviare tale procedura, lasciando alle valutazioni dell'Amministrazione successiva la possibilit\u00e0 o meno di procedere. Il riscatto appariva per il Comune un'operazione finanziariamente vantaggiosa, tuttavia l'avvento della prima guerra mondiale mut\u00f2 radicalmente il quadro economico e tale progetto fu accantonato.\nGli anni fra il 1906 ed il 1911 furono i migliori per lo sviluppo e la redditivit\u00e0 della Soci\u00e9t\u00e9 Les Tramways Florentins, che aveva allora un capitale di 10 milioni di Franchi belgi, suddiviso in 40.000 azioni di 250 franchi ciascuna; per attuare gli investimenti la societ\u00e0 procedette all'emissione di obbligazioni per altri 10 milioni di franchi belgi.\nLa situazione economica della Soci\u00e9t\u00e9 Les Tramways Florentins and\u00f2 in seguito aggravandosi; l'ultimo anno di utile fu il 1915. Il bilancio 1919 si chiuse con una perdita di oltre 4 milioni di franchi e le previsioni per il 1920 erano ancora peggiori, prospettando il rischio di fallimento o liquidazione. A ci\u00f2 si aggiunsero una serie di vertenze tra la Tramways Florentins e la Societ\u00e0 mineraria ed elettrica del Valdarno e un calo dei viaggiatori. In seguito al regio decreto n. 40 del 29 gennaio 1922 il Governo intervenne tuttavia con agevolazioni per le societ\u00e0 esercenti servizi pubblici e la TF fu ammessa a godere di tali benefici tanto per la rete extraurbana che per quella urbana; la riorganizzazione amministrativa e una riduzione del personale portarono per alcuni anni a una fase relativamente stabile.\nLe tranvie extraurbane.\nDagli inizi degli anni ottanta del diciannovesimo secolo le tranvie fiorentine cominciarono ad estendersi verso le localit\u00e0 limitrofe. Con atto 4 agosto 1881, stipulato fra il Comune di Sesto Fiorentino e la TF si concedeva alla stessa l'occupazione delle strade di Sesto e di Castello per l'impianto della linea tranviaria. Il 17 maggio 1880 anche la citt\u00e0 di Prato veniva raggiunta dal tram a vapore. Fra la met\u00e0 degli anni ottanta e i primi anni novanta furono aperte le linee per Rovezzano, Bagno a Ripoli, Settignano, Fiesole e il Chianti.\nLa costruzione delle tranvie extraurbane poteva considerarsi conclusa nel 1895, anno in cui risultavano in esercizio 92,782\u00a0km di tramvie a vapore la cui gestione era curata dalla fra la societ\u00e0 Les Tramways Florentins (linee di Signa, Prato, Poggio a Caiano) e dalla Societ\u00e0 per le Tramvie della Provincia di Firenze (Linee del Chianti e linea di Fiesole). La trazione animale si estendeva per 27,895\u00a0km.\nLa tramvia a cavalli di Sesto faceva capolinea nella Piazza della stazione ferroviaria centrale, quelle provenienti dai paesi a monte di Firenze terminavano nei dintorni di piazza della Signoria ed infine la tranvia di Fiesole arrivava a piazza San Marco: il \"Capitolato per il prolungamento entro la citt\u00e0 di Firenze dei tranvai esistenti\" sottoscritto nel 1896 consent\u00ec di portare tali capolinea nei pressi del duomo, con l'eccezione di quello della linea per Signa, il cui capolinea rimaneva in Oltrarno. Contestualmente si decise di elettrificare l'intera rete entro il territorio comunale; gli utenti passarono da 7.800.000 nel 1899 a pi\u00f9 di 9.000.000 nel 1902. La durata della concessione era di 50 anni. La prima linea elettrificata fu quella per Bagno a Ripoli di 6,781\u00a0km, attivata il 31 ottobre 1898; il 17 novembre entr\u00f2 in esercizio la linea elettrica piazza Duomo-piazza Beccaria-piazza Zuavi, di 3,386\u00a0km.\nCon atto del 12 luglio 1907 il Comune di Casellina e Torri concesse alla \"Belga\" l'uso della strada fino al confine prossimo al torrente Vingone allo scopo di costruirvi ed esercitarvi una linea tranviaria che, allacciandosi a Legnaia a quella gi\u00e0 esistente di Firenze-Lastra a Signa, congiungesse Firenze con Scandicci; la scadenza della relativa concessione fu fissata il 17 gennaio 1947. La Firenze-Scandicci-Vingone venne aperta all'esercizio il 15 giugno 1908. La linea di Bagno a Ripoli, prolungata fino a Grassina, a trazione elettrica, venne inaugurata il 14 febbraio 1909.\nL'incremento del trasporto extraurbano dal 1899 al 1914 fu pi\u00f9 che doppio, passando dai 7.800.000 viaggiatori del 1899 ai circa 18 milioni del 1914, con aumenti maggiori sulle linee elettriche rispetto a quelle a vapore.\nNel 1927 le linee extraurbane Firenze-Sesto Fiorentino di 8,967\u00a0km e Firenze-Badia a Ripoli-Bagno a Ripoli di 6,656\u00a0km vedevano in esercizio complessivamente 17 elettromotrici e 16 rimorchiate, trasportando rispettivamente 1.597.506 e 906.087 passeggeri.\nL'unificazione delle reti.\nCon delibera del 3 gennaio 1921 la giunta comunale affid\u00f2 ad una commissione l'incarico di eseguire un'indagine sulla situazione dell'azienda tranviaria di Firenze. Erano ancora presenti in questi anni linee tranviarie a vapore che, ad eccezione di un breve tratto di 1,5\u00a0km per le linee Prato e Poggio a Caiano, si trovavano tutte al di fuori del territorio comunale. La conclusione cui si giunse fu una proposta di dismissione linee extraurbane e la sostituzione della maggior parte di quelle urbane con autobus. Nel febbraio 1926, l'Amministrazione Comunale riconobbe tuttavia l'impossibilit\u00e0 dell'immediata sostituzione degli autobus ai tram. La scelta fu quindi quella dell'unificazione delle reti da esercitarsi dalla stessa TF, secondo nuove convenzioni. La durata della concessione della rete tranviaria doveva essere di 10 anni, restando sospese per questo arco di tempo tutte le precedenti concessioni relative alle linee \"sociali\".\nNel 1926, al compimento del secondo decennio di gestione della rete comunale da parte della Societ\u00e0 Belga, si arriv\u00f2 alla stipula di due nuove Convenzioni fra la stessa societ\u00e0 esercente ed il Comune, firmate rispettivamente il 26 ed il 28 giugno, con le quali venne prevista l'unificazione delle reti \"comunale\" e \"sociale\", sotto la gestione dalla Soci\u00e9t\u00e9 Les Tramways Florentins e l'introduzione di autoservizi ad integrazione e parziale sostituzione dei tram.\nIl fallimento della \"Belga\".\nIn seguito alla ristrutturazione del parco e all'impianto di nuove linee tranviarie, la Soci\u00e9t\u00e9 Les Tramways Florentins si trov\u00f2 in una situazione di grave difficolt\u00e0 economica, arrivando alla decisione di emettere obbligazioni che raggiunsero quasi 54 milioni di franchi nel 1929. Fra il 1927 e il 1930 all'incremento del numero di passeggeri trasportati non fece tuttavia riscontro un aumento degli utili, n\u00e9 gli investimenti dettero i risultati sperati, anche a causa della concorrenza con la motorizzazione privata e dei prezzi praticati dalla Societ\u00e0 Elettrica del Valdarno.\nLa TF si trovava in quegli anni alle prese con il problema derivato dalla necessit\u00e0 di elettrificare le ultime linee a vapore, anche per l'elevato costo del carbone, e con i progetti di decentramento dei trasporti pubblici consistenti nell'eliminazione dei tram dal centro, sul modello di quanto attuato a Roma, con attestamento dei capolinea delle linee extraurbane in piazza Santa Maria Novella in piazza dei Giudici e in piazza San Marco. Oltre a ci\u00f2 era previsto la soppressione di tutti i rimorchi considerati come un intoppo alla circolazione dei veicoli.\nNel 1934 le sempre pi\u00f9 frequenti interruzioni del servizio, amplificate dalla stampa imposero al Comune di risolvere la questione. Approfittando dell'imminente scadenza della concessione delle linee comunali la TF si dichiar\u00f2 disponibile ad acquisire l'intera rete ma l'entit\u00e0 della richiesta fece arenare le trattative. Il problema principale derivava dai debiti accumulati verso la Societ\u00e0 Elettrica del Valdarno, che il 27 aprile avanz\u00f2 istanza di fallimento per la \"belga\" che, nonostante un tentativo di accordo promosso dal Governo, venne dichiarato il 27 settembre 1934.\nLa gestione provvisoria.\nIl giorno successivo alla dichiarazione di fallimento venne nominato quale curatore l'ingegner A. Schiavon, il quale firm\u00f2 l'atto di costituzione di una nuova societ\u00e0 denominata Gestione Tranviaria Fiorentina (GTF). L'11 luglio 1935 Schiavon present\u00f2 la relazione consuntiva della curatela dichiarandosi soddisfatto dei suoi risultati raggiunti: l'esercizio provvisorio aveva permesso di pagare le forniture, le tasse ed i contributi di competenza e provveduto, a differenza di quanto fece la TF, all'assicurazione contro i danni di terzi. Fu inoltre ottenuta una riduzione del 25% sui prezzi precedentemente praticati per la fornitura di energia elettrica. Al 30 giugno di tale anno l'esercizio provvisorio poteva considerarsi concluso.\nPer l'acquisto dell'azienda il Comune di Firenze contrasse un mutuo con la Cassa di Risparmio di Firenze per un totale di 18.500.000 lire, di cui 8.000.000 erano necessari per l'acquisto e 10.500.000 per gli investimenti nella rete. Il 21 marzo 1935 la consulta comunale approvava l'acquisto di \"tutte le concessioni per esercizio sia di tranvie elettriche, sia a vapore e di linee di autobus sia elettriche sia con motore a scoppio, possedute dalla fallita Societ\u00e0 Les Tramways Florentins anche se eventualmente non esercitate\", formalizzato con atto con atto del 9 luglio 1935.\nA seguito di ci\u00f2 fu avviata una selezione per individuare un gestore privato del servizio cui si candidarono la Societ\u00e0 Anonima Elettrovie Romagnole (SAER), appartenente al gruppo Breda, il Signor Iacopo Lazzi, la FIAT e la Societ\u00e0 Veneta per costruzione ed esercizio di ferrovie secondarie italiane di Padova insieme alla Compagnia Generale di Elettricit\u00e0 (CGE) con l'intento di costituire una societ\u00e0 di scopo.\nLe concessioni a FIAT e STU.\nIn seguito ai suddetti negoziati, con delibera podestarile del 10 luglio 1935 il servizio venne concesso alla FIAT la quale continu\u00f2 a operare sotto la sigla GTF avviando la gestione a partire dal 15 luglio 1935 sotto la direzione dell'ingegner Mancinforte Tancredi. Come effetto immediato dell'entrata in vigore della convenzione la tranvia a vapore del Chianti, ultima rimasta nella provincia fiorentina, venne soppressa il 1\u00ba agosto 1935.\nSecondo l'impegno preso la FIAT avrebbe dovuto presentare, nell'arco di due anni e mezzo dalla stipula dell'atto, un \"programma di riorganizzazione, modificazione ed innovazione dei servizi urbani e foranei di trasporto\". Tale progetto fu presentato al Comune nel 1937. In esso si prevedevano la riduzione della rete tranviaria e la modifica di alcuni percorsi. Contemporaneamente si proponeva l'immissione di vetture a carrelli e l'impianto di altre linee filoviarie al posto di quei servizi tranviari che avrebbero richiesto un ristrutturazione dell'armamento, nonch\u00e9 l'eliminazione degli autobus ad accumulatori e la limitazione nell'uso di quelli a nafta cos\u00ec da evitare nuovi acquisti. La proposta richiedeva la modifica della Convenzione del 1935: per tale motivo su domanda della stessa FIAT il Comune di Firenze dispose con delibera podestarile del 1939 la revoca consensuale, con effetto dal 1\u00ba gennaio 1940, della stessa.\nIl servizio di trasporto cittadino venne dunque affidato alla gestione di una controllata FIAT, la Societ\u00e0 Trasporti Urbani (STU) con sede a Milano, in base a una nuova convenzione stipulata il 21 ottobre 1942, con validit\u00e0 retroattiva a partire dal 1\u00ba gennaio 1940. Con essa il Comune di Firenze affidava alla STU tutte le linee tranviarie urbane ed extraurbane, filoviarie ed automobilistiche in esercizio a tale data. La durata della concessione era di 20 anni, fino al 1\u00ba gennaio 1960.\nEpilogo.\nL'idea di filoviarizzare interamente il servizio urbano di Firenze era conseguenza delle esperienze positive di alcune citt\u00e0 italiane, nonch\u00e9 del fatto che, stante la grave situazione internazionale, non era stato possibile realizzare il programma di rinnovamento previsto; dal giugno 1940, con lo scoppio della seconda guerra mondiale, la situazione peggior\u00f2 ulteriormente.\nI risultati d'esercizio della GTS, che negli 1935-1938 erano sostanzialmente in pareggio anche per l'introduzione dei filobus ed il notevole aumento del numero di persone trasportate e quindi anche dei prodotti d'esercizio, andarono nuovamente peggiorando.\nGli eventi bellici provocarono pesanti danneggiamenti alla rete tranviaria, che tuttavia fu ripristinata completamente nel 1951. Dopo la fine della seconda guerra mondiale il 1\u00ba gennaio 1946 il servizio fu svolto dall'Azienda Tranviaria Automobilistica e Filoviaria (ATAF). Tuttavia veicoli ed impianti furono ritenuti obsoleti e inadeguati. Si decise pertanto di eliminare gradualmente le varie linee, lasciando per ultime quelle a forte traffico e a doppio binario. Complice per\u00f2 \"l'Operazione Strade\" del 1955 (rifacimento del manto stradale nel centro storico, che aveva cominciato a deteriorarsi a causa dell'aumento del traffico privato e dei passaggi degli autobus), che comport\u00f2 la soppressione dell'importante tratto attraverso via Cerretani, piazza del Duomo e via Martelli, il declino della rete acceler\u00f2, fino a che il servizio tranviario venne soppresso il 20 gennaio 1958 dalla giunta di Giorgio La Pira.\nL'ultima corsa effettuata fu espletata dalla linea 17 e termin\u00f2 in piazza Puccini.\nRipristino.\nNel corso degli ultimi due decenni del XX secolo le amministrazioni comunali fiorentine hanno scelto di ripristinare i servizi tranviari in alternativa al traffico cittadino, anche se con una rete di diversa e moderna concezione rispetto a quella tradizionale.\nCaratteristiche.\nL'intero insieme delle reti extraurbane ed urbane fu realizzato, fin dall'origine, a scartamento ordinario. Ai sistemi di trazione a vapore e animale fu via via sostituita la trazione elettrica a 600 V in corrente continua.\nLa rete.\nI primi collegamenti tranviari urbani di Firenze derivarono da corse supplementari o da diramazioni rispetto alle tranvie extraurbane: alla tranvia per Prato e Poggio a Caiano, gi\u00e0 significativa per il traffico urbano che generava, si aggiunse ad esempio nel 1880 la diramazione urbana per l'area chiamate \"delle Cascine\", futura linea 17, offrendo un servizio particolarmente apprezzato dalla popolazione in occasione di feste e gite nell'omonimo parco. Ad incrementare il flusso di viaggiatori era anche la presenza dell'ippodromo. Il percorso aveva capolinea nel piazzale delle Cascine e transitava attraverso l'omonimo borgo, interamente demolito nel 1927 per far posto all'edificio della Manifattura Tabacchi.\nNucleo centrale ed espansioni.\nLa \"rete comunale\" realizzata a partire dal 1906 in sostituzione dei precedenti collegamenti con omnibus misurava complessivamente 18,2\u00a0km e comprendeva le seguenti linee:\nNell'ambito della convenzione del 1906 furono previste la concessione di una linea dal Duomo per il Romito fino a Rifredi, il prolungamento della linea del Campo di Marte fino alla Barriera della Querce e il congiungimento di quest'ultima con quella che dal Duomo portava alla Barriera del ponte all'Asse. Per la prima volta l'identificazione della linea con il numero: l'1 fu assegnato alla tranvia delle Cure, il 2 a quella del Ponte Rosso. I lavori di trasformazione delle linee di omnibus iniziarono subito dopo la deliberazione della Giunta giungendo all'attivazione delle prime linee l'anno successivo. La \"Belga\" attiv\u00f2 in questo periodo altre linee elettriche fra cui la linea Logge del Mercato Nuovo-Velodromo delle Cascine e la piazza della Signoria-via del Cenacolo, rispettivamente il 13 maggio ed il 13 giugno 1908. Nel 1910 fu adeguata la nuova centrale di alimentazione delle linee tranviarie.\nLa zona di Rifredi, per la quale nel 1919 fu redatto un piano particolareggiato, era servita da quattro linee tranviarie ossia la 18 extraurbana per Sesto Fiorentino (Via de' Pecori-Sesto), la 23 (Piazza Gavinana-Via dello Steccuto), la 28 (Via de' Pecori-Via dello Steccuto) e la 30 nero (Via de' Pecori-Careggi), tutte passanti per la via del Romito. Era inoltre in opera, dai primi anni del novecento fino al 25 novembre 1927, la linea 2 nero (Piazza Signoria-Passaggio a livello via Vittorio Emanuele), sostituita fino al 1938 dalla linea 4 nero Via Vittorio Emanuele-Via Dante da Castiglione. Presso i Macelli Pubblici faceva capolinea la linea 8 da via del Pratellino al passaggio a livello di Rifredi.\nNel 1920 a Varlungo fu realizzata la fabbrica FILA, che comport\u00f2 l'afflusso di una notevole presenza operaia. Varlungo, dov'era presente anche una sottostazione elettrica, e Rovezzano erano gi\u00e0 servite sia dalla tranvia 10 sia, a partire dal 1927, dalla linea 22 che da piazza Duomo si inoltrava fino agli abitati di Bellariva. Dal 1939 venne deciso di affiancare a questa la linea 30 rosso, prolungata da Bellariva a Careggi.\nLa parte di territorio che si estendeva verso la Badia a Ripoli, ancora prevalentemente agricola, dal 1907 fu servita dalla linea 11 che effettuava il servizio da piazza Duomo a Bagno a Ripoli, integrata anche dalla 12 che dalla medesima piazza del Duomo raggiungeva l'abitato di Grassina.\nIl quartiere di San Quirico e il comune di Scandicci erano serviti rispettivamente dalle linee 15 (Via de' Pecori- Casellina) e 16 (Via de' Pecori- Vingone). Nel 1921 furono soppressi la tranvia a vapore Casellina-Porto di Mezzo e il tratto per Poggio a Caiano e Prato, con lo spostamento del capolinea di questa da piazza Santa Maria Novella a piazza Puccini mentre il tragitto continuava fino a Peretola, Brozzi e Campi. Nel 1931 fu inaugurata la linea 29 che da via de' Pecori raggiungeva Peretola, in seguito all'eliminazione della tranvia a vapore per Brozzi e Campi.\nIl 1\u00ba gennaio 1911, in esecuzione della legge n. 435 del 7 luglio 1910, vennero aggregate al comune le frazioni di Settignano e Trespiano gi\u00e0 appartenenti al comune di Fiesole.\nAl 1921, anno dell'indagine a cura dell'apposita commissione, la situazione risultava la seguente:\nDopo la Convenzione del 1926 vennero aperte in ottobre la linea Piazza Signoria-La Lastra, nel 1929 prolungata a Trespiano, e l'anno successivo quella di l'Antella, nel 1927. Fra tale anno e il 1933 furono sostituiti dagli autobus i tronchi a vapore sui tratti Peretola-Brozzi e Peretola-Campi, con l'affidamento del servizio alla SITA; il rimanente tratto Ponte alle Mosse-Peretola venne elettrificato. Il vapore, divenuto antieconomico per l'eccessivo costo del carbone, rimaneva ancora sulla Tavarnuzze-Greve-San Casciano, da dove fu eliminato il 1\u00ba agosto 1935.\nPi\u00f9 consistenti furono le aggregazioni del 1\u00ba gennaio 1929, in esecuzione del regio decreto n. 2562 del 1\u00ba novembre 1928, quando a Firenze vennero aggregate le frazioni di Castello, Brozzi, Campi Bisenzio, Ponte a Greve, Galluzzo e Ponte a Ema. Galluzzo era servita dal 14 fra le Logge del Mercato Nuovo e Tavarnuzze, passando per il Poggio Imperiale, e dalla linea 4 nero che inizialmente da Via de' Pecori arrivava a Porta Romana e poi, dal 1927, cambi\u00f2 i capolinea partendo dalle Logge del Mercato Nuovo fino a via Dante da Castiglione.\nDopo l'eliminazione del tronco di tranvia a vapore Porta Romana-Tavarnuzze la linea 14 funse fino al 31 luglio 1935, giorno della soppressione della tranvia a vapore per Greve e San Casciano, da coincidenza con la stessa. Nel 1936 fu soppressa la linea 2 rosso, che dal 1926 da piazza della Signoria raggiungeva la via Bolognese all'angolo con via Trieste, sostituita con la tranvia 4 rosso che da San Gaggio partiva alla volta di Via Bolognese, inoltrandosi nel quartiere del Pellegrino. per servire Ponte a Ema il 18 settembre 1927 fu inaugurata la linea 27 sul tragitto Piazza Duomo-Antella, quale diramazione della linea 12 per Grassina. Il 24 ottobre 1929 inizi\u00f2 il servizio della linea 25 da Piazza Signoria a Trespiano, in sostituzione della precedente linea 24 che da piazza della Signoria faceva capolinea a La Lastra. L'abitato di Settignano invece era servito dalla linea 9 in partenza da Piazza del Duomo.\nI Viali erano serviti da una linea tranviaria circolare, la 19, che fino al 1926 seguiva il tragitto Piazza dei Giudici-Viali-Piazza Vittorio Veneto. Dal 31 ottobre 1926 la stessa venne sdoppiata in 19 nero e 19 rosso, a seconda del senso di marcia.\nNel 1925 il capolinea della linea 8 (Viale Militare-Passaggio a Livello di Rifredi) fu arretrato dal viale Militare (poi Viale dei Mille) a via del Pratellino, e nel 1927 fu istituita la linea 20 Piazza Duomo-Via del Pratellino, i cui capolinea vennero poi spostati nel novembre dello stesso anno da via del Pratellino a piazza San Gervasio e nel 1937 da piazza Duomo a piazza Stazione. Anche la linea 17 (Via de' Pecori-Piazzale delle Cascine) vide dal 1939 il capolinea spostato dal centro in piazza San Gervasio.\nPer favorire lo sviluppo a Le Cure anche la linea 1 nero vide lo spostamento del capolinea da Via Firenzuola, a Via Dino Compagni fino a Via Boccaccio nel marzo 1928. Nel 1932 e fino al 1937, oper\u00f2 altres\u00ec la linea sussidiaria 1 rosso. San Salvi e l'Affrico erano serviti dalla linea 21, che a partire da piazza Duomo raggiungeva la Filarocca fin dal 1927, limitata poi dal 1935 al passaggio a livello dell'Affrico; soppressa il 14 ottobre, il giorno seguente venne istituita la 30 rosso sul tratto Passaggio a livello dell'Affrico-Careggi. Il Pellegrino vedeva il passaggio per via Bolognese prima della linea 24 piazza Signoria-La Lastra (dal 1926 al 1929) e poi, in sostituzione della precedente, della 25 per Trespiano. Sempre nel 1926 fu istituita la 2 rosso, variante della 2 nero, che dal Ponte Rosso piegava per via XX Settembre fino a raggiungere via Vittorio Emanuele, sostituita giugno 1936 dalla 4 rosso che dal San Gaggio raggiungeva via Trieste.\nMontughi risultava servita dal passaggio delle tranvie per La Lastra prima e per Trespiano poi, da quelle per il Pellegrino. Sempre in Via Vittorio Emanuele si attestava anche la linea 4 nero (Via Vittorio Emanuele-Via Dante da Castiglione) che dal 1927 aveva preso il posto della 2 nero (Piazza Signoria-via Vittorio Emanuele).\nRicorboli fu servita dal 1927 dalla linea 23 (Piazza Gavinana-Via dello Steccuto); a partire dall'ottobre 1935, fu istituita la sussidiaria 23 barrato che da piazza Duomo giungeva fino a piazza Gavinana, prolungata fino a piazza Stazione dall'ottobre 1939. Le tranvie extraurbane per Bagno a Ripoli, Grassina e l'Antella, (linee 11, 12 e 27), prima di innestarsi in via di Ripoli percorrevano dal centro fino a via G. Orsini un tratto comune con la linea 23.\nIl Pignone fra il 1911 ed il 1936 era raggiunto dalle tranvie 15 e 16 per Casellina e Vingone, che partendo da via de' Pecori attraversavano via de' Fossi, il Ponte alla Carraia e si immettevano in piazza Nazario Sauro girando poi nella via Pisana.\nPer servire il nuovo ospedale di Careggi, furono istituite nel 1935 le linee 30 nero e 30 rosso, che coprivano rispettivamente il percorso Via de' Pecori-Careggi e Passaggio a livello Affrico-Careggi.\nA sud della citt\u00e0 il Piazzale Michelangelo era attraversato fin dai primi anni del novecento dalla linea 13 che da Piazza del Duomo attraverso il Ponte alle Grazie e piazza Ferrucci si immetteva sul viale Michelangelo facendo capolinea in Via del Gelsomino, dove era presente un deposito tranviario. Nel 1927, la linea 13 divenne circolare e la si denomin\u00f2 13 nero con il percorso Piazza Duomo-Piazzale Michelangelo-Porta Romana-Piazza Duomo la circolare inversa era denominata 13 rosso.\nAlla linea di Fiesole, prima in Europa ad essere elettrificata, era assegnato il numero 7, con un percorso che da piazza Duomo, attraversava via de' Servi, via G. Capponi, viale dei Mille, viale Volta e via di San Domenico giungendo in piazza Mino a Fiesole. Il 29 ottobre 1935 questa linea venne sdoppiata, per cui la parte urbana restava tranviaria sul percorso piazza Duomo-San Domenico e veniva gestita dalla GTF, mentre l'itinerario extraurbano da San Domenico a Fiesole, veniva effettuato con autobus della SITA. I binari del tram rimasti inutilizzati da piazza Duomo a piazza Edison furono reimpiegati per l'impianto di una nuova linea sussidiaria denominata 7 barrato.\nLo stadio, progettato da Pier Luigi Nervi, completato e inaugurato nel 1932, era servito da due linee, quella per Settignano e cio\u00e8 la 9 che passava in via Campo d'Arrigo e nel viale M. Fanti e dalla 20 che, fino al 1927 da piazza Duomo andava fino a via del Pratellino per essere poi spostata in piazza di San Gervasio per servire l'omonimo quartiere.La zona delle Cascine, dove era sorta anche la Manifattura Tabacchi, veniva raggiunta dalla linea 17 che partiva da via de' Pecori e faceva capolinea nel piazzale del Re (poi piazzale delle Cascine).\nIn seguito all'attivazione della nuova stazione di Santa Maria Novella, fra il 1935 ed il 1939, la rete tranviaria fiorentina sub\u00ec radicali cambiamenti, con nuove direttrici di marcia che presero lo spunto dal totale rifacimento della piazza e dall'arretramento del fabbricato ferroviario.\nLa rete via via ridimensionata.\nNei primi anni trenta avanz\u00f2 l'idea di sostituire con autobus il tram nelle zone centrali delle grandi citt\u00e0, sull'esempio di Parigi. A Firenze il proposito era quello di abolire tutte le linee tranviarie entro la cerchia dei viali di circonvallazione ed attestare quelle periferiche alla circolare in funzione su tali viali. La proposta per\u00f2 non fu mai attuata se non per l'abolizione del percorso via Calzaioli-piazza della Signoria-via Vacchereccia cos\u00ec che le linee interessate vennero spostate alle Logge del Mercato Nuovo. In conseguenza dei lavori per il cambiamento di marcia effettuati nel 1938, il capolinea della linea 20 fu trasferito in piazza della Stazione.\nLa concessione al 15 luglio 1935, comprendeva le seguenti linee tranviarie urbane ed extraurbane:\nFra il 1937 ed il 1938 vennero inaugurate le prime tre filovie fiorentine: quella per Settignano, per Fiesole e per via Tavanti, verso il quartiere operaio di Rifredi, portando all'eliminazione delle relative tranvie. In seguito alla elettrificazione della ferrovia Firenze-Roma la tranvia di Settignano dovette essere abbandonata nel suo tratto extraurbano limitandone il percorso dal centro al passaggio a livello ferroviario dell'Affrico. Il 1\u00ba gennaio 1940, in conseguenza dell'estensione dei servizi filoviari, la rete STU risultava cos\u00ec ridimensionata:\nA seguito della convenzione del 1940 la STU e l'Amministrazione Municipale concordarono una modifica della rete volta anche a riallocare il capolinea delle linee interurbane in piazza della Stazione, mirando a sostituire con autoservizi i tram entro la zona compresa fra piazza Beccaria, i viali di Circonvallazione, piazza della Stazione, piazza Vittorio Veneto, il Ponte della Vittoria, piazza Pier Vettori, Porta Romana, il viale dei Colli, piazzale Michelangelo e piazza Ferrucci.\nMateriale rotabile.\nSecondo la relazione della commissione comunale del 1921 il materiale tranviario era cos\u00ec composto:\nLa necessit\u00e0 di un miglior servizio tranviario cittadino port\u00f2 nel 1923 alla ricostruzione delle casse delle motrici elettriche all'interno delle officine aziendali. Questa operazione che si prolung\u00f2 fino al 1932 comport\u00f2 la completa ristrutturazione di 143 vetture delle 168 presenti nei depositi. Esteriormente le vetture furono migliorate, ma da un punto di vista della meccanica le caratteristiche di marcia dei tram rimasero le medesime.\nI nuovi arrivi di materiale rotabile si ebbero per\u00f2 pi\u00f9 tardi e precisamente nel 1926-27, quando, presso la societ\u00e0, furono costruite 12 nuove casse per 12 nuovi telai importati dalla Francia, con caratteristiche uguali a quelle dei veicoli ricostruiti. Tali vetture, pi\u00f9 grandi, risultarono veramente preziose nell'uso quotidiano permettendo di accelerare il riordino di quelle vecchie senza grossi sacrifici per l'utenza.\nNegli anni trenta la consistenza del parco arriv\u00f2 a quasi duecento unit\u00e0."}
{"id": "4720054", "revid": "767487", "url": "https://it.wikipedia.org/wiki?curid=4720054", "title": "Ima Simp, Detective", "text": "Ima Simp, Detective \u00e8 un cortometraggio muto del 1915. Il nome del regista non viene riportato nei credit.\nIl film fa parte di una breve serie di quattro comiche prodotte dalla Balboa nel 1915 che avevano come protagonista il personaggio di Ima Simp interpretato da Ben Deeley (1878\u20131924), un attore proveniente dal vaudeville.\nProduzione.\nIl film fu prodotto dalla Balboa Amusement Producing Company\nDistribuzione.\nDistribuito dalla Path\u00e9 Exchange, il film - un cortometraggio di 240 metri - usc\u00ec nelle sale cinematografiche statunitensi nell'aprile 1915."}
{"id": "4720061", "revid": "767487", "url": "https://it.wikipedia.org/wiki?curid=4720061", "title": "Pietro Franchini", "text": "Biografia.\nDocente nel seminario di Veroli, partecip\u00f2 a Parigi agli studi sul sistema metrico decimale. Importante la sua \"Teoria dell'analisi\" (1792), ma la sua opera pi\u00f9 nota \u00e8 una monumentale \"Storia dell'algebra\" (1827), pubblicata a Lucca."}
{"id": "4720068", "revid": "121175807", "url": "https://it.wikipedia.org/wiki?curid=4720068", "title": "Carlo Cant\u00f9", "text": "Dopo una giovent\u00f9 trascorsa come primo zanni nel ducato di Parma, fu chiamato a Parigi da Anna d'Austria, ma torn\u00f2 poi in patria.\nNel 1646 scrisse \"Cicalamento in canzonette ridicolose\" sul suo matrimonio con Isabella Franchini.\n\u00c8 uno dei pi\u00f9 famosi interpreti della maschera italiana Brighella."}
{"id": "4720071", "revid": "599013", "url": "https://it.wikipedia.org/wiki?curid=4720071", "title": "Polizia idraulica", "text": "Per polizia idraulica si intende il personale in servizio presso una pubblica amministrazione italiana, generalmente un ente territoriale, che sovrintende ad opere di manutenzione idraulica e del corso delle acque pubbliche in generale, finalizzata alla prevenzione dei danni che le acque possono arrecare alle persone e all'intero territorio, nonch\u00e9 alla protezione dell'esistenza e della funzione dell'interesse pubblico, rappresentato dal buon regime delle acque.\nStoria.\nFin dalla civilt\u00e0 etrusca, il ruolo di coloro che provvedevano alla gestione dei fiumi, torrenti e canali, furono chiamati \u201c\"Aquilex\"\u201d; questa attribuzione gli fu riconosciuta anche durante il Periodo Romano come testimoniato da Varone (Sen.Q.N. III, 15) il quale li annoverava tra le figure professionali che insieme ai \u201cCuratores alvei tiberis et riparum\u201d si occupavano di fiumi ed importanti opere idrauliche.\nNel Medioevo e durante il Rinascimento ogni Stato preunitario aveva una struttura tecnica che provvedeva alla gestione idraulica dei corsi d'acqua, quella pi\u00f9 frequentemente istituzionalizzata si chiamava \u201cUfficio Fiumi e Fossi\u201d nella cui organizzazione facevano parte \u201cCustodi e Guardie Idrauliche\u201d.\nIl 4 febbraio 1825 il Re Sabaudo approvando la prima stesura ufficiale del regolamento inerente al Corpo Reale del Genio Civile e al Re delle due Sicilie Ferdinando I nel 1829, istituirono un Corpo di Vigilanza Idraulica chiamati Guardie idrauliche e Guardalagni. Il Re Vittorio Emanuele II, con legge 20.11.1859, decret\u00f2 che i suddetti assumessero il nome di Custodi Idraulici, nome derivato dal Servizio di Custodia sulle Opere Idrauliche pi\u00f9 importanti della Regione Lombardia provvedendo ad istituire un organico di n. 45 Custodi Idraulici in tale regione.\nLe loro nomine e promozioni avevano luogo per Decreto Reale in ragione di merito e dell'anzianit\u00e0 di servizio; erano armati ed indossavano un'uniforme provvista di decorazioni e gradi approvata dal Ministero; per l'adempimento del loro servizio erano forniti di un cavallo.\nDopo la proclamazione del Regno d'Italia, l'attivit\u00e0 viene normata a con la promulgazione della legge 20 marzo 1865, n. 2248, all'allegato F. La diretta custodia degli argini dei fiumi e dei torrenti indicati negli articoli 93 e 94 della Legge 20 marzo 1865 sulle Opere Pubbliche, venne affidata a Custodi, Sottocustodi e Guardiani. Gli argini vennero divisi in tronchi, ogni tronco, secondo importanza del fiume o torrente, venne provvisto di guardiani alle dipendenze di un Sottocustode. Al Custode era affidata la vigilanza di un determinato numero di tronchi; i Custodi e i Sottocustodi venivano nominati dai prefetti delle rispettive Province in seguito a regolare esame di concorso. Il primo regolamento relativo a tale specialit\u00e0 di servizio venne emanato il 15 febbraio 1870 con Decreto n. 5586. - Con la Legge (n. 874 serie 3\u00b0) del 5 luglio 1882 venne approvato l'ordinamento del Corpo Reale del Genio Civile che prevedeva l'inquadramento dei Custodi Idraulici di 1\u00aa e 2\u00aa Classe. Con Decreto 25 marzo 1888 n. 5379 serie 3\u00b0, venne approvato il nuovo Regolamento per la Custodia, difesa e guardia dei corsi d'acqua ed opere annesse comprese nelle 1\u00b0 e 2\u00b0 categorie. Approvata la vigente legge sulle Opere idrauliche del 25 luglio 1904 n. 523, segu\u00ec il Decreto Ministeriale del 24 maggio 1905 che approvava la nuova pianta organica del Personale idraulico da impiegare sulle Opere Idrauliche di 1\u00aa e 2\u00aa categoria articolata in n\u00b0 425 Custodi ripartiti in n. 3 classi (Ufficiale Idraulico Capo, Primo Ufficiale Idraulico e Ufficiale Idraulico) e n. 730 Guardiani.\nI Regi Decreti n. 523/1904 e n. 2669/1937, sono riconosciuti vigenti nell'ambito della Regione Toscana in attuazione del D.Leg.vo n. 112/1998 mentre con la Legge Regionale n. 91/98, le competenze riguardo alla gestione, manutenzione e servizio di piena sulle Opere Idrauliche di 2\u00aa categoria sono passate alle province.\nDescrizione dell'attivit\u00e0.\nL'attivit\u00e0 di polizia idraulica costituisce manifestazione, nella materia delle acque, del pi\u00f9 generale potere di polizia demaniale spettante alla P.A.; per questo motivo, l'attivit\u00e0 di polizia consiste in un'attivit\u00e0 fondamentalmente giuridica che si esplica mediante divieti o limitazioni imposti direttamente da norme di diritto pubblico o, in forza di queste, da atti amministrativi, di carattere pi\u00f9 o meno generale, che importano di regola un obbligo di non fare per i soggetti destinatari della norma o dell'atto, divieti o limitazioni accompagnati, gli uni e gli altri, se necessario, dalla coazione fisica.\nConsegue che gli interventi della P.A. in attuazione dei poteri di polizia idraulica sono prevalentemente diretti a regolare l'attivit\u00e0 di terzi che, per fini particolari, pu\u00f2 pregiudicare il buon regime delle acque, da distinguersi invece con l'attivit\u00e0 di pianificazione e di realizzazione di opere destinate a soddisfare interessi generali che invece afferisce ad altre funzioni svolte dal personale di Questo servizio e regolate da altre procedure; non comportano invece la realizzazione di opere destinate a soddisfare interessi generali. Giova inoltre rilevare che, nell'ambito della polizia idraulica come sopra definita, si distinguono ulteriormente un'attivit\u00e0 amministrativa consistente nel rilascio di autorizzazioni e nell'imposizione di divieti, ed un'attivit\u00e0 di vigilanza e tutela dell'integrit\u00e0 materiale dei beni, che si esplica attraverso mezzi di coercizione e di esecuzione, nonch\u00e9 mediante ordini di riduzione in pristino, anche d'ufficio."}
{"id": "4720074", "revid": "594360", "url": "https://it.wikipedia.org/wiki?curid=4720074", "title": "Won Bin", "text": ""}
{"id": "4720075", "revid": "72396", "url": "https://it.wikipedia.org/wiki?curid=4720075", "title": "Giovanni Pietro Varion", "text": "Dopo aver lavorato a Valenciennes dal 1749 al 1752, nel 1778 fond\u00f2 ad Este un'azienda manifatturiera di porcellana di Este (\"Varion e Franchini\") in attivit\u00e0 fino alla fine del XIX secolo."}
{"id": "4720078", "revid": "986213", "url": "https://it.wikipedia.org/wiki?curid=4720078", "title": "Giacomo di Nevers", "text": "Biografia.\nGiacomo di Nevers era un duca di Nevers e un Par\u00eca di Francia.\nEra figlio di Francesco I di Nevers e di sua moglie, Margherita di Borbone, sorella pi\u00f9 anziana di Antonio di Borbone-Vend\u00f4me.\nSpos\u00f2 nel 1558 Diana di La Marck (1544-1612), figlia di Roberto IV di La Marck e nipote di Diana di Poitiers.\nNel 1562 eredit\u00f2 il ducato di Nevers a seguito della morte tragica del fratello Francesco. Lui stesso morir\u00e0 due anni pi\u00f9 tardi."}
{"id": "4720085", "revid": "247222", "url": "https://it.wikipedia.org/wiki?curid=4720085", "title": "En=Trance", "text": "En=Trance \u00e8 un album in studio del compositore tedesco Klaus Schulze, pubblicato nel 1988.\nA detta di molti, \"En=Trance\" segn\u00f2 un miglioramento qualitativo della musica di Schulze dopo anni, e, a differenza delle ultime pubblicazioni, include brani lunghissimi.\n\"En=Trance\" venne ripubblicato con una traccia bonus aggiunta.\nTracce.\nTutte le tracce sono state composte da Klaus Schulze"}
{"id": "4720086", "revid": "102088334", "url": "https://it.wikipedia.org/wiki?curid=4720086", "title": "Tabernacolo di Rovezzano", "text": "Il tabernacolo di Rovezzano \u00e8 una grande edicola affrescata situata in via Sant'Andrea a Rovezzano, nella periferia orientale di Firenze.\nStoria e descrizione.\nIl grande affresco staccato \u00e8 attribuito a Niccol\u00f2 di Pietro Gerini, ed \u00e8 databile tra la fine del Tre e i primi anni del Quattrocento. \nLa scena principale mostra la \"Madonna col Bambino in trono tra i santi Giovanni Battista, Caterina d'Alessandria, Barbara, Pietro e due angeli\". Nell'arcone si trovano poi \"Ges\u00f9 benedicente e due profeti\" entro medaglioni polilobati. Ai lati infine due gruppi di tre santi ciascuno. \nIl tabernacolo si trova su quella che anticamente era la via che portava a Pontassieve e Arezzo, poi surclassata dal nuovo tronco di strada chiamata via Aretina Nuova."}
{"id": "4720091", "revid": "31886", "url": "https://it.wikipedia.org/wiki?curid=4720091", "title": "Parco d'arte Enzo Pazzagli", "text": "Il Parco d'arte Enzo Pazzagli \u00e8 un grande giardino di Firenze decorato da sculture e installazioni dell'artista Enzo Pazzagli.Si trova in via Sant'Andrea a Rovezzano 5, tra il fiume Arno e la ferrovia direttissima verso Roma. \nStoria e descrizione.\nDopo le innumerevoli mostre e riconoscimenti, all'artista viene in mente di creare un giardino per le sue sculture, allestendo, nel 1990, un'esposizione permanente di opere nel suo giardino privato a Settignano.\nNel 2001 per\u00f2, la disponibilit\u00e0 di un terreno di 23900 m\u00b2, incuneato tra il fiume e la ferrovia, gli permette di rilanciare in grande il suo progetto. Da campo incolto, nel giro di tre anni e mezzo, il parco si copre di un prato dove vengono collocate pi\u00f9 di duecento opere d'arte. Le opere sono dotate di impianto di illuminazione notturno, che le rende visibili dai treni e le auto di passaggio. Opera pi\u00f9 conosciuta dell'artista, presente in replica anche nel parco, \u00e8 il cavallo alato \"Pegaso\", simbolo della regione Toscana.\nInoltre, tutto intorno, sono piantati circa 300 cipressi, che visti dall'alto formano l'insolito disegno di un volto sorridente e di due profili.\nSono infine presenti opere di altri artisti, quali Marcello Guasti e Sauro Cavallini.\nDopo la scomparsa del'artista Enzo Pazzagli, il parco \u00e8 gestito dall'associazione \"EcoRinascimento\", tramite la quale sono state aggiunte nuove opere quali i \"Fiori fotovoltaici\" di Massimiliano Silvestri e le opere satiriche del Carnevale di Viareggio."}
{"id": "4720092", "revid": "767487", "url": "https://it.wikipedia.org/wiki?curid=4720092", "title": "One Life to Fight", "text": "One Life to Fight \u00e8 il quinto album del gruppo hardcore Green Arrows. Venne pubblicato nel 2013 dalla Black Shirts Records.\nRistampa 2018.\n Nel 2018 l'album viene ripubblicato dalla Rebel Records su formato Digipack."}
{"id": "4720093", "revid": "71155", "url": "https://it.wikipedia.org/wiki?curid=4720093", "title": "Associazione letteraria artistica", "text": ""}
{"id": "4720094", "revid": "124197605", "url": "https://it.wikipedia.org/wiki?curid=4720094", "title": "Solid Silver", "text": "Solid Silver \u00e8 l'ottavo album in studio dei Quicksilver Messenger Service, pubblicato dalla Capitol Records nell'ottobre del 1975."}
{"id": "4720101", "revid": "1990325", "url": "https://it.wikipedia.org/wiki?curid=4720101", "title": "Francesco II di Nevers", "text": "Francesco II di Nevers, duca di Nevers, conte di Rethel, visconte di Saint-Florentin, dal 1562 al 1563.\nBiografia.\nEra figlio di Francesco I di Nevers e di sua moglie, Margherita di Vend\u00f4me.\nSpos\u00f2 il 6 settembre 1561 Anna di Borbone Vend\u00f4me, figlia di Luigi III di Montpensier."}
{"id": "4720105", "revid": "287204", "url": "https://it.wikipedia.org/wiki?curid=4720105", "title": "Chiesa di San Geminiano", "text": ""}
{"id": "4720107", "revid": "71433", "url": "https://it.wikipedia.org/wiki?curid=4720107", "title": "The Boxtrolls", "text": ""}
{"id": "4720109", "revid": "599013", "url": "https://it.wikipedia.org/wiki?curid=4720109", "title": "Adrian Burk", "text": "Fu scelto come scelto assoluto nel Draft NFL 1950 dai Baltimore Colts. Al college gioc\u00f2 a football alla Baylor University.\nCarriera professionistica.\nBurk fu scelto come secondo assoluto nel Draft 1950 nella prima incarnazione della franchigia dei Baltimore Colts. Dopo che questa fall\u00ec, nel 1951 pass\u00f2 ai Philadelphia Eagles, rimanendovi per tutta la carriera, terminata nel 1956, venendo convocato per due Pro Bowl. Burk \u00e8 uno dei soli sette quarterback (con Sid Luckman, George Blanda, Joe Kapp, Y.A. Tittle, Peyton Manning e Nick Foles) ad aver lanciato 7 passaggi da touchdown in una sola gara. Comp\u00ec questa impresa il 17 ottobre 1954 nella vittoria degli Eagles per 49-21 sui Washington Redskins. Tre di questi passaggi furono per il wide receiver degli Eagles Pete Pihos.\nDopo la carriera da giocatore, Burk intraprese quella da arbitro nel football, venendo coinvolto in una delle decisioni pi\u00f9 famose della storia, la cosiddetta Immaculate Reception. Come giudice posteriore, Burk fu il primo ad assegnare il touchdown a Franco Harris."}
{"id": "4720110", "revid": "62090041", "url": "https://it.wikipedia.org/wiki?curid=4720110", "title": "Vallery Irons Protection", "text": ""}
{"id": "4720120", "revid": "436907", "url": "https://it.wikipedia.org/wiki?curid=4720120", "title": "Bella (Stadio)", "text": "Bella \u00e8 il secondo singolo degli Stadio estratto dall'album \"30 I nostri anni\" (2012), pubblicato dalla EMI Italiana il 29 marzo 2013.\nIl brano.\n\u00c8 un contributo per celebrare il trentennale della band, chiesto da Curreri a due amici e storici collaboratori, che avevano seguito il gruppo fin dagli esordi per accompagnarlo verso i primi successi: sono Luca Carboni, che scrive il testo, e Fabio Liberatori, che compone la musica.\nTracce.\nGli autori del testo precedono i compositori della musica da cui sono separati con un trattino."}
{"id": "4720125", "revid": "38120", "url": "https://it.wikipedia.org/wiki?curid=4720125", "title": "Nicola Daspuro", "text": "Biografia.\nScrisse per \"Il Secolo\" di Milano, \"Teatro illustrato\" e \"Commedia umana\", fu agente di teatro e librettista. Tra i libretti, il pi\u00f9 noto \u00e8 quello de \"L'amico Fritz\" per Pietro Mascagni. In giovent\u00f9 tent\u00f2 anche la narrativa. Significativa la biografia del tenore Enrico Caruso, che Daspuro frequent\u00f2 nella sua veste di agente teatrale. Firm\u00f2 \"L'amico Fritz\" e altri testi e libretti sotto lo pseudonimo P. Suardon.\nDaspuro fu anche impresario edile; collabor\u00f2 tra l'altro con Giovan Battista Comencini (ad esempio per il progetto della Funicolare Centrale di Napoli)."}
{"id": "4720126", "revid": "481666", "url": "https://it.wikipedia.org/wiki?curid=4720126", "title": "Ben Deeley", "text": "Attore del teatro leggero, proveniva dal vaudeville dove aveva lavorato con la moglie, l'attrice Barbara La Marr con la quale era stato sposato dal 1918 al 1921.\nBiografia.\nNel 1915, interpret\u00f2 per la Balboa una breve serie di comiche che avevano come protagonista Deeley nei panni di Ima Simp.\nFu partner di Theda Bara nella versione 1916 di \"East Lynne\"."}
{"id": "4720130", "revid": "62090386", "url": "https://it.wikipedia.org/wiki?curid=4720130", "title": "Appalti pubblici", "text": ""}
{"id": "4720134", "revid": "11959", "url": "https://it.wikipedia.org/wiki?curid=4720134", "title": "Rivoluzione costituzionale iraniana", "text": ""}
{"id": "4720138", "revid": "1603714", "url": "https://it.wikipedia.org/wiki?curid=4720138", "title": "Giannantonio Moschini", "text": "Biografia.\nNacque nella parrocchia di San Cassiano da Jacopo e Margherita Matti. La famiglia era benestante e pot\u00e9 quindi studiare alle scuole pubbliche dei Gesuiti, cos\u00ec dette perch\u00e9 allestite nella casa un tempo appartenuta alla Compagnia di Ges\u00f9. Nel 1790 entr\u00f2 nei minori riformati, ma abbandon\u00f2 l'ordine per la rigida disciplina, inadatta, tra l'altro, alla sua cagionevole salute. L'anno successivo divenne padre somasco.\nDi intelligenza non comune, dotato di notevole memoria, gi\u00e0 prima di farsi sacerdote era stato chiamato a impartire lezioni di grammatica superiore e poi anche di lettere umane nel seminario patriarcale di San Cipriano, a Murano. Nel 1796, finalmente ordinato, cominci\u00f2 ad insegnare presso la casa somasca della Salute, nella quale fu in seguito trasferito lo stesso seminario (1818).\nDopo la caduta della Repubblica di Venezia, il Moschini si impegn\u00f2 a raccogliere lapidi, bassorilievi, busti e monumenti funerari per arginare la dispersione delle opere d'arte. I manufatti vennero radunati nei chiostri della Salute e negli ex depositi del sale (demoliti per lasciar posto a giardini e cortili). Lo stesso fece per il patrimonio librario, recando nella biblioteca del seminario circa 30.000 tra volumi e codici, per gli arredi sacri e i dipinti. Alla fine del suo operato il seminario era divenuto uno dei luoghi pi\u00f9 ricchi e culturalmente importanti della citt\u00e0.\nCon Jacopo Filiasi fu incaricato dalla prefettura del dipartimento dell'Adriatico di trasferire nelle Gallerie dell'Accademia dipinti e sculture provenienti dalle tante chiese prossime alla demolizione. Lo stesso fece, nel 1820, con i resti di Jacopo Sansovino, gi\u00e0 collocati nella chiesa di San Geminiano (e dal 1929 nella basilica di San Marco).\nFrattanto cominci\u00f2 a dedicarsi alla scrittura, con l'obiettivo di mettere in risalto i primati della Serenissima nella letteratura e nell'arte. Primo suo lavoro fu una traduzione del compendio di Antonio Landi della \"Storia della letteratura italiana\" di Girolamo Tiraboschi (1801-05). Collabor\u00f2 inoltre con il \"Giornale dell'italiana letteratura\" e, grazie all'anonimato, pot\u00e9 far uso di una grande libert\u00e0 di parola e pensiero. \nLa sua opera pi\u00f9 importante in quest'ambito furono per\u00f2 i quattro volumi \"Della letteratura veneziana dal secolo XVIII fino a' nostri giorni\" (1806-08). Dedicata alla famiglia Michiel che animava nella sua villa padovana un circolo artistico, si tratta di un'approfondita ricerca della letteratura settecentesca, con un'attenta rassegna delle varie istituzioni culturali presenti in citt\u00e0 (scuole, accademie, biblioteche) e degli autori. L'intento del Moschini era infatti preservarne la memoria, messa a repentaglio dagli sconvolgimenti seguiti alla fine dell\"'Ancien R\u00e9gime\".\nAnimato sempre dal medesimo obiettivo, a partire dal 1808 pubblic\u00f2 una serie di guide storico-artistiche. Esord\u00ec con una \"Guida per l'isola di Murano\", cui segu\u00ec la ben pi\u00f9 importante \"Guida per la citt\u00e0 di Venezia all'amico delle belle arti\" del 1815. Il libro fu assai apprezzato anche da personalit\u00e0 di rilievo quali Giannantonio Selva e Leopoldo Cicognara e fu alla base della vivace stagione di recupero del patrimonio artistico e lapideo che vedr\u00e0 come protagonista Emanuele Antonio Cicogna. Ristampata e aggiornata pi\u00f9 volte (l'ultima, postuma, nel 1847) e tradotta in lingua francese, nel 1817 fu affiancata dall'analoga \"Guida per la citt\u00e0 di Padova all'amico delle belle arti\".\nA partire dalla met\u00e0 degli anni 1820 il Moschini si indirizz\u00f2 pi\u00f9 specificamente verso la storia dell'arte. Di questo periodo si ricordano \"Le belle arti in Venezia\" (almanacco stampato per tre anni di seguito, dal 1825 al 1827), \"Dell'origine e delle vicende della pittura in Padova\" (1826), \"Dilettevole passeggiata dall'atrio del Palazzo reale fino ai pubblici giardini\" (scritta con Jacopo Crescini, 1832), \"Giovanni Bellini e i pittori contemporanei\" (1833). Postumi sono la \"Nuova guida\" al complesso della Salute (1842) e \"Dell'incisione in Venezia\" (1924).\nFu infine celebre per la stesura di numerosi elogi funebri (dedicati principalmente a esponenti del clero veneziano), panegirici e prediche morali, in parte pubblicati e in parte inediti. \nFu socio di numerose accademie e istituzioni culturali: Belle arti (1808), Filareti (1805), Belle lettere (1808) e, quando queste ultime due vi confluirono, dell'Ateneo Veneto (1812), dell'Ateneo di Treviso (1819) e della Tiberina (1838). Fu inoltre canonico metropolitano e fabbriciere della basilica marciana, vicedirettore dello Studio teologico e filosofico del seminario, cavaliere della Corona ferrea (1838) e membro del Regio Istituto veneto di scienze, lettere ed arti (1839).\nFu sepolto nell'oratorio della Salute."}
{"id": "4720139", "revid": "1716540", "url": "https://it.wikipedia.org/wiki?curid=4720139", "title": "Donna al tramonto del sole", "text": "Donna al tramonto del Sole \u00e8 un dipinto a olio su tela di Caspar David Friedrich realizzato nel 1818. \u00c8 attualmente esposto al Museum Folkwang ad Essen.\nDescrizione.\nIn primo piano, la figura femminile \u00e8 perfettamente centrale, vista di spalle, allarga un poco le braccia in un gesto che sembra indicare stupore e ammirazione. Molto interessante \u00e8 notare che tali sentimenti sono espressi dall'atteggiamento del corpo e sono suggeriti dall'insieme della scena senza bisogno di ricorrere alla fisiognomica. Nella donna si possono riconoscere gli abiti del primo '800 con i capelli legati. Le scelte cromatiche dell'artista sono concentrate sui colori caldi: l'arancione invade tutto il cielo e che illumina una natura incontaminata, senza un apparente traccia di presenze umane.\nAnalisi.\nLo schema della figura umana in solitudine di fronte all'immensit\u00e0 della natura torna qui come anche in altre varie opere di Friedrich, come ad esempio \"Viandante sul mare di nebbia\" o \"Le bianche scogliere di R\u00fcgen\", sempre risalenti al 1818, dove prevale l'essenzialit\u00e0 della rappresentazione."}
{"id": "4720141", "revid": "247222", "url": "https://it.wikipedia.org/wiki?curid=4720141", "title": "Madame Ugo", "text": "Madame Ugo \u00e8 il terzo album di Fabio Cinti pubblicato nel 2013\nTracce.\nTesti e musiche di Fabio Cinti, tranne dove indicato."}
{"id": "4720142", "revid": "1543377", "url": "https://it.wikipedia.org/wiki?curid=4720142", "title": "Andreas Schelfhout", "text": "Andreas Schelfhout \u00e8 stato un pittore, incisore e litografo olandese, conosciuto per la sua pittura paesaggistica.\nApparteneva alla corrente Romantica e le sue rappresentazioni invernali, di canali ghiacciati con pattinatori, furono famose gi\u00e0 quando egli era in vita. Divenne uno dei pittori di paesaggi olandesi pi\u00f9 influenti del suo secolo.\nBiografia.\nInizi\u00f2 come imbianchino nella bottega di cornici paterna e nel tempo libero aveva gi\u00e0 cominciato a realizzare quadri. Dopo una prima mostra ben accolta all'Aja, suo padre lo invi\u00f2 presso Joannes Breckenheimer (1772\u20131856), scenografo dell'Aja, per fargli ricevere un'adeguata formazione. Non solo impar\u00f2 gli aspetti tecnici della pittura, ma anche ad operare studi dettagliati dei paesaggi degli artisti olandesi del XVII secolo, come Meindert Hobbema e Jacob van Ruisdael.\nNel 1815 apr\u00ec il proprio laboratorio e divenne membro del Pulchri studio.\nGrazie alla sua eccellenza tecnica, al senso della composizione e al suo uso di colori naturalistici, divenne presto famoso anche fuori dell'Aja. Nel 1819 fu premiato con la \"Medaglia d'oro\" alla mostra di Anversa. Nel 1818 divenne membro della \"Reale Accademia delle Arti Figurative di Amsterdam\". La sua reputazione continu\u00f2 a crescere e nel 1822 consegu\u00ec il rango di Corrispondente di Quarta Classe del Royal Dutch Institute. Da quel momento le mostre si susseguirono.\nAl principio dipinse prevalentemente scene estive, spiagge e ritratti di animali. Ma non appena i primi quadri raffiguranti scene invernali iniziarono ad avere pi\u00f9 successo, le incluse nelle sue mostre. Schelfhout era soprattutto un artista da studio, prediligendo schizzi realizzati \"all'aria aperta\". Nel suo album di schizzi \"Liber Veritatis\" si pu\u00f2 vedere come egli realizzasse una ventina di dipinti all'anno, tra i quali vi erano alcuni panorami forestieri. Questo rivela di suoi viaggi all'estero intorno al 1825. Negli anni a seguire viaggi\u00f2 anche in Francia, nel 1833, in Inghilterra, nel 1835 (soprattutto per studiare i dipinti di John Constable) e in Germania. Nel 1839 gli fu conferito l'Ordine del Leone dei Paesi Bassi, e nel 1844 fu nominato membro onorario del societ\u00e0 \"Kunst zij ons doel\" (\"l'Arte \u00e8 il nostro scopo\"), legata alla Fondazione Teylers Stichting del filantropo Pieter Teyler van der Hulst.\nSchelfhout impart\u00ec lezioni a diversi pittori che sarebbero poi divenuti famosi, ciascuno col proprio stile: Johan Hendrik Weissenbruch, Johan Jongkind (uno dei precursori dell'Impressionismo), Charles Leickert, Johannes Josephus Destree, Jan Willem van Borselen, Nicholas Roosenboom, Willem Troost, il pittore statunitense della Hudson River School Painter, Louis R\u00e9my Mignot e il suo figlio adottivo Wijnand Nuyen.\nAl termine della sua carriera Schelfhout realizz\u00f2 una serie di ottanta disegni di paesaggi, che erano principalmente le bozze di precedenti dipinti e acquarelli. Si trattava di gessetti con pochi tocchi di colore.\nEgli \u00e8 considerato uno dei precursori della Scuola dell'Aia, e con la sua morte si segn\u00f2 la fine del periodo romantico nei Paesi Bassi.\nLe sue opere sono in mostra presso vari famosi musei: "}
{"id": "4720143", "revid": "1543377", "url": "https://it.wikipedia.org/wiki?curid=4720143", "title": "Deceneo (sovrano)", "text": "Deceneo \u00e8 una figura della mitologia dei Geti e dei Daci, sovrano divino. Era considerato il predecessore di Zalmoxis. La sua figura \u00e8 da non confondersi con il gran sacerdote Deceneo menzionato nel \"Getica\" dello storico goto Giordane (V 39)."}
{"id": "4720146", "revid": "834", "url": "https://it.wikipedia.org/wiki?curid=4720146", "title": "And Four to Go", "text": ""}
{"id": "4720149", "revid": "834", "url": "https://it.wikipedia.org/wiki?curid=4720149", "title": "The Gun with Wings", "text": ""}
{"id": "4720150", "revid": "834", "url": "https://it.wikipedia.org/wiki?curid=4720150", "title": "Too Many Detectives", "text": ""}
{"id": "4720152", "revid": "834", "url": "https://it.wikipedia.org/wiki?curid=4720152", "title": "Help Wanted, Male", "text": ""}
{"id": "4720157", "revid": "1305772", "url": "https://it.wikipedia.org/wiki?curid=4720157", "title": "Home to Roost", "text": ""}
{"id": "4720160", "revid": "62004", "url": "https://it.wikipedia.org/wiki?curid=4720160", "title": "Coppa delle Nazioni Juniors UCI 2013", "text": "La Coppa delle Nazioni Juniors UCI 2013 \u00e8 stata la sesta edizione della competizione organizzata dalla Unione Ciclistica Internazionale, riservata agli atleti di meno di 19 anni. Comprendeva dodici gare ed era riservata alle squadre nazionali.\nClassifica.\n\"Risultati finali.\""}
{"id": "4720162", "revid": "195739", "url": "https://it.wikipedia.org/wiki?curid=4720162", "title": "Distribuzione live", "text": ""}
{"id": "4720163", "revid": "1543377", "url": "https://it.wikipedia.org/wiki?curid=4720163", "title": "Deceneo (sacerdote)", "text": "Filosofo, astronomo e consigliere del re, vissuto nel I secolo a.C. \u00e8 ricordato da Giordane, che nella sua Getica (X 67-73) lo indica anche come il legislatore e civilizzatore dei Goti intendendo dei Geti che avrebbe istruito nelle varie discipline del sapere, della filosofia. \nSecondo altri autori in realt\u00e0 Deceneo non fu l'autore di nuove leggi, chiamate \"Bellagini\", ma il raccoglitore della legislazione precedente. \nStrabone, nella sua \"Geografia\", cita Deceneo (D\u00e9kain\u00e9os) come \u03b3\u03cc\u03b7\u03c4\u03b1 (\"mago\", \"incantatore\"). Secondo Strabone, re Burebista incaric\u00f2 Deceneo di \"domare\" il suo popolo.\nQuando ebbe segno di obbedienza, Deceneo ordin\u00f2 di eliminare tutte le loro scorte di vino.\nTale evento \u00e8 riportato come la \"riforma di Deceneo\", nella interpretazione che diede lo storico bizantino di lingua latina del VI secolo Giordane. \nAutori rumeni successivi considerarono Deceneo come un religioso che riform\u00f2 la religione dei Geti, cambiando il credo di Zalmoxis in una religione popolare con rigide regole, come la restrizione nel consumo degli alcolici. Jean Coman attribu\u00ec a questa restrizione l'origine della moderazione nella dieta prevista dalla moderna chiesa Ortodossa durante il periodo di Quaresima."}
{"id": "4720165", "revid": "834", "url": "https://it.wikipedia.org/wiki?curid=4720165", "title": "The Zero Clue", "text": ""}
{"id": "4720166", "revid": "834", "url": "https://it.wikipedia.org/wiki?curid=4720166", "title": "Door to Death", "text": ""}
{"id": "4720175", "revid": "1305772", "url": "https://it.wikipedia.org/wiki?curid=4720175", "title": "Antonio Landi", "text": ""}
{"id": "4720179", "revid": "108558217", "url": "https://it.wikipedia.org/wiki?curid=4720179", "title": "Boxford (Berkshire)", "text": "Boxford \u00e8 un villaggio inglese situato nella contea del Berkshire, a pochi chilometri a nord ovest di Newbury. Si affaccia sulla riva orientale del fiume Lambourn, affluente di secondo grado del Tamigi. Una parte del paese caratterizzata da pascoli e boschi \u00e8 classificata area naturale protetta.\nStoria.\nSimilmente agli altri distretti del Berkshire, a Boxford si riscontra una storia molto antica che risale all'Et\u00e0 del bronzo e testimonia il passaggio della Civilt\u00e0 romana attraverso il ritrovamento di monete, ceramiche, una strada e due edifici signorili.\nIl nome Boxford ha origini sassoniche e deriva da \"Box\", bosso, in quanto la zona era protetta da colline e boschi ricchi di bosso. Il suffisso \"ford\", guado, \u00e8 comune a molti luoghi in Inghilterra e indica l'attraversamento di un fiume.\nInizialmente a Boxford si trovavano le propriet\u00e0 concesse da Edredo d'Inghilterra e Edgar d'Inghilterra ai loro servi, questi successivamente cedettero i manieri al monastero benedettino di Abingdon, che trasform\u00f2 il luogo in una corte feudale fino alla conquista normanna dell'Inghilterra.\nIl paese \u00e8 contraddistinto da molte case con il tetto di paglia, una chiesa di origine medievale (sebbene in gran parte ricostruita in epoca vittoriana), un mulino, e la \"Boxford House\", una dimora in stile Tudor un tempo canonica del Reverendo John Wells risalente al 1825.. La borgata di Westbrook \u00e8 l'unica zona di Boxford che si adagia sulla riva occidentale del fiume Lambourn.\nEventi.\nBoxford \u00e8 conosciuta per \"The Boxford Masques\", il ballo in maschera di Boxford fondato nel XIX secolo da Charlotte Peake, una scrittrice locale appassionata di musica, teatro e poesia. Si tratta di una festa di mezza estate celebrata nella zona boschiva e collinare che circonda la valle del fiume. Gli spettacoli sono gestiti dal vicino Watermill Theatre, il teatro detentore di fama nazionale e internazionale costruito su un antico mulino."}
{"id": "4720180", "revid": "28592", "url": "https://it.wikipedia.org/wiki?curid=4720180", "title": "Dipartimento dello Stura", "text": ""}
{"id": "4720184", "revid": "2075278", "url": "https://it.wikipedia.org/wiki?curid=4720184", "title": "Comcast", "text": "Comcast Corporation \u00e8 il pi\u00f9 grande operatore via cavo degli Stati Uniti, il terzo fornitore di servizi telefonici domestici e una delle principali industrie mediatiche del mondo avendo acquistato nel gennaio del 2011 la maggioranza del gruppo multimediale internazionale NBCUniversal, una delle cinque \"major\" di Hollywood. Comcast Corporation, proprietaria dei canali CNBC, Syfy e E!, ha sede in Pennsylvania al Comcast Center di Filadelfia, il pi\u00f9 alto grattacielo della citt\u00e0. \nCon Disney e Warner Media \u00e8 una delle media company pi\u00f9 grandi al mondo, quotata al Nasdaq. Nell'ottobre 2018 Comcast acquista il colosso televisivo Sky dal magnate Rupert Murdoch.\nStoria.\nNel 1963 Ralph J. Roberts in collaborazione con i suoi due soci in affari, Daniel Aaron e Julian A. Brodsky, acquista \"American Cable Systems\" come spin-off aziendale dalla sua controllante, \"Jerrold Electronics\", per 500.000 dollari. All'epoca American Cable era un piccolo operatore via cavo a Tupelo, nel Mississippi, con cinque canali e 12.000 clienti. Nel 1965 American Cable acquisisce \"Storecast Corporation of America\", una societ\u00e0 di marketing specializzata nei supermercati di product placement. Essendo Storecast un cliente Muzak, American Cable rileva anche il suo primo franchising Muzak a Orlando, in Florida.\nNel 1969 la societ\u00e0 viene ribattezzata in Pennsylvania con il nuovo nome di Comcast Corporation, un nome che \u00e8 la sintesi delle parole \"Comunicazione\" e \"Trasmissione\". Nel 1972 la quotazione in Borsa con una capitalizzazione di mercato di 3 milioni di dollari. Nel 1977 la HBO fu lanciata per la prima volta su un sistema Comcast con 20.000 clienti nella Pennsylvania occidentale con un'anteprima gratuita di cinque notti con una percentuale di iscrizione del 15%.\nNel 1986 Comcast acquisisce il 26% di \"Group W Cable\", raddoppiando il numero di abbonati a 1 milione. Nel 1988 rileva, in un accordo congiunto con Tele-Communications Inc., una partecipazione del 50% di Storer Communications dopo avere inutilmente tentato di rilevarla l'anno precedente. Sempre quell'anno acquisisce anche American cellular Network Corporation per 230 milioni di dollari, diventando per la prima volta un operatore di telefonia mobile.\nNel febbraio 1990 il figlio di Ralph Roberts, Brian L. Roberts, succede al padre come presidente di Comcast. Due anni dopo, nel 1992, Comcast Cellular acquista una partecipazione di controllo in Metrophone di Metromedia. E nel 1994 Comcast diventa il terzo operatore via cavo negli Stati Uniti, con circa 3,5 milioni di abbonati, in seguito all'acquisto della divisione americana di Maclean-Hunter per 1,27 miliardi di dollari. Nello stesso tempo la filiale britannica della societ\u00e0, Comcast UK Cable Partners, con altre cinque societ\u00e0 del settore diventa uno dei primi investitori nel The Golf Channel. Sempre nel 1994 prende il controllo di QVC (ne aveva in precedenza il 15,5%) in modo da impedire che la societ\u00e0 si fondesse con CBS. In seguito, nel 2004, vender\u00e0 poi le sue azioni QVC a Liberty Media per 7,9 miliardi di dollari.\nNell'ottobre del 1995 Comcast acquisisce un altro operatore via cavo, EW Scripps Company, per $ 1,5 miliardi di dollari, portando i suoi clienti a quota 4,3 milioni. Comcast offre la connessione internet per la prima volta nel 1996, partecipando al lancio della rete @Home. Gi\u00e0 a fine 1997 era disponibile nelle aree di Philadelphia, Detroit, Baltimora, Sarasota, per poi essere rapidamente estesa ad altre aree. Quando nell'ottobre 2001 Excite @ Home fallisce, \u00e8 Comcast ad assumere il compito di fornire internet direttamente ai consumatori a partire dal gennaio 2002.\nNel 1996 nascono Comcast Spectacor e Comcast SportsNet, il primo entra a far parte della societ\u00e0 sportiva Spectacor di Ed Snider, il secondo come canale sportivo della regione di Philadelphia. Nel 1997 Microsoft investe 1 miliardo di dollari in Comcast e sempre nello stesso anno, in collaborazione con Disney, Comcast ottiene il controllo del 50,1% di E!.\nNegli anni duemila la sua attivit\u00e0 consiste principalmente nella fornitura di servizi di televisione via cavo, internet e di telefonia digitale, presentandosi sul mercato americano attraverso il marchio Xfinity. Dal gennaio 2011, con l'acquisizione del gruppo mediatico internazionale NBCUniversal, \u00e8 anche un produttore di contenuti televisivi e cinematografici, possedendo numerosi canali satellitari e via cavo, due canali nazionali (NBC e Telemundo), uno studio cinematografico di primo livello (Universal Pictures), numerosi parchi tematici e diverse propriet\u00e0 internet. Comcast Corporation \u00e8 inoltre proprietaria dei Philadelphia Flyers, squadra che milita nel campionato NHL, e di numerose arene sportive a marchio Global Spectrum.\nNel 2017 avvia le trattative per la possibile acquisizione di Sky plc, la societ\u00e0 fondata da Rupert Murdoch e leader delle pay tv in Austria, Germania, Irlanda, Italia e Regno Unito, come controfferta rispetto alla proposta presentata da Twenty-First Century Fox. Si tratta inizialmente di un'operazione da 22 miliardi di sterline (circa 25 miliardi di euro) che nel giugno 2018 ha ottenuto il s\u00ec dell'Antitrust Ue che nell'aprile 2017 aveva dato anche il via libera all'offerta concorrente. Il 22 settembre 2018, con un'offerta da 30,6 miliardi di sterline, Comcast vince l'asta."}
{"id": "4720187", "revid": "287204", "url": "https://it.wikipedia.org/wiki?curid=4720187", "title": "Angel Acuna", "text": ""}
{"id": "4720188", "revid": "1214201", "url": "https://it.wikipedia.org/wiki?curid=4720188", "title": "Vasalunds Idrottsf\u00f6rening", "text": "Il Vasalunds Idrottsf\u00f6rening, noto anche come Vasalunds IF o semplicemente Vasalund, \u00e8 una societ\u00e0 calcistica svedese con sede a Solna, nei pressi di Stoccolma. Milita in Ettan, la terza divisione del campionato svedese.\nDisputa le proprie partite casalinghe allo Skytteholms IP.\nStoria.\nLa squadra venne fondata il 1\u00ba febbraio 1934, quando sette giovani si riunirono al Rahms Kaf\u00e9 di Solna.\nA partire dalla fine degli anni '30, precisamente tra il 1937 e il 1942, la squadra comp\u00ec un salto dal nono al terzo livello della piramide calcistica svedese. La stagione 1957-1958 fu la prima trascorsa nella seconda serie nazionale (che all'epoca si chiamava Division II), ma l'annata si concluse con il terzultimo posto nel proprio girone e la conseguente discesa in terza serie. Successivamente arrivarono ulteriori retrocessioni, tanto da raggiungere la quinta serie.\nNel 1975 i rossoneri tornarono a partecipare al terzo livello nazionale. Dopo un quarto posto al termine di quella stagione, l'anno successivo si concluse con il primo posto e con il ritorno quindi nel secondo livello nazionale. Fu il preludio a una lunga parentesi trascorsa in questa categoria, viste le 21 partecipazioni consecutive interrotte solo al termine del campionato 1997. Nell'arco di questi 21 anni il Vasalund ebbe anche modo di sfiorare una storica promozione in Allsvenskan, sfumata sia nel 1999 quando l'Hammarby riusc\u00ec a soffiare il primo posto pareggiando la differenza reti con due gol nei minuti di recupero dell'ultima giornata contro il gi\u00e0 retrocesso Karlstad BK), sia nel 1993 quando l'\u00d6rebro si impose nel doppio scontro promozione in virt\u00f9 della regola dei gol fuori casa (2-2 all'andata a Solna, 0-0 al ritorno a \u00d6rebro).\nA seguito della retrocessione del 1997, la squadra trascorse altri tre campionati in terza serie, salvo poi retrocedere ulteriormente al termine del campionato 2000.\nNel 2002 la societ\u00e0 si fuse con l'Essinge IK cambiando denominazione in Vasalund/Essinge IF, ma il vecchio nome fu ripristinato prima della stagione 2008.\nDal 2003 in poi, il Vasalund trascorse in terza serie gran parte delle proprie stagioni. Nel 2009 gioc\u00f2 per un anno in Superettan ma retrocedette dopo un solo anno, poi nel 2018 fece una breve apparizione in quarta serie ma riconquist\u00f2 subito la promozione, quindi disput\u00f2 la Superettan 2021 ma anche in questo caso scese dopo una sola stagione."}
{"id": "4720190", "revid": "771611", "url": "https://it.wikipedia.org/wiki?curid=4720190", "title": "Vasalunds IF", "text": ""}
{"id": "4720192", "revid": "599013", "url": "https://it.wikipedia.org/wiki?curid=4720192", "title": "Old boy", "text": "Old boy o Oldboy possono riferirsi a:"}
{"id": "4720193", "revid": "809415", "url": "https://it.wikipedia.org/wiki?curid=4720193", "title": "Donato Sbodio", "text": "Carriera.\n\u00c8 attivo come doppiatore negli studi di Torino e Milano. Debuttante al Teatro Stabile di Torino nel 1985, ha partecipato a diverse produzioni radiotelevisive della Rai; \u00e8 socio fondatore dell'associazione culturale \"Ciau Bale\"."}
{"id": "4720194", "revid": "834", "url": "https://it.wikipedia.org/wiki?curid=4720194", "title": "Die Like a Dog", "text": ""}
{"id": "4720195", "revid": "834", "url": "https://it.wikipedia.org/wiki?curid=4720195", "title": "The Next Witness", "text": ""}
{"id": "4720197", "revid": "834", "url": "https://it.wikipedia.org/wiki?curid=4720197", "title": "This Won't Kill You", "text": ""}
{"id": "4720199", "revid": "834", "url": "https://it.wikipedia.org/wiki?curid=4720199", "title": "Not Quite Dead Enough", "text": ""}
{"id": "4720200", "revid": "834", "url": "https://it.wikipedia.org/wiki?curid=4720200", "title": "Bullet for One", "text": ""}
{"id": "4720202", "revid": "834", "url": "https://it.wikipedia.org/wiki?curid=4720202", "title": "Curtains for Three", "text": ""}
{"id": "4720206", "revid": "1305772", "url": "https://it.wikipedia.org/wiki?curid=4720206", "title": "Black Orchids", "text": ""}
{"id": "4720207", "revid": "665337", "url": "https://it.wikipedia.org/wiki?curid=4720207", "title": "IPad Air (prima generazione)", "text": "L'iPad Air di prima generazione, meglio noto come iPad Air, sviluppato e prodotto da Apple, \u00e8 stato presentato il 22 ottobre 2013 e messo in vendita il 1\u00ba novembre 2013 nei colori grigio siderale e argento. Il design ricorda quello dell'iPad mini e utilizza un processore A7 con architettura a 64 bit, insieme a un co-processore M7.\nStoria.\nL'iPad Air \u00e8 stato presentato allo Yerba Buena Center for the Arts il 22 ottobre 2013.\nCaratteristiche.\nSoftware.\nL'iPad Air \u00e8 stato introdotto sul mercato con iOS 7.0.3.\nAttualmente \u00e8 possibile installare l'ultima versione di iOS 12; Apple ha dichiarato che non sar\u00e0 possibile aggiornare il tablet al nuovo iPadOS.\nProcessore.\nL'iPad Air possiede il processore A7 a 64 bit, presentato da Apple nel settembre 2013 assieme all'iPhone 5s. \u00c8 presente anche il co-processore di movimento M7, che gestisce i dati dell'accelerometro, del giroscopio e della bussola. Esso alleggerisce il carico del processore primario e rende i rilevamenti molto pi\u00f9 precisi, preservando il livello di carica della batteria.\nFotocamera.\niPad Air mantiene invariata la fotocamera: quella posteriore da 5 MP, in grado di registrazioni video a 1080p, e quella anteriore in grado di registrare video a 720p. Nonostante sia installato il processore A7, il medesimo di iPhone 5s, l'iPad Air non \u00e8 in grado di registrare video moviola.\nEstetica.\nL'estetica dell'iPad Air \u00e8 notevolmente cambiata. \u00c8 alto 1\u00a0mm in meno rispetto al suo predecessore, la cornice laterale \u00e8 notevolmente diminuita e passa da 186\u00a0mm a 170\u00a0mm. Lo spessore si riduce a 7,5\u00a0mm passando dai 9,4\u00a0mm del modello precedente. Il dispositivo \u00e8 anche pi\u00f9 leggero: nel modello Wi-Fi raggiunge i 469 g, mentre quello Wi-Fi + Cellular raggiunge i 477 g."}
{"id": "4720209", "revid": "834", "url": "https://it.wikipedia.org/wiki?curid=4720209", "title": "Poison \u00e0 la Carte", "text": ""}
{"id": "4720211", "revid": "834", "url": "https://it.wikipedia.org/wiki?curid=4720211", "title": "Fourth of July Picnic", "text": ""}
{"id": "4720215", "revid": "1305772", "url": "https://it.wikipedia.org/wiki?curid=4720215", "title": "Before I Die", "text": ""}
{"id": "4720217", "revid": "834", "url": "https://it.wikipedia.org/wiki?curid=4720217", "title": "Trouble in Triplicate", "text": ""}
{"id": "4720218", "revid": "834", "url": "https://it.wikipedia.org/wiki?curid=4720218", "title": "When a Man Murders", "text": ""}
{"id": "4720219", "revid": "1305772", "url": "https://it.wikipedia.org/wiki?curid=4720219", "title": "Three Witnesses", "text": ""}
{"id": "4720221", "revid": "599013", "url": "https://it.wikipedia.org/wiki?curid=4720221", "title": "Georges Bilot", "text": "Carriera.\nNazionale.\nHa collezionato una presenza con la propria Nazionale."}
{"id": "4720223", "revid": "834", "url": "https://it.wikipedia.org/wiki?curid=4720223", "title": "Murder is No Joke", "text": ""}
{"id": "4720225", "revid": "767487", "url": "https://it.wikipedia.org/wiki?curid=4720225", "title": "Berliner Symphoniker", "text": "I Berliner Symphoniker (orchestra sinfonica di Berlino) sono un'orchestra sinfonica di Berlino, in Germania.\nL'orchestra inizi\u00f2 l'attivit\u00e0 il 1\u00ba settembre 1967 col nome \"Symphonisches Orchester Berlin\". Nel 1990 il nome cambi\u00f2 in \"Berliner Symphoniker\".\nL'orchestra non deve essere confusa con la precedente \"Berliner Symphoniker\" di Berlino Est, che venne fondata nel 1950 e termin\u00f2 l'attivit\u00e0 negli anni 1980, e nemmeno con la \"Berliner Sinfonie-Orchester\" di Berlino Est, che nel 2006 \u00e8 stata rinominata Konzerthausorchester Berlin.\nStoria.\nDal 1967 al 1990 l'orchestra si chiam\u00f2 \"Symphonisches Orchester Berlin\" (SOB). Ebbe origine dalla fusione di due orchestre indipendenti, la \"Berliner Symphonisches Orchester\" (fondata nel 1949) e la \"Deutsches Symphonieorchester\".\nLa \"Symphonisches Orchester Berlin\" eseguiva circa 60 concerti all'anno a Berlino e in altre localit\u00e0. Il primo direttore principale fu Carl August B\u00fcnte fino al 1973. Tra i suoi successori vi furono Theodore Bloomfield, Daniel Nazareth and Alun Francis."}
{"id": "4720229", "revid": "1305772", "url": "https://it.wikipedia.org/wiki?curid=4720229", "title": "Easter Parade", "text": ""}
{"id": "4720231", "revid": "767487", "url": "https://it.wikipedia.org/wiki?curid=4720231", "title": "Salom\u00e8 (film 1919)", "text": "Salom\u00e8 (\"Salome vs. Shenandoah\") \u00e8 un cortometraggio muto del 1919 diretto da Ray Grey, Ray Hunt e Erle C. Kenton.\nDistribuzione.\nDistribuito dalla Famous Players-Lasky Corporation, usc\u00ec nei cinema statunitensi il 26 ottobre 1919. Usc\u00ec in Italia nell'aprile 1925."}
{"id": "4720232", "revid": "834", "url": "https://it.wikipedia.org/wiki?curid=4720232", "title": "Three at Wolfe's Door", "text": ""}
{"id": "4720233", "revid": "599013", "url": "https://it.wikipedia.org/wiki?curid=4720233", "title": "Joe Kapp", "text": "Carriera professionistica.\nCanadian Football League.\nKapp fu scelto nel 18\u00ba giro del Draft NFL 1959 dai Washington Redskins ma dopo non essere stato contattato dalla squadra firm\u00f2 coi Calgary Stampeders della CFL. Dopo due stagioni fu scambiato coi BC Lions che guid\u00f2 alla finale di campionato CFL nel 1963 e nel 1964 alla vittoria della loro prima Grey Cup.\nNational Football League.\nKapp disput\u00f2 la sua prima stagione nella NFL coi Minnesota Vikings nel 1967, partendo come titolare in 11 gare su 14, completando solamente il 47% dei suoi passaggi, con 8 touchdown e 17 intercetti.\nNel 1968, Kapp guid\u00f2 i Vikings alla loro prima apparizione della storia ai playoff, perdendo coi Baltimore Colts, 24-14. I Colts furono poi battuti a sorpresa dai New York Jets nel Super Bowl III.\nIn una gara del settembre 1969 contro i Colts, Kapp lanci\u00f2 sette passaggi da touchdown, tuttora un record NFL, condiviso con altri sei giocatori (Sid Luckman, Adrian Burk, George Blanda, Y.A. Tittle, Peyton Manning e Nick Foles). Burk fu uno degli arbitri che diressero quella partita. Kapp guid\u00f2 i Vikings a un record di 12-2, raggiungendo il Super Bowl IV dopo aver sconfitto i Cleveland Browns 27-7 nell'ultima finale del campionato NFL mai disputata. Nel Super Bowl per\u00f2, i Vikings furono superati 23-7 dai Kansas City Chiefs. Kapp fu premiato come MVP della sua squadra, ma rifiut\u00f2 il premio affermando che \"non esiste un Viking che valga pi\u00f9 di un altro\".\nNel 1970, Kapp firm\u00f2 coi Boston Patriots il contratto pi\u00f9 ricco della lega ma la squadra termin\u00f2 col peggior record della NFL, 2-12. Con la prima scelta assoluta del Draft NFL 1971, i Patriots selezionarono un quarterback, Jim Plunkett da Stanford. Kapp si rec\u00f2 al training camp dei recentemente rinominati New England Patriots nel 1971 ma fu spedito a casa. Dopo quell'incidente, Kapp non gioc\u00f2 pi\u00f9, concludendo la sua carriera professionistica durata dodici anni.\nStatistiche.\nNFL"}
{"id": "4720234", "revid": "1305772", "url": "https://it.wikipedia.org/wiki?curid=4720234", "title": "Booby Trap", "text": ""}
{"id": "4720235", "revid": "599013", "url": "https://it.wikipedia.org/wiki?curid=4720235", "title": "Jacques Davy", "text": "Carriera.\nNazionale.\nHa collezionato una presenza con la propria nazionale, in un'amichevole contro il Belgio l'1 maggio 1904, che \u00e8 stata peraltro anche la prima partita nella storia della nazionale transalpina."}
{"id": "4720236", "revid": "834", "url": "https://it.wikipedia.org/wiki?curid=4720236", "title": "Invitation to Murder", "text": ""}
{"id": "4720237", "revid": "834", "url": "https://it.wikipedia.org/wiki?curid=4720237", "title": "Three Men Out", "text": ""}
{"id": "4720238", "revid": "767487", "url": "https://it.wikipedia.org/wiki?curid=4720238", "title": "Cameron Moore", "text": "Carriera.\nDopo l'high school, \u00e8 approdato all'University of Alabama at Birmingham con cui ha disputato quattro campionati NCAA, dal 2008 al 2012. Nelle quattro stagioni agonistiche si migliorato sempre di anno in anno, chiudendo l'ultimo anno di carriera universitaria con 31 partite, 16,1 punti per partita e 10,5 rimbalzi. \u00c8 stato inoltre riconosciuto tra i migliori difensori dell'intero campionato. Dopo aver preso parte al Porthsmouth Invitational Tournament ed alla Summer League di Las Vegas con i Los Angeles Clippers di Doc Rivers, Moore ha disputato il campionato ucraino con il Ferro-ZNTU di Zapori\u017e\u017eja mettendo a referto di media 13,2 punti (55% da due, 62% nei liberi) e 9 rimbalzi. Nell'ultima stagione ha contribuito alla conquista della Coppa Ucraina ed alle semifinali della Superleague.\nLa stagione successiva vola in Italia per firmare con la Juvecaserta allenata da Emanuele Molin. Esordisce al Palamaggi\u00f2, davanti ai suoi nuovi tifosi il 13 ottobre contro la Reyer Venezia Mestre, mette a referto 17 punti e 7 rimbalzi, risultando il miglior marcatore della partita.\nMorte.\nDopo essere finito in coma il 31 maggio 2015 in seguito da una cardiomegalia ed essersi poi ristabilito, muore a causa della stessa malattia il 5 ottobre 2016, dopo essere collassato in seguito ad una schiacciata fatta durante un allenamento con la squadra macedone dell'AV Ohrid."}
{"id": "4720240", "revid": "834", "url": "https://it.wikipedia.org/wiki?curid=4720240", "title": "Kill Now\u2014Pay Later", "text": ""}
{"id": "4720242", "revid": "834", "url": "https://it.wikipedia.org/wiki?curid=4720242", "title": "Murder Is Corny", "text": ""}
{"id": "4720243", "revid": "1573940", "url": "https://it.wikipedia.org/wiki?curid=4720243", "title": "Mops sarasinorum", "text": "Mops sarasinorum () \u00e8 un pipistrello della famiglia dei Molossidi diffuso nelle Filippine e a Sulawesi.\nDescrizione.\nDimensioni.\nPipistrello di piccole dimensioni, con la lunghezza totale tra 90 e 109\u00a0mm, la lunghezza dell'avambraccio tra 40 e 45\u00a0mm, la lunghezza della coda tra 30 e 36\u00a0mm, la lunghezza del piede tra 11 e 13\u00a0mm, la lunghezza delle orecchie tra 18 e 22\u00a0mm e un peso fino a 35\u00a0g.\nAspetto.\nLa pelliccia \u00e8 corta e schiacciata. Le parti dorsali sono bruno castane, mentre le parti ventrali sono color cannella, con la punta dei peli pi\u00f9 chiara. Sulla nuca, appena dietro la giunzione delle orecchie, \u00e8 presente un'area priva di peli. Il muso non \u00e8 estremamente appiattito, il labbro superiore ha diverse pieghe ben distinte ed \u00e8 ricoperto di corte setole. Le orecchie sono di media lunghezza, unite anteriormente da una membrana a forma di V e con una banda di corti peli castani nella parte interna del padiglione auricolare. Il trago \u00e8 piccolo, arrotondato e nascosto dietro l'antitrago, il quale \u00e8 grande e rettangolare. Le membrane alari sono brunastre. La coda \u00e8 lunga, tozza e si estende per pi\u00f9 della met\u00e0 oltre l'uropatagio.\nBiologia.\nComportamento.\nSi rifugia nelle cavit\u00e0 degli alberi.\nAlimentazione.\nSi nutre di insetti.\nDistribuzione e habitat.\nQuesta specie \u00e8 diffusa in alcune isole delle Filippine, Sulawesi e alcune isole limitrofe. Un individuo catturato sull'isola di Luzon potrebbe appartenere ad una specie ancora non descritta.\nVive nelle foreste.\nTassonomia.\nSono state riconosciute 2 sottospecie:\nStato di conservazione.\nLa IUCN Red List, considerata la mancanza di informazioni circa lo stato della popolazione e l'ecologia, classifica \"M.sarasinorum\" come specie con dati insufficienti (DD)."}
{"id": "4720247", "revid": "1456895", "url": "https://it.wikipedia.org/wiki?curid=4720247", "title": "Campionato del mondo di scacchi lampo", "text": "Il Campionato del mondo di scacchi lampo (nome ufficiale in inglese: FIDE World Blitz Chess Championship) \u00e8 un torneo di scacchi che determina il campione del mondo nel gioco lampo, cio\u00e8 con un tempo a disposizione di ciascun giocatore inferiore ai dieci minuti. Dal 2012 il torneo si svolge in concomitanza con il Mondiale Rapid in un unico evento denominato \"FIDE World Rapid and Blitz Chess Championships\".\nStoria.\nNel 1914 si svolse al caf\u00e9 Kerkau di Berlino, Germania un match di gioco rapido su dieci partite tra il campione del mondo in carica Emanuel Lasker e Jos\u00e9 Ra\u00fal Capablanca. Ciascun giocatore aveva a disposizione un massimo di cinque secondi per mossa. Capablanca vinse il match 6,5 a 3,5.\nNel 1959, dopo il termine del torneo dei candidati di Belgrado, Serbia, si svolse un torneo lampo con dodici partecipanti. Vinse Michail Tal' con 18,5 punti su 22, davanti a Tigran Petrosjan 18, Milan Matulovi\u0107 17,5, Paul Keres 14,5, Jurij Averbach, Isaak Boleslavs'kyj e Aleksandar Matanovi\u0107 13,5. Seguirono Vasilij Smyslov, Fri\u00f0rik \u00d3lafsson, Svetozar Gligori\u0107, Bent Larsen e Aleksandr Koblencs.\nNell'aprile del 1970 si disput\u00f2 a Castelnuovo un torneo lampo al quale parteciparono Bobby Fischer, Michail Tal', Viktor Kor\u010dnoj, Tigran Petrosjan, David Bron\u0161tejn, Vlastimil Hort, Milan Matulovi\u0107, Vasilij Smyslov, Samuel Reshevsky, Wolfgang Uhlmann, Borislav Ivkov e Predrag Ostoji\u0107. Fischer vinse il torneo totalizzando 19 punti su 22, perdendo una sola partita con Kor\u010dnoj. Al secondo posto Michail Tal' con 14,5.\nNel 1987 si svolse a Bruxelles, Belgio un torneo lampo vinto da Garri Kasparov con 17 punti su 22. Al secondo posto Jan Timman con 15 punti, al 3\u00ba-4\u00ba posto Anatolij Karpov e Ljubomir Ljubojevi\u0107 con 12,5 punti.\nUn altro torneo blitz equiparabile a un campionato del mondo venne organizzato nel 1988 a Saint John, in Canada. Il torneo era ad eliminazione diretta tra 32 giocatori, con match di quattro partite fino ai quarti di finale e di sei partite nelle semifinali e nella finale. Michail Tal' vinse il torneo superando al primo turno Michail Gurevi\u010d per 2,5-0,5; al secondo turno Jes\u00fas Nogueiras 2,5-1,5; al terzo turno Artur Jusupov 3-0; in semifinale Oleksandr \u010cernin 3,5-2,5; in finale Rafayel Vahanyan 3,5-0,5 (sul 3-0 per Tal fu concordata una patta). Il montepremi era di 75.000 dollari canadesi, di cui la met\u00e0 andarono al vincitore. Parteciparono anche il campione del mondo in carica Kasparov e il gi\u00e0 campione del mondo Anatolij Karpov. Karpov usc\u00ec di scena al secondo turno contro Chernin per 1,5-2,5, mentre Kasparov venne eliminato al terzo turno da Kiril Georgiev con lo stesso punteggio.\nNel 2006 la FIDE annuncia il primo mondiale blitz ufficiale, che si svolge a Rishon LeZion in Israele tra il 5 e il 7 settembre. Il torneo viene vinto dal grande maestro russo Aleksandr Gri\u0161\u010duk, che cos\u00ec diventa il primo campione del mondo blitz della storia.\nNel 2009 e 2010 il campionato del mondo blitz viene organizzato dalla FIDE a Mosca, Russia, dopo il termine del Memorial Tal.\nNel 2012 e nelle edizioni successive il torneo si svolge in unico evento con il campionato del mondo rapid. Dal 2017 al 2019 il campionato blitz \u00e8 ad appannaggio del campione del mondo norvegese Magnus Carlsen, che lo vince per tre volte consecutive, per un totale di cinque campionati vinti, stabilendo il record di vittorie. \nNel 2020 il torneo non si svolge a causa della Pandemia di COVID-19. L'edizione 2021 si sarebbe inizialmente dovuta svolgere a Nur-Sultan, ma le restrizioni introdotte in dicembre in Kazakistan hanno reso necessaria la ricerca di una nuova sede, che la FIDE ha assegnato a Varsavia. Il torneo, che ha visto l\u2019esclusione in corsa per positivit\u00e0 al COVID-19 di alcuni giocatori, tra i quali Hikaru Nakamura, si conclude con il tie-break fra Jan-Krzysztof Duda e Maxime Vachier-Lagrave, in favore di quest'ultimo."}
{"id": "4720249", "revid": "767487", "url": "https://it.wikipedia.org/wiki?curid=4720249", "title": "Maurice Guichard", "text": "Carriera.\nNazionale.\nHa collezionato due presenze con la propria Nazionale."}
{"id": "4720251", "revid": "203463", "url": "https://it.wikipedia.org/wiki?curid=4720251", "title": "Campionato del mondo blitz di scacchi", "text": ""}
{"id": "4720252", "revid": "767487", "url": "https://it.wikipedia.org/wiki?curid=4720252", "title": "Ima Simp's Dream", "text": "Ima Simp's Dream \u00e8 un cortometraggio muto del 1915. Il nome del regista non viene riportato nei credit.\nIl film fa parte di una breve serie di quattro comiche prodotte dalla Balboa nel 1915 che avevano come protagonista il personaggio di Ima Simp interpretato da Ben Deeley (1878\u20131924), un attore proveniente dal vaudeville.\nProduzione.\nIl film fu prodotto dalla Balboa Amusement Producing Company\nDistribuzione.\nDistribuito dalla Path\u00e9 Exchange, il film - un cortometraggio di una bobina - usc\u00ec nelle sale cinematografiche USA nel marzo 1915."}
{"id": "4720259", "revid": "767487", "url": "https://it.wikipedia.org/wiki?curid=4720259", "title": "Ima Simp, Goat", "text": "Ima Simp, Goat \u00e8 un cortometraggio muto del 1915. Il nome del regista non viene riportato nei credit.\nIl film fa parte di una breve serie di quattro comiche prodotte dalla Balboa nel 1915 che avevano come protagonista il personaggio di Ima Simp interpretato da Ben Deeley (1878\u20131924), un attore proveniente dal vaudeville.\nProduzione.\nIl film fu prodotto dalla Balboa Amusement Producing Company\nDistribuzione.\nDistribuito dalla Path\u00e9 Exchange, il film - un cortometraggio di 240 metri - usc\u00ec nelle sale cinematografiche statunitensi nel maggio 1915.\nNelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Path\u00e9 Fr\u00e8res, il documentario \"The Bay of Ha-Long, Tonkin\"."}
{"id": "4720261", "revid": "1522738", "url": "https://it.wikipedia.org/wiki?curid=4720261", "title": "Terrorismo rosso", "text": "Il terrorismo rosso \u00e8 un tipo di eversione armata d\u2019ispirazione comunista e rivoluzionaria e, pi\u00f9 in generale, collegata a ideologie politiche di estrema sinistra, che ha come obiettivo il ricorso alle armi come unico mezzo individuato per disarticolare il sistema Stato-Capitale, al fine di provocare un sollevamento del proletariato e innescare cos\u00ec uno slancio rivoluzionario liberatore delle masse oppresse.\nLe origini.\nAlcune tracce delle origini del terrorismo rosso, d'ispirazione marxista-leninista e che poi diede vita al moltiplicarsi di organizzazioni armate di sinistra negli anni settanta, possono essere probabilmente individuate in alcuni scritti del politico e rivoluzionario russo, Lev Trotsky.\nGi\u00e0 nel 1918, all'indomani cio\u00e8 della Rivoluzione d'ottobre, nel suo \"Terrorismo e comunismo, \"Trotsky teorizzava la necessit\u00e0 dell'impiego della forza (\"terrore rosso\") da parte del potere rivoluzionario, per difendere il neonato Stato dei soviet dai germi della controrivoluzione e dalle stesse classi che, la rivoluzione stessa, aveva espropriato e che cercavano a loro volta di rovesciare.\nIl \"terrore rosso\", quindi, come proseguimento naturale dell'insurrezione armata attraverso la quale i comunisti avevano preso il potere in Russia. E come chiarisce lo stesso Trotsky, nella prefazione alla seconda edizione inglese del suo testo: \"\"il \"t\"errorismo \u00e8\", \"in ultima analisi, un'incitazione, un monito, un incoraggiamento: lavoratori di tutti i paesi, unitevi e prendete il potere, strappatelo a chi lo usa per tenervi in catene e fatelo vostro\".\"\nNel mondo.\nNate perlopi\u00f9 nel contesto storico che segu\u00ec il movimento di protesta che, sul finire degli anni sessanta, prese il nome di Sessantotto, le organizzazioni terroristiche di sinistra ebbero il loro periodo di maggiore attivit\u00e0 soprattutto nel corso degli anni settanta e ottanta quando la loro strategia eversiva sembr\u00f2 in alcuni casi far vacillare governi e sistemi politici, in nome di una trasformazione radicale della societ\u00e0 e nella speranza di un sollevamento del proletariato nella lotta rivoluzionaria. Ma ad una sollevazione del proletariato nemmeno ci si avvicin\u00f2 mai, perch\u00e9 le azioni armate non riscossero appoggio nelle masse, in particolare nei settori socialmente combattivi dei lavoratori (a parte minimi settori che simpatizzavano), restando cos\u00ec isolate e impopolari, soprattutto quando crebbero in efferatezza (vendette su Guido Rossa e Roberto Peci).\nNel corso del tempo, moltissimi Paesi in tutto il mondo hanno dovuto in qualche modo confrontarsi con il fenomeno terrorista e, nello specifico dell'eversione legata ad ideologie di sinistra, furono le democrazie occidentali (Stati Uniti, Giappone e, soprattutto, l'Europa), dove i gruppi terroristici trovarono il terreno pi\u00f9 fertile per le loro azioni. E anche nei Paesi dittatoriali dell'America Latina, dove la lotta eversiva assunse la valenza anche di lotta per la liberazione nazionale, la svolta armata d'ispirazione marxista-leninista, alimento il fiorire di gruppi di guerriglia per la presa del potere in nome di una rivoluzione socialista.\nTra le organizzazioni terroristiche di sinistra pi\u00f9 conosciute e longeve nel mondo, ci furono: l'Armata Rossa Giapponese, i Weather Underground negli Stati Uniti, le Brigate Rosse e Prima Linea in Italia, la Rote Armee Fraktion nella ex Germania Ovest, Action directe in Francia, il Fronte Sandinista di Liberazione Nazionale in Nicaragua, Sendero Luminoso in Per\u00f9 e le FARC in Colombia..\nGermania.\nLa pi\u00f9 importante formazione armata di sinistra tedesca fu la \"Rote Armee Fraktion\" (\"RAF\").\nInizialmente nota come banda Baader-Meinhof, la RAF venne fondata il 14 maggio 1970 da Andreas Baader, Gudrun Ensslin, Horst Mahler, e Ulrike Meinhof. Organizzazione comunista e antimperialista, dedita alla guerriglia urbana e impegnata nella resistenza armata contro quello che considerano uno stato fascista, nonostante i suoi leader (Ensslin, Baader e Meinhof) furono prematuramente arrestati nel 1972, il gruppo rimase comunque attivo per quasi 30 anni, fino al 1993, e venne formalmente disciolto nel 1998.\nOrganizzato in piccole cellule compartimentate la RAF poteva contare anche su collegamenti con formazioni terroristiche internazionali come il Fronte Popolare per la Liberazione della Palestina, con il gruppo francese Action directe, le Brigate Rosse, e con terroristi come il Comandante Carlos.\nComplessivamente, la Rote Armee Fraktion fu responsabile di numerose operazioni terroristiche e di 33 omicidi e raggiunse momento di massima attivit\u00e0 fra il 1975 e il 1977, culminata con il rapimento e l'uccisione del presidente degli industriali tedesco-occidentali ed ex ufficiale delle SS Hanns-Martin Schleyer e il dirottamento del Volo Lufthansa 181.\nDiversi dirigenti e militanti del gruppo rimasero uccisi tra la fine degli anni settanta e primi anni ottanta durante scontri a fuoco con la polizia oltre alla morte, in carcere, il 18 ottobre del 1977 nella prigione di Stammheim, a Stoccarda (ufficialmente per suicidio), di Andreas Baader e di altri due leader storici del gruppo, Gudrun Ensslin e Jan-Carl Raspe.\nl 20 aprile del 1998, un volantino di otto pagine a firma RAF fu inviata via fax all'agenzia di stampa Reuters, dichiarando lo scioglimento ufficiale del gruppo.\nAltra organizzazione terroristica di estrema sinistra tedesca fu la \"Revolution\u00e4re Zellen\" (\"RZ\"). Attiva tra il 1973 e il 1995, \u00e8 stata descritta nei primi anni ottanta, secondo il Ministero dell'Interno tedesco, come una delle pi\u00f9 pericolose formazioni terroristiche di sinistra e responsabile di 186 attacchi, 40 dei quali furono portati a segno a Berlino Ovest.\nBelgio.\nLa formazione terroristica delle \"Cellule comuniste combattenti\" (\"CCC\") venne fondata nel 1982, in Belgio, da Pierre Carette, grazie anche all'apporto di alcuni militanti della francese Action directe.\nGruppo d'ispirazione marxista-leninista, i CCC furono attivi per meno di due anni. Finanziarono le loro attivit\u00e0 attraverso una serie di rapine in banca e furono principalmente impegnati in attentati entro i confini del Belgio ma con obiettivi prevalentemente internazionali. Nel corso di 14 mesi effettuarono 20 attentati contro, in particolare, la NATO, aziende statunitense ed altre imprese internazionali.\nNel dicembre 1985, la polizia ha arrest\u00f2 il leader e fondatore Pierre Carette, assieme ad altri militanti del gruppo. Dopo la sua condanna all'ergastolo, il 14 gennaio 1986, il gruppo cess\u00f2 di essere operativo.\nFrancia.\nIn Francia, l'organizzazione \"Action Directe\" (\"AD\"), venne fondata, nel 1979 da Jean-Marc Rouillan e dalla fusione del Groupe d'Action R\u00e9volutionnaire Internationale con il Noyaux Arm\u00e9s Pour l'Autonomie des Peuples.\nAttiva solamente per otto anni, al suo interno coesistevano due formazioni: una nazionale e un'altra internazionale con quest'ultima che manteneva una collaborazione attiva con gli altri movimenti terroristici europei come la Rote ArmeeFraktion tedesca, le Brigate Rosse e le Cellule comuniste combattenti del Belgio.\nTra il 1982 e il 1985, la fazione nazionale di Action Directe effettu\u00f2 numerosi attentati dinamitardi a edifici governativi e omicidi contro obbiettivi politici: il pi\u00f9 noto fu quello che nel 1985 cost\u00f2 la vita al generale Ren\u00e9 Audran, uno dei massimi responsabili della Difesa e dell'industria militare. Il 28 marzo 1986, la fazione nazionale dell'organizzazione, venne smantellata con l'arresto a Lione e a Saint-\u00c9tienne di Andr\u00e9 Olivier e molti suoi complici. Il 21 febbraio 1987, l'arresto dei capi storici Jean-Marc Rouillan, Nathalie M\u00e9nigon, R\u00e9gis Schleicher, Jo\u00eblle Aubron e Georges Cipriani, segn\u00f2 la fine dell'intera organizzazione.\nSpagna.\nIl \"Grupos de Resistencia Antifascista Primero de Octubre\" (\"GRAPO\") nasce, a partire dall'estate del 1975, come braccio armato del Partito Comunista di Spagna Ricostituito (PCEr), componente clandestina scissa dal Partito Comunista di Spagna. Un gruppo clandestino anticapitalista e anti-imperialista d'ispirazione maoista che puntava essenzialmente alla formazione di uno stato repubblicano spagnolo sul modello della Repubblica Popolare Cinese di Mao Zedong.\nFortemente contrari all'adesione spagnola alla NATO, a partire dalla sua nascita e fino al 2006, furono responsabili di 84 omicidi tra poliziotti, militari, giudici e civili, di 300 attentati dinamitardi e di circa 3.000 azioni armate (il governo spagnolo ne riconosce ufficialmente 545). Il gruppo ha anche commesso una serie di rapimenti, inizialmente per motivi politici e, solo in seguito, per autofinanziamento. L'ultima azione venne commessa il 17 novembre 2000 con l'omicidio di un agente di polizia ucciso a Carabanchel, distretto di Madrid.\nSecondo la polizia spagnola il GRAPO sarebbe stato sciolto nel 2007, dopo che 6 dei suoi militanti furono arrestati, nel giugno quell'anno e anche se, il gruppo stesso, non abbia mai annunciato il suo ufficiale scioglimento. Fino ad oggi 3.000 persone sono state arrestate in relazione al gruppo (e al PCEr), di cui 1.400 sono state poi incarcerate. Ad oggi ci sono 54 prigionieri del GRAPO (e del PCEr) nelle carceri spagnole.\nIl leader del GRAPO, Manuel P\u00e9rez, \u00e8 stato condannato da un tribunale francese nel 2000 per associazione a delinquere con finalit\u00e0 di terrorismo.\nAltra organizzazione armata spagnola di sinistra \u00e8 l\"ETA politico-militare\", nata nel 1974, dopo la scissione dalla componente maggioritaria nazionalistica dell'Euskadi Ta Askatasuna (meglio nota con l'acronimo ETA), il gruppo terroristico per l'indipendenza delle Province Basche. L'ETA politico-militare\",\" formazione d'ispirazione marxista e propensa alla lotta politica contro il franchismo, dopo il fallito colpo di Stato militare del febbraio 1981, sospese ogni azione di guerriglia e, nel 1982, si un\u00ec al Partito Comunista di Euskadi.\nGrecia.\nIn Grecia, a partire dal 1975, fu attiva l\"'Organizzazione Rivoluzionaria 17 novembre\" (\"17N\"), un gruppo di estrema sinistra che deve il proprio nome alla data della violenta repressione della rivolta degli studenti del Politecnico d\u2019Atene, del 17 novembre 1973, durante la dittatura dei Colonnelli.\nIl gruppo 17N, che ebbe come principali nemici obiettivi Americani e capitalistici in Grecia, si rese responsabile in tutto di 25 omicidi e di decine di attentati. L'ultima vittima fu il militare britannico Stephen Saunders, colpito a morte nel giugno del 2000.\nSi ritiene che l'organizzazione sia stata definitivamente sciolta nel 2002, dopo l'arresto ed il processo di un certo numero dei suoi componenti come Alexandros Giotopoulos, identificato come il leader del gruppo ed arrestato il 17 luglio 2002, o Dimitris Koufodinas, capo operativo del 17N, che si arrese alle autorit\u00e0 il 5 settembre di quello stesso anno.\nIn tutto 19 persone vennero accusate di circa 2.500 reati relativi alle attivit\u00e0 del 17N.\n Il processo contro i sospetti terroristi 19 accusati d'aver compiuto 25 delitti in 27 anni, inizi\u00f2 ad Atene il 3 marzo 2003 e, l'8 dicembre successivo, quindici imputati (tra cui Giotopoulos e Koufodinas), vennero ritenuti colpevoli, mentre altri quattro vennero assolti per mancanza di prove.\nCome risposta allo scioglimento forzato della 17N, a partire dal 2003, vennero fondati i gruppi \"Lotta rivoluzionaria\" e \"Setta dei rivoluzionari\", organizzazioni terroristiche paramilitari tuttora attive, entrambe legate alla sinistra radicale greca e note, soprattutto, per una serie di attentati dinamitardi nei confronti di obbiettivi governativi (tribunali, corti d'appello, ministeri) e statunitensi, in territorio greco.\nRegno Unito.\nFondato nel 1970, l'\"Angry Brigade\", fu un piccolo gruppo anarco-insurrezionalista, responsabile di una serie di attentati in Inghilterra fino al 1972, anno in cui fu smantellato a causa di una serie di arresti nei confronti dei loro militanti.\nGli obiettivi dei circa 25 attentati, attribuiti loro dalla polizia, non causarono comunque morti, in quanto tesi a colpire beni materiali e simboli dell'establishment britannico : banche, ambasciate, piuttosto che abitazioni di deputati conservatori. Il 3 maggio del 1972 si apr\u00ec il processo a carico del gruppo, che termin\u00f2 il 6 dicembre dello stesso anno, con condanne pari a dieci anni di detenzione per i quattro imputati (John Barker, Jim Greenfield, Hilary Creek e Anna Mendleson).\nL'\"Irish National Liberation Army\" (\"INLA\") \u00e8 stato un gruppo paramilitare nordirlandese di ispirazione marxista-socialista, costituitosi nel dicembre del 1974 (anno della scissione dall'IRA), con l'obiettivo di far uscire l'Irlanda del Nord dal Regno Unito e di riunificarla con la Repubblica d'Irlanda. Tra il 1975 e il 2001, il gruppo si rese responsabile della morte di 113 persone, tra cui: 42 civili, 46 membri delle forze di sicurezza del Regno Unito, 16 paramilitari repubblicani e 7 paramilitari unionisti. Dopo 24 anni di ininterrotta lotta armata, il 22 agosto del 1998, l'INLA dichiar\u00f2 per la prima volta il cessate il fuoco e, nell'ottobre del 2009, ha formalmente deciso di perseguire i suoi obiettivi con mezzi politici pacifici.\nTurchia.\nNato nel marzo 1994 dalle ceneri del movimento Dev-Sol (Sinistra rivoluzionaria, fondato nel 1978) il \"Partito/Fronte rivoluzionario popolare di liberazione\" (\"Dhkp/C\"), \u00e8 una delle principali organizzazioni armate turche di estrema sinistra.\nAccusata di aver compiuto una serie di omicidi e attentati contro ex ministri e generali in pensione e dell'uccisione nel 1996 dell'industriale Ozdemir Sabanci, membro di una delle due principali famiglie imprenditoriali del paese, l'organizzazione \u00e8 dichiaratamente ostile agli USA e alla NATO.\nIl Dhkp/C \u00e8 stato al centro di numerose rivolte nelle carceri e, nel 2000, di uno sciopero della fame che port\u00f2 alla morte di 64 persone. A tutt'oggi \u00e8 ancora attivo e, in particolare nel 2013, ha rivendicato una serie di attentati kamikaze contro obbiettivi politici, tra cui quello all'ambasciata Usa ad Ankara che, nel febbraio di quell'anno, ha provocato la morte di due persone (tra cui l'attentatore stesso).\nAltre formazioni terroristiche turche, d'ispirazione marxista-leninista sono: il \"Partito dei Lavoratori del Kurdistan\" (\"PKK\"), fondato, nel 1978, da Abdullah Ocalan e che da anni combatte nelle regioni sudorientali a maggioranza curda per la creazione di uno Stato curdo indipendente; l'Esercito segreto armeno per la liberazione dell'Armenia, attivo dal 1975 al 1986 e responsabile dell'uccisione di pi\u00f9 di 30 diplomatici turchi in tutto il mondo, con l'obiettivo di costringere il governo turco a riconoscere pubblicamente la sua responsabilit\u00e0 nel genocidio del popolo armeno e imporre la restituzione del territorio sottratto agli stessi. Le diverse scissioni interne e l'uccisione, ad Atene, il 28 aprile 1988, del suo leader Hagop Hagopian, determinarono in pratica la fine dell'organizzazione.\nMedio Oriente.\nIn Medio Oriente, le pi\u00f9 importanti organizzazioni terroristiche di sinistra, sono legate al conflitto arabo-israeliano e alla questione palestinese. Il \"Fronte Popolare per la Liberazione della Palestina\" (\"PFLP\"), fondato nel 1967 da George Habash, da una costola del Movimento dei Nazionalisti Arabi, \u00e8 un'organizzazione marxista-leninista che, pur rimanendo fedele agli ideali del Panarabismo, giudica la lotta palestinese parte della pi\u00f9 ampia rivolta contro l'imperialismo occidentale, allo scopo anche di unire il mondo arabo e di rovesciare i regimi reazionari. Nel 1968 il PFLP ader\u00ec all'OLP e vi rimase fino al 1974, anno in cui decise di abbandonare l'Organizzazione per la Liberazione della Palestina, rea di aver abbandonato (secondo il PFLP) l'obiettivo di azzerare lo Stato di Israele\nNell'immediato biennio che segu\u00ec la fondazione del Fronte Popolare per la Liberazione della Palestina, a seguito di altrettante scissioni, nacquero altre due organizzazioni palestinesi di ispirazione marxista-leninista e nazionalista: il \"Fronte Popolare per la Liberazione della Palestina - Comando Generale\", fondato nel 1968 da Ahmed Jibril, ed il \"Fronte Democratico per la Liberazione della Palestina\" (\"FDLP\"), nato nel 1969 e guidato da Nayef Hawatmeh. Le tre formazioni palestinesi sono state inserite nella lista delle organizzazioni terroristiche redatta da Stati Uniti d'America, dal Canada e dall'Unione europea.\nDa una combinazione di estremismo islamico e marxismo, invece, nascono i \"Mujahidin del Popolo\", gruppo di dissidenti iraniano che ha all'attivo numerosi attentati nel loro Pases.\nGiappone.\nL'\"Armata Rossa Giapponese\" fu un gruppo terroristico fondato, nel febbraio 1971, da un gruppo di studenti guidati da Fusako Shigenobu (soprannominata la \"regina del terrorismo)\" e con il preciso obiettivo di rovesciare il governo e le istituzioni imperiali giapponesi, ma soprattutto infiammare la rivoluzione mondiale.\nIl gruppo, che ebbe fino circa 400 membri e strinse legami anche con il Fronte Popolare per la Liberazione della Palestina, divenne noto per aver compiuto il primo attacco kamikaze portato a termine, nel maggio 1972, all'aeroporto israeliano di Tel Aviv, che provoc\u00f2 la morte di 24 persone. Con l'arresto, nel novembre 2000, dopo trenta anni di latitanza, della sua leader Fusako Shigenobu, l'organizzazione venne formalmente sciolta il 14 aprile 2001.\nNel 2006, la Shigenobu venne condannata a venti anni di carcere.\nDi pi\u00f9 recente formazione, invece, \u00e8 l\u2019\"Esercito Rivoluzionario Kansai\", considerato come il braccio armato dello schieramento estremista di sinistra nato dalla frammentazione del Partito Comunista Giapponese.\nStati Uniti.\nNegli Stati Uniti d'America, i \"Weather Underground\", furono un'organizzazione terroristica di ispirazione comunista rivoluzionaria attiva dal 1969, anno della contestazione giovanile studentesca americana, e fino al 1976.\nNata da una scissione all'interno del movimento Students for a Democratic Society e fondata da Bill Ayers, Mark Rudd, Bernardine Dohrn, Jim Mellen, Terry Robbins, John Jacobs e Jeff Jones, il nome del gruppo fa riferimento al verso \"You don't need a weatherman to know which way the wind blows\" (\"non serve un meteorologo per capire da che parte tira il vento\"), contenuto nel brano \"Subterranean Homesick Blues\" di Bob Dylan.\nUtilizzando metodi di protesta violenta in reazione alla politica estera degli Stati Uniti, i Weather compirono diversi attentati come l'esplosione al Campidoglio di Washington, del primo marzo 1971 o l'attentato al Pentagono del 19 maggio 1972.\nIl gruppo spos\u00f2 anche la causa antirazzista delle Pantere Nere al fine di raggiungere, secondo un rapporto del governo degli Stati Uniti del 2001, tre obiettivi: liberare i prigionieri politici nelle carceri americane, attuare espropri proletari (rapine a mano armata) per finanziare la terza fase, ovvero quella di avviare una serie di attentati e attacchi terroristici. La clandestinit\u00e0 dei vari componenti fin\u00ec all'inizio degli anni ottanta, quando molti attivisti del gruppo decisero di costituirsi.\nCanada.\nIl \"Fronte di Liberazione del Qu\u00e9bec\" (\"FLQ\") fu un'organizzazione terroristica di estrema sinistra canadese fondata, nel 1963, dal rivoluzionario belga George Schoeters, con l'obiettivo di raggiungere l'indipendenza della provincia del Qu\u00e9bec e la sua trasformazione in una nazione comunista indipendente.\nSostenitori di una politica marxista-leninista, nel corso della sua storia e fino al 1970, il FLQ si rese responsabile di oltre 200 azioni violente, tra cui attentati dinamitardi, rapine di autofinanziamento e due omicidi. Tra le azioni pi\u00f9 note ci furono: l'attentato alla borsa valori di Montr\u00e9al che, nel febbraio 1969, caus\u00f2 27 feriti; il rapimento e successivo assassinio del ministro del Lavoro del Qu\u00e9bec, Pierre Laporte e il rapimento del diplomatico britannico James Cross, entrambi nell'ottobre del 1970.\nll declino del movimento coincise con le misure repressive messe in atto dal governo canadese che, su richiesta dell'organo provinciale, proclam\u00f2 lo stato di guerra e lo stanziamento di truppe dell'esercito che riuscirono a riportare l'ordine, grazie anche ad una compatta reazione dell'opinione pubblica, contraria alla svolta armata della lotta politica. Alla promulgazione di una serie di leggi speciali approvate dal Parlamento, fece seguito un'ondata di arresti da parte delle unit\u00e0 antiterrorismo della polizia di Montreal: 457 persone tra attori, scrittori, giornalisti e militanti politici.\nAmerica Latina.\nNel volume \"The New Dimension of International Terrorism\", scritto da Stefan Aubrey nel 2004, l'autore identifica le seguenti formazioni quali principali organizzazioni terroristiche di sinistra operanti, negli anni settanta e ottanta, in America Latina: il \"Fronte Sandinista di Liberazione Nazionale\" in Nicaragua, i \"Sendero Luminoso\" in Per\u00f9, l'\"M-19\" e le \"Forze Armate Rivoluzionarie della Colombia\" (note come \"FARC\") in Colombia. Molto spesso, questi movimenti, presentano al loro interno, caratteristiche sia indipendentistiche che rivoluzionarie.\nIl \"Fronte Sandinista di Liberazione Nazionale\" fu un movimento rivoluzionario nicaraguense di ispirazione marxista fondato nel 1961 e che riusc\u00ec, con un forte sostegno popolare, nell'offensiva militare finale che, nel 1979, contribu\u00ec al definitivo crollo del regime dittatoriale di Anastasio Somoza Debayle. Saliti al potere l'anno seguente, i sandinisti si costituirono come partito politico e instaurarono un governo rivoluzionario riformista.\n\"Sendero Luminoso\" \u00e8 un'organizzazione terrorista peruviana di ispirazione maoista che, fondata nel 1969 da Abimael Guzm\u00e1n Reynoso (da una scissione dal Partido Comunista del Per\u00fa - Bandera Roja), si propone di sovvertire il sistema politico per l'instaurazione del socialismo attraverso la lotta armata. Inizialmente attivo soprattutto nelle zone andine e specializzato in azioni di guerriglia, il gruppo ha messo a segno diversi attacchi contro le forze governative. Diviso in tre fazioni, in questi anni il movimento ha alternato momenti di tregua con ritorni alla lotta armata. Il 12 settembre 1992, il principale leader di Sendero Luminoso, Abimael Guzm\u00e1n, \u00e8 stato catturato dal Gruppo Speciale di Intelligence della polizia peruviana, in una casa del distretto di Surquillo nella citt\u00e0 di Lima.\n\"M-19\", acronimo di \"Movimiento 19 de Abril\" fu un'organizzazione di guerriglia rivoluzionaria di sinistra colombiana molto nota per le sue azioni spettacolari (come ad esempio l'occupazione dell'ambasciata domenicana nel 1980) e per la sua massiccia presenza nelle citt\u00e0. Nonostante le sue divisioni interne, il movimento \"M-19\" contribu\u00ec ad innalzare il livello di lotta contro il regime dell'allora presidente Belisario Betancur il quale, avvertendo il pericolo imminente dell'avanzata guerrigliera, nel 1984 decise di decretare un'amnistia per tutti i prigionieri politici e di negoziare la tregua con il movimento armato. Dopo anni di guerriglia, nel 1990, l'M-19 consegn\u00f2 definitivamente le armi e divenne partito politico (Alianza Democr\u00e1tica).\nLe \"Forze Armate Rivoluzionarie della Colombia\" (\"FARC\") sono un'organizzazione guerrigliera comunista e anti-imperialiste colombiana fondata nel 1964. Obiettivo principale del gruppo \u00e8 quello di rappresentare le classi contadine nella lotta anti-governativa e contro l'influenza statunitense e delle grandi multinazionali nel Paese. Finanziatesi principalmente attraverso i sequestri di persona e la produzione e il commercio di cocaina, a partire dal 2002 le \"FARC\" sono state oggetto di una dura repressione militare, condotta per quasi dieci anni dal governo di \u00c1lvaro Uribe V\u00e9lez con l'obiettivo dichiarato di sconfiggere il movimento senza ricorrere ad alcun strumento diplomatico.\nA queste formazioni vanno aggiunte anche altre organizzazioni terroristico-guerrigliere operanti in America Latina: i \"Montoneros\" (formazione guerrigliera della sinistra peronista) in Argentina; i \"Tupamaros\" in Uruguay; il \"Fronte Patriottico Manuel Rodriguez\" (sorto nel 1983 come frangia armata del Partito Comunista del Cile) e le \"Forze Ribelli Popolari Lautaro\" in Cile; lEsercito di Liberazione Nazionale\" e i guerriglieri \"Tupac Katari\" in Bolivia; lEsercito di Liberazione Nazionale\" (gruppo ispirato a Che Guevara e a Fidel Castro) in Colombia; l'\"Esercito Zapatista di Liberazione Nazionale\" (per l'autodeterminazione del popolo indios) nella regione messicana del Chiapas; il \"Movimento Rivoluzionario Tupac Amaru\" in Per\u00f9.\nIn Italia.\nL'arco temporale attraverso cui si snoda la vicenda del terrorismo di sinistra, nell'Italia repubblicana, \u00e8 un periodo che comprende gli anni settanta e la fine degli anni ottanta. Le prime azioni, fatte di attentati dinamitardi all'interno delle fabbriche e sequestri di persona dimostrativi di dirigenti, industriali e magistrati, lasciarono poi il passo ad un'estremizzazione della violenza politica con gli attentati e gli omicidi.\nUna parabola che vide il suo apice con l'agguato di via Fani ed il sequestro dell'allora presidente della Democrazia Cristiana Aldo Moro da parte delle Brigate Rosse nella primavera 1978 (e assassinato dopo 55 giorni di reclusione in una cosiddetta prigione del popolo) e che entr\u00f2 in crisi, nella seconda met\u00e0 degli anni ottanta, anche grazie alla promulgazione di leggi speciali dello Stato e grazie soprattutto al fenomeno del pentitismo.\nDopo l'omicidio, da parte delle Brigate Rosse, del senatore democristiano Roberto Ruffilli, nel 1988, il fenomeno fu considerato praticamente esaurito e, solo verso la fine degli anni novanta, il Paese fu testimone di una nuova breve stagione di omicidi politici e di lotta armata che si esaur\u00ec nuovamente nel 2002 con l'omicidio di Marco Biagi.\nComplessivamente i morti provocati dalle organizzazioni armate di sinistra in Italia, tra il 1974 e il 2002, ammontano a circa 130.\nLa nascita della sinistra extraparlamentare.\nI primi germi che favorirono la nascita dell'eversione e del terrorismo di sinistra in Italia possono essere rintracciati nel periodo di tensione sociale che segn\u00f2 il finire degli anni sessanta in Italia e che venne in qualche modo alimentato dalla protesta operaia e sindacale e dal movimento di contestazione studentesca che prese poi il nome di sessantotto.\nPur non avendo come componente prevalente un progetto rivoluzionario mediante lo strumento della lotta armata, proprio della radicalizzazione successiva, quel movimento ebbe in realt\u00e0 forme e modalit\u00e0 anche intense di protesta espresse su basi culturali genericamente anti-autoritarie e che, nell'ambito universitario, investiva innanzitutto il potere accademico.\nLa spinta che aliment\u00f2 quella protesta giovanile, di ispirazione marxista, profondamente incisiva sui costumi sociali di quel tempo, non seppe per\u00f2 trovare, nel nostro Paese, un valido sbocco politico autorappresentativo soprattutto per l'assenza di riferimenti ideologici nei partiti della sinistra istituzionale e quindi, almeno come movimento di massa, perse rapidamente la sua forza propulsiva esaurendosi in un breve e intenso lasso temporale.\nLa fine della protesta studentesca, tra la primavera e l'estate del 1968, ed il fallimento rivoluzionario di quel movimento e delle speranze di un sollevamento proletario e operaio, nella lotta per la trasformazione delle logiche classiste del paese determin\u00f2, invero, la nascita di un nuovo fermento culturale ben pi\u00f9 radicale ed eversivo del precedente.\nDall'esperienza delle lotte negli anni precedenti e dall'incontro tra lavoratori e studenti, nasce cos\u00ec la figura del cosiddetto \"militante \"rivoluzionario:\" \"una generazione di giovani studenti che decise di proseguire il conflitto al di fuori del contesto\" \"studentesco e che si inser\u00ec quindi nel pi\u00f9 ampio ambito dell'autunno caldo del 1969 e delle lotte operaie per un radicale cambiamento del sistema. Come scrisse Guido Viale: \"n\"asce una figura politica che non \"lotta per vivere (come invece faranno gli operai), ma che vive per lottare.\"\u201d\"e che, sul finire del 1969, con la nascita della cosiddetta sinistra extraparlamentare, port\u00f2 prima ad una estremizzazione dello scontro sociale e quindi alla lotta armata vera e propria, che percorrer\u00e0 senza sosta il quindicennio successivo (1969-1984) dei cosiddetti anni di piombo.\" \"\nIl ricorso alla violenza e alla lotta armata, quindi, giustificata come essenziale grimaldello in grado di generare un vero e proprio impeto rivoluzionario e di scatenare quella protesta sociale contro quelle forze reazionarie borghesi e imperialiste, incluse quelle della sinistra istituzionale (come ad esempio il Partito Comunista Italiano) che in tutti i modi tent\u00f2 di affrancarsi come avanguardia del processo di rivendicazione e di miglioramento delle condizioni del proletariato, troncando qualsiasi possibilit\u00e0 di riconoscimento, quale soggetto politico, da parte delle formazioni della sinistra extraparlamentare.\nQueste formazioni perseguirono la strada della lotta politico-sociale, rifiutando lo scontro frontale attraverso la scelta armata o, al limite, limitandola alla \"prassi\" degli scontri di piazza (Potere Operaio, Lotta Continua, Avanguardia operaia, Movimento Lavoratori per il Socialismo, Autonomia Operaia, Lotta Comunista), mentre singoli elementi o piccoli raggruppamenti, invece, optarono per la clandestinit\u00e0 e la lotta armata.\nQuesto port\u00f2 ad una stagione di intensa fase repressiva politico-giudiziaria da parte dello Stato che, anche attraverso l'uso di una legislazione speciale, tent\u00f2 in questo modo di contrastare sia le proteste di piazza dure, sia il crescente fenomeno della lotta armata di sinistra. Il risultato fu una decisa diminuzione delle libert\u00e0 costituzionali e individuali ed un ampliamento della discrezionalit\u00e0 operativa delle forze dell'ordine.\nUn giro di vite repressivo che raggiunse poi il suo picco massimo nel 1977, con l'adozione di misure come quella di vietare tutte le manifestazioni pubbliche nella citt\u00e0 di Roma. Come ebbe a dichiarare il Ministro dell'interno Cossiga, intervistato sulle violenze in piazza: \"Io mi chiedo come si possa pensare che tutta questa violenza serva a qualcosa o a qualcuno. Sia ben chiaro che peraltro non siamo pi\u00f9 disposti a sopportarla.\"\nLa svolta armata.\nDue episodi in particolare, che segnarono in diverso modo la fine del 1969, possono forse essere letti come linea di confine tra la protesta sessantottina e e la scelta di alcuni di avviare la successiva stagione armata: i disordini seguiti allo sciopero generale del 19 novembre 1969, che a Milano determinarono la morte dell'agente di polizia Antonio Annarumma, in servizio durante la manifestazione indetta dall'Unione Comunisti Italiani e dal Movimento Studentesco, e poi la strage di piazza Fontana del 12 dicembre successivo, che provoc\u00f2 17 morti e oltre 100 feriti e che acceler\u00f2 la svolta armata a sinistra, tesa a contrastare quel golpe militare ritenuto da molti imminente (e i tentativi effettivamente furono pi\u00f9 di uno).\nSoprattutto la bomba di piazza Fontana, nel quadro di crescente tensione sociale che attraversava l'Italia in quel periodo, determin\u00f2 la definitiva discesa verso la deriva terroristica, favorendo nuove forme di lotta politica che solo l'azione armata poteva garantire.\n\u00c8 l'alba di una stagione politica che sar\u00e0 contraddistinta da innumerevoli fatti di sangue in nome dell'odio ideologico che trascin\u00f2 il Paese quasi alle soglie di una guerra civile e che vide contrapporsi, inizialmente, giovani militanti di estrema destra e di estrema sinistra e che poi sfoci\u00f2, fatalmente, nel terrorismo di matrice politica. E dalle prime azioni di giustizia proletaria dei gruppi operaisti della sinistra extraparlamentare si giunse cos\u00ec rapidamente a maturare in militanti, operai e studenti di estrema sinistra, la scelta terroristica come unico mezzo per disarticolare il sistema Stato-Capitale.\nSe inizialmente lo spazio d'azione privilegiato dall'eversione armata di sinistra fu, quasi esclusivamente, quello della fabbrica e il nemico da colpire il \"padrone\" e, pi\u00f9 genericamente, il \"capitale, \"intorno al 1973 si registro invece un progressivo abbandono della cosiddetta \"logica fabbrichista,\" in favore di un'offensiva diretta verso figure pi\u00f9 istituzionali e statuali di maggiore valenza simbolica.\nLe sigle.\nFeltrinelli e i GAP.\nIl primo tentativo di una proposta rivoluzionaria imperniata sulla lotta armata fu quella dell'editore Giangiacomo Feltrinelli: figlio di un industriale del legno e proveniente da una ricchissima famiglia, nel 1945 Feltrinelli ader\u00ec al Partito comunista che provvide anche a sostenere con ingenti contributi finanziari. All'indomani della strage di piazza Fontana, la paura per un imminente colpo di stato neofascista, lo spinse a chiudere i rapporti col PCI e a decidere di iniziare a finanziare i primi gruppi di estrema sinistra.\nCoinvolto nell'esplosione del padiglione FIAT alla Fiera di Milano del 25 aprile 1969, la magistratura dispose il ritiro del suo passaporto prima di decidere, lui stesso, il passaggio alla clandestinit\u00e0, nel dicembre 1969 (in realt\u00e0 non una vera e propria clandestinit\u00e0, quanto un'uscita dalla scena pubblica).\nIl suo percorso politico-rivoluzionario lo port\u00f2, poco pi\u00f9 tardi, nel 1970, a fondare i Gruppi d'Azione Partigiana (GAP), un gruppo paramilitare che richiamava nel nome un'organizzazione militare della Resistenza (i Gruppi di Azione Patriottica). In nome di \"una rivoluzione pi\u00f9 rivoluzionaria\" e allo scopo di alimentare focolai di guerriglia civile, tra l'aprile 1970 e il marzo 1971 misero in atto alcuni attentati dinamitardi a scopo dimostrativo a Genova e Milano.\nRichiamandosi alla Resistenza come ideale politico tradito dal riformismo e dal seguente sbocco neocapitalistico, il suo progetto principale era quello di un'unificazione dei gruppi armati europei, coordinati con i movimenti rivoluzionari del Terzo mondo. Il suo impulso rivoluzionario, per\u00f2, non vide mai la luce: il 15 marzo 1972 il suo cadavere dilaniato da un'esplosione fu rinvenuto ai piedi di un traliccio dell'alta tensione presso Segrate (Milano).\nIl Gruppo XXII Ottobre.\nSe si eccettuano gli iniziali tentativi eversivi di Feltrinelli, la prima vera formazione che decise di saltare definitivamente il fosso e di passare all'azione, sin dal 1969, attraverso la scelta della lotta armata, fu il Gruppo XXII Ottobre (che prese il nome dalla sua data di fondazione). Attivi a Genova e composti prevalentemente da operai ed ex partigiani d'impostazione marxista-leninista, si fecero conoscere per una serie di attentati dinamitardi e, soprattutto, per il sequestro di Sergio Gadolla, secondogenito di una delle famiglie pi\u00f9 ricche di Genova, del 5 ottobre 1970.\nObiettivo del gruppo fu quello di \"scardinare i poteri dello Stato\".e di provare ad introdurre, nella vita politica italiana, il metodo della guerriglia urbana attraverso attentati dinamitardi, incendi e sabotaggi, nella speranza di un progressivo sostegno popolare alle proprie azioni.\nLeader del gruppo fu Mario Rossi e ne fecero parte, in tutto, non pi\u00f9 di 25 persone, tra cui: Augusto Viel, Rinaldo Fiorani, Giuseppe Battaglia, Adolfo Sanguineti, Gino Piccardo, Diego Vandelli, Aldo De Sciciolo e Cesare Maino. Verranno definitivamente smantellati nella primavera del 1972, in seguito alle indagini sulla rapina di autofinanziamento che, il 26 marzo 1971, vide l'uccisione (da parte di Mario Rossi) del portavalori dell'Istituto Autonomo Case Popolari, Alessandro Floris.\nL'omicidio Floris segna infatti la fine del gruppo stesso, nel 1972, dopo poco pi\u00f9 di un anno di vita: Mario Rossi venne arrestato il giorno stesso e, nei mesi a seguire, gli altri componenti andranno ad ingrossare le file di altre organizzazioni armate, chi nei Gruppi d'Azione Partigiana e chi nelle nascenti Brigate Rosse.\nL'ultima tappa della storia del gruppo fu la richiesta di liberazione di Rossi e compagni, da parte delle Brigate Rosse, in occasione del sequestro del magistrato Mario Sossi (che era stato il pubblico ministero nel processo al Gruppo XXII Ottobre) e come prezzo richiesto per la liberazione dell'ostaggio.\nLa richiesta non venne mai accolta per l'opposizione del procuratore della Repubblica di Genova Francesco Coco (che per questo verr\u00e0 poi assassinato a Genova l'8 giugno 1976, dalle stesse BR), ma venne comunque letta come una sorta di condivisione di un percorso politico e strategico comune tra il gruppo e le prime BR e che autorizzava a ricondurre queste ultime nel solco politico ideologico che il Gruppo XXII Ottobre avevano appena tracciato.\nIl Collettivo Politico Metropolitano.\nAlla lotta armata, sempre nel 1969, andava pervenendo anche il Collettivo Politico Metropolitano che proprio nel settembre di quell'anno nasce a Milano con l'obiettivo di mettere insieme le diverse forze che animavano l'area della sinistra extraparlamentare milanese di quegli anni.\nFormato da elementi provenienti da alcuni gruppi di fabbrica (CUB Pirelli, GdS Sit-Siemens, GdS IBM), come Mario Moretti e Corrado Alunni, e da altri soggetti, provenienti dal movimento studentesco (come Renato Curcio e la moglie Margherita Cagol), piuttosto che dissidenti del PCI o della FGCI (come Alberto Franceschini). Il gruppo, che prese in affitto un vecchio teatro milanese in disuso nelle vicinanze di Porta Romana, nel complesso poteva contare solo su poche decine di militanti.\nNon esiste una data ufficiale di nascita del CPM ma, uno degli atti di definizione del collettivo, risale all'8 settembre 1969, giorno in cui fu preparato un bollettino ad uso interno dei militanti, redatto dai singoli comitati di azienda di Torino, Milano, che definiva il nascente gruppo quale strumento per predisporre \"le strutture di lavoro indispensabili a impugnare in modo non individuale l'esigenza-problema dell'organizzazione rivoluzionaria della metropoli e dei suoi contenuti (ad esempio democrazia diretta, violenza rivoluzionaria ecc.)\"\nPur non avendo mai di fatto compiuto azioni armate, l'esperienza del Collettivo Politico Metropolitano, riveste un'importanza politica e strategica fondamentale nella ricostruzione delle sigle che contribuirono a formare l'arcipelago delle organizzazioni terroristiche di sinistra. Il CPM, infatti, pu\u00f2 essere considerato come il nucleo iniziale che, attraverso varie trasformazioni, dar\u00e0 poi vita al progetto del gruppo terroristico di sinistra pi\u00f9 importante nell'Italia del secondo dopoguerra, quello delle Brigate Rosse.\nLa scelta di passare alla lotta armata in clandestinit\u00e0 venne discussa per la prima volta nel novembre del 1969, in un convegno del Collettivo tenutosi all'Hotel Stella Maris di Chiavari e a cui parteciparono \u00ab\"essenzialmente marxisti-leninisti e cattolici progressisti (o cattolici del dissenso), i primi delusi dalla svolta moderata e dalla conseguente rinuncia alla rivoluzione dei partiti della sinistra storica, Partito comunista in testa, i secondi convinti che fosse necessario un maggiore impegno per modificare l'assetto sociale\"\u00bb.\nAl termine dei lavori, il 4 novembre, venne redatto un documento finale (il cosiddetto \"libretto giallo\") intitolato \"Lotta sociale e organizzazione nelle metropoli\"\" \"e in cui si individua la lotta popolare violenta come l'unica risposta adeguata alla repressione attuata dalla borghesia.\nIn quel convegno, i promotori della svolta armata, furono comunque in minoranza e decisero quindi di separarsi dal Collettivo Politico Metropolitano per confluire in Sinistra Proletaria. Fondata, tra gli altri, da Renato Curcio, Margherita Cagol e Alberto Franceschini, la storia di SP fu di fatto molto breve: iniziata nel dicembre 1969, si concluse nell'estate dell'anno successivo e serv\u00ec soprattutto da ponte fra l'esperienza del Collettivo ed il passaggio, nel 1970, alle Brigate Rosse.\nLe Brigate Rosse.\nQuella che fu l'organizzazione terroristica di estrema sinistra pi\u00f9 nota, numerosa e longeva dell'Italia del secondo dopoguerra, nacque, nell'agosto del 1970, in coincidenza con il Convegno di Pecorile (Reggio Emilia) che segna la definitiva fine dell'esperienza politica di Sinistra Proletaria e in cui Renato Curcio, Margherita Cagol e Alberto Franceschini, assieme ad altri militanti (tra cui Prospero Gallinari, Lauro Azzolini, Franco Bonisoli, Roberto Ognibene), sanciscono il loro definitivo passaggio alla clandestinit\u00e0 e alla lotta armata, attraverso la nascita delle Brigate Rosse.\nA livello ideologico, la prospettiva del movimento, si inseriva in un contesto pi\u00f9 ampio (tipico di diverse formazioni armate di sinistra di quel periodo) che riteneva non conclusa la fase della Resistenza all'occupazione nazifascista dell'immediato dopoguerra e che, secondo la loro visione, era stata sostituita da una pi\u00f9 subdola occupazione economico-imperialista delle multinazionali. Un meccanismo a cui, secondo i terroristi, bisognava rispondere attraverso la lotta armata per poter scardinare i rapporti di repressione dello Stato e fornire lo spazio di azione necessario allo sviluppo di un processo insurrezionale del proletariato.\n1970-1973: la propaganda armata.\nLa prima azione del gruppo risale al 17 settembre 1970, con l'incendio dell'automobile del dirigente della Sit-Siemens, Giuseppe Leoni. Tutta l'iniziale fase di propaganda armata, tra il 1970 e il 1974, vide comunque le neonate BR agire prevalentemente in piccoli gruppi, operanti all'interno delle fabbriche e in modo spesso clandestino.\nLe prime iniziative furono perlopi\u00f9 di natura dimostrativa: attentati incendiari, sabotaggi e brevi sequestri di persona, a scopo dimostrativo, di quadri e dirigenti aziendali e della durata di qualche ora o di pochi giorni (come quello di Idalgo Macchiarini, dirigente della Sit-Siemens, nel marzo 1972, o di Ettore Amerio, capo del personale FIAT, nel dicembre 1973).\nA livello organizzativo, sempre nel 1972, venne formato il primo esecutivo (formato da Renato Curcio, Alberto Franceschini, Mario Moretti e Pierino Morlacchi) e la costituzione (a Milano e a Torino) di due \"colonne\", ognuna delle quali composta da pi\u00f9 \"brigate\" formate da militanti, operanti all'interno delle fabbriche e dei quartieri. Fu anche decisa la distinzione tra forze regolari (i militanti clandestini) e le forze irregolari (militanti organici ma senza essere clandestini). Un modello che venne in seguito sempre pi\u00f9 affinato attraverso una struttura paramilitare, compartimentata e organizzata in \"colonne\" e \"cellule e \"coordinata da una comune \"Direzione strategica\".\n1974-1980: l'attacco al cuore dello Stato.\nL'azione terroristica, in questa seconda fase, and\u00f2 sempre pi\u00f9 spostandosi verso simboli e rappresentanti del potere politico, economico e sociale. Furono gli anni del cosiddetto \"attacco al cuore dello Stato,\" caratterizzati da un'escalation di situazioni criminose con omicidi, attentati e rapimenti nei confronti di politici, magistrati, forze dell'ordine, giornalisti, industriali, dirigenti di fabbrica e sindacalisti.\nLa prima azione rilevante fu il rapimento del sostituto procuratore Mario Sossi, gi\u00e0 Pubblico ministero nel processo contro il Gruppo XXII Ottobre, sequestrato a Genova, il 18 aprile del 1974. Tenuto prigioniero in una villa vicino a Tortona, Sossi fu sottoposto ad un \"processo proletario\" dai brigatisti che, in cambio della sua liberazione, chiesero la scarcerazione di otto militanti della XXII Ottobre. Alla fine il giudice venne per\u00f2 rilasciato senza alcuna contropartita.\nLa risposta dello Stato non si fece attendere, con una serie di contromisure appositamente costituite per la lotta al terrorismo politico: l'istituzione delle carceri speciali per i detenuti politici, la legge Reale, che assegnava alla polizia poteri eccezionali nella prevenzione al terrorismo e la costituzione di un nucleo speciale dei Carabinieri, comandato del generale Carlo Alberto dalla Chiesa.\nIl 1974 fu anche l'anno dei primi arresti: l'8 settembre, le forze speciali di Dalla Chiesa, misero a segno la cattura dei due capi storici del gruppo, Curcio e Franceschini, arrestati grazie alle informazioni del pentito Silvano Girotto. Renato Curcio venne liberato nel febbraio 1975 da un nucleo di brigatisti guidato da Margherita Cagol, ma la sua seconda clandestinit\u00e0 termin\u00f2 il 18 gennaio 1976 quando venne arrestato di nuovo a Milano dagli uomini del generale Dalla Chiesa; il 5 giugno 1975 la Cagol invece era rimasta uccisa in un conflitto a fuoco con i carabineri durante il fallito sequestro Gancia.\nNonostante queste sconfitte, nel biennio 1975-1976, le azioni delle BR, si moltiplicarono: il 15 maggio 1975 venne gambizzato il consigliere comunale della DC milanese, Massimo De Carolis e, sempre in quegl'anni, diversi agenti perirono negli scontri a fuoco con i brigatisti: il carabiniere Giovanni d'Alfonso (4 giugno 1975), il maresciallo Felice Maritano (15 ottobre 1974), l'appuntato di Polizia Antonio Niedda (4 settembre 1975), il vice questore Francesco Cusano (11 settembre 1976) e i sottoufficiali della Polizia, Sergio Bazzega e Vittorio Padovani (15 dicembre 1976).\nA partire dall'omicidio l'8 giugno 1976 del giudice Francesco Coco e della sua scorta, le Brigate Rosse, sotto la direzione principalmente di Mario Moretti, accrebbero la loro forza numerica e organizzativa. Nel periodo 1977-1980, gli attentati, aumentarono in maniera esponenziale: alla fine del 1978 se ne conteranno 230, con 42 morti e 43 feriti. Tra i pi\u00f9 eclatanti: l'omicidio di Fulvio Croce, presidente del Consiglio dell'Ordine degli avvocati di Torino, ucciso il 28 aprile 1977, quello del giornalista de La Stampa, Carlo Casalegno (16 novembre 1977), quello del maresciallo Rosario Berardi, quello del commissario Antonio Esposito, e quello di Vittorio Bachelet, vicepresidente del Consiglio superiore della magistratura (12 febbraio 1980).\nMa il vero \"attacco al cuore dello stato\" fu portato il 16 marzo 1978, con l'agguato di via Fani: il rapimento a Roma del presidente della Democrazia Cristiana, Aldo Moro e l'uccisione dei cinque uomini della sua scorta. Durante i 55 giorni del sequestro, le BR chiesero (ma non ottennero) la liberazione di tredici prigionieri politici come contropartita per la liberazione del politico. La vicenda si concluse il 9 maggio 1978, con il ritrovamento del corpo dell'onorevole Moro in via Caetani, a Roma.\n1981-1988: il declino e la dissoluzione.\nIl sequestro Moro segn\u00f2 il momento pi\u00f9 alto e, contemporaneamente, l'inizi\u00f2 il processo di declino delle BR: l'efficace reazione dello Stato, le prime divisioni interne all'organizzazione, gli arresti e i processi ma, soprattutto, il nuovo fenomeno del pentitismo, furono tra i fattori che contribuirono alla dissoluzione dell'organizzazione.\nIl 21 febbraio 1980 furono arrestati, a Torino, Rocco Micaletto e Patrizio Peci, quest'ultimo dirigente della \"colonna\" torinese. L'inattesa collaborazione di Peci con i carabinieri, provoc\u00f2 l'improvvisa cattura di centinaia fra dirigenti e militanti brigatisti e una grave crisi organizzativa e politica per il movimento. Il 28 marzo 1980 quattro importanti brigatisti furono uccisi dai carabinieri nel corso della drammatica irruzione di via Fracchia a Genova.\nNonostante l'arresto di Mario Moretti il 4 aprile 1981, le Brigate Rosse ripresero la loro azione: il 17 dicembre 1981, rapirono a Verona il generale statunitense James Lee Dozier, che venne poi liberato, a Padova, dai NOCS, le squadre speciali della polizia. Il rapimento Dozier, che nei propositi brigatisti avrebbe dovuto rilanciare l'organizzazione, ne rappresent\u00f2, invece, l'inizio della loro fine.\nPur se decimate dagli arresti, seguiti alle confessioni di Peci, nella prima met\u00e0 degli anni ottanta, sotto la guida di Giovanni Senzani, le BR continuarono l'azione contro lo Stato con un numero rilevante di attentati, rapimenti e, soprattutto, omicidi: quello di Roberto Peci, fratello del pentito Patrizio, del direttore del petrolchimico di Marghera, Giuseppe Taliercio (nel 1981), del generale statunitense Leamon Hunt (1984), dell'economista Ezio Tarantelli (1985), dell'ex-sindaco di Firenze Lando Conti (1986), dell generale Licio Giorgieri (1987) e del senatore Roberto Ruffilli (1988).\nNel gennaio del 1987, una serie di \"lettere aperte\" firmate da diversi militanti, sancirono quindi la chiusura unitaria dell'esperienza da parte del nucleo storico delle BR. Tra il giugno e il settembre 1988 venne smantellata anche l'intera ala militarista del movimento, denominata \"BR-Partito comunista combattente\" e sorta, nel 1984, da una scissione interna alle BR.\n1999-2003: le Nuove BR.\nNel 1999, a distanza di undici anni dall'ultimo omicidio del nucleo storico delle Brigate Rosse, quello del senatore democristiano Roberto Ruffilli, un nuovo gruppo armato adott\u00f2 nuovamente la sigla della stella a cinque punte.\nLe cosiddette Nuove Brigate Rosse, organizzazione capeggiata da Nadia Desdemona Lioce e Mario Galesi, furono protagonisti di una nuova breve stagione di omicidi politici e di lotta armata.\nIl gruppo terroristico fu responsabile degli omicidi di Massimo D'Antona nel 1999 e di Marco Biagi nel 2002, e venne poi smantellato nel 2003, a seguito degli arresti degli stessi Lioce e Galesi, azione che cost\u00f2 la vita al sovrintendente della Polfer Emanuele Petri.\nLe altre sigle.\nA partire dal 1970, con la nascita delle BR, le organizzazioni armate di sinistra andranno sempre pi\u00f9 moltiplicandosi. Tra le pi\u00f9 rilevanti che da li in poi nasceranno ci furono: i Nuclei Armati Proletari, Prima Linea, i Proletari Armati per il Comunismo, i Comitati Comunisti Rivoluzionari, le Unit\u00e0 Comuniste Combattenti, le Formazioni Comuniste Combattenti e la Brigata XXVIII marzo."}
{"id": "4720262", "revid": "767487", "url": "https://it.wikipedia.org/wiki?curid=4720262", "title": "Let's Be Still", "text": "Let's Be Still \u00e8 un album studio del gruppo musicale statunitense The Head and the Heart, pubblicato nel 2013."}
{"id": "4720263", "revid": "2197462", "url": "https://it.wikipedia.org/wiki?curid=4720263", "title": "Tiki Taka - La repubblica del pallone", "text": "Tiki Taka - La repubblica del pallone \u00e8 un programma televisivo italiano calcistico in onda dal 13 settembre 2013 in seconda serata, sulle reti Mediaset, tra cui Italia 1 dal 16 settembre 2013, mentre su Canale 5 solamente nel 2019. Dal 16 settembre 2013 al 9 marzo 2020 il programma aveva come sottotitolo \"Il calcio \u00e8 il nostro gioco\", ed era condotto da Pierluigi Pardo, mentre dal 21 settembre 2020 la conduzione passa a Piero Chiambretti con il nuovo sottotitolo \"La repubblica del pallone\".\nIl programma.\nIl programma, voluto dal direttore di Sport Mediaset Claudio Brachino per ricreare un appuntamento fisso dopo la chiusura nel 2012 di Controcampo, propone le immagini della giornata di Serie A appena conclusa e i match internazionali nella settimane di coppe europee. La struttura \u00e8 quella del talk show, con approfondimenti, memoria, reportage e interviste esclusive ai vari protagonisti del mondo del calcio.\nIn studio si alternano grandi firme del giornalismo italiano (tra i pi\u00f9 frequenti troviamo Giampiero Mughini, Luca Telese, Vittorio Feltri, Giuseppe Cruciani, Maurizio De Giovanni e Andrea Scanzi) e calciatori o ex calciatori come Christian Vieri e Antonio Cassano passando da uomini di spettacolo tifosi o appassionati (come Paolo Liguori, Michele Dalai, Giacomo Ciccio Valenti, Andrea Baccan Pucci, Raffaele Auriemma, e il procuratore FIFA Andrea D'Amico). Presenza fissa l'ex arbitro Graziano Cesari al commento tecnico e il giornalista Raffaele Auriemma nel ruolo di opinionista.\nNel cast della trasmissione sono presenti anche Gabriele Parpiglia e Gabriele Petronio nelle vesti di inviati: costoro compaiono in servizi che intrecciano il gossip con il calcio (sulla falsariga di quanto facevano in precedenza a \"Videonews\" sotto la direzione del sopracitato Claudio Brachino).\nPresenza fissa anche quella di Melissa Satta (temporaneamente sostituita da Costanza Caracciolo dal 6 gennaio al 19 maggio 2014 a causa della sua gravidanza), con un ruolo a met\u00e0 strada tra la valletta co-conduttrice e l'opinionista sportiva. Si alternano di volta in volta volti femminili come Francesca Barra, Elenoire Casalegno, Laura Lena Harva Forgia, Francesca De Andr\u00e8, Rosaria Cannav\u00f2, Fanny Neguesha e Cecilia Rodr\u00edguez.\nDal 3 settembre 2018 la nuova presenza femminile del programma \u00e8 Wanda Nara, moglie del calciatore Mauro Icardi, che va a sostituire l'ex velina Melissa Satta. Dal 20 gennaio 2019 la trasmissione passa su Canale 5 e va in onda la domenica in seconda serata, sostituendo \"Pressing\". Il 26 maggio 2019, in occasione dell'ultima giornata del campionato di Serie A, il programma ritorna temporaneamente su Italia 1 per lasciare spazio su Canale 5 allo speciale di Matrix per le elezioni europee.\nDal 25 agosto 2019 il programma torna su Italia 1 eccezionalmente in prima serata e dalla domenica successiva in seconda serata. Nella settima edizione tra le presenze fisse nel cast ci sono gli ex calciatori Christian Vieri e Antonio Cassano e la modella Giorgia Venturini. Dal 27 ottobre al 22 dicembre 2019, in seguito ad una rimodulazione dei palinsesti, torna in onda su Canale 5, sempre la domenica in seconda serata. Dal 13 gennaio 2020 ritorna in onda su Italia 1, dove va in onda il luned\u00ec in seconda serata fino al 9 marzo seguente quando viene sospeso per la pandemia di COVID-19.\nL'ottava edizione del programma \u00e8 andata in onda dal 21 settembre 2020 al 24 maggio 2021 su Italia 1 ogni luned\u00ec sempre in seconda serata con la conduzione di Piero Chiambretti, da questa edizione il programma ha un nuovo sottotitolo: \"La repubblica del pallone\". La nona edizione del programma va in onda dal 13 settembre 2021 su Italia 1 ogni luned\u00ec sempre in seconda serata con la conduzione di Piero Chiambretti e con ospiti fissi Giuseppe Cruciani, Ivan Zazzaroni, Raffaele Auriemma, Pasquale Bruno, Massimo Mauro, Ciccio Graziani e la novit\u00e0 Mikaela Neaze Silva oltre al pianista Andrea Bacchetti.\nIl 10 gennaio e il 17 gennaio 2022 Piero Chiambretti conduce la puntata da remoto a causa della positivit\u00e0 al COVID-19 con Monica Bertini in studio."}
{"id": "4720270", "revid": "112013955", "url": "https://it.wikipedia.org/wiki?curid=4720270", "title": "Campionati mondiali di ginnastica artistica 2003", "text": "I Campionati mondiali di ginnastica artistica 2003 sono stati la 37\u00aa edizione della competizione. Si sono svolti ad Anaheim dal 16 al 24 agosto 2003."}
{"id": "4720271", "revid": "62004", "url": "https://it.wikipedia.org/wiki?curid=4720271", "title": "UCI Europe Tour 2014", "text": "L'UCI Europe Tour 2014 \u00e8 la decima edizione dell'UCI Europe Tour, uno dei cinque circuiti continentali di ciclismo dell'Unione Ciclistica Internazionale. Il suo calendario \u00e8 composto da pi\u00f9 di 300 corse, tenutesi dal 2 febbraio al 19 ottobre 2014 in Europa. La classifica individuale \u00e8 stata vinta dal belga Tom Van Asbroeck, la migliore squadra \u00e8 stata la formazione belga Topsport Vlaanderen-Baloise, mentre la nazione prima classificata \u00e8 stata l'Italia.\nClassifiche.\n\"Risultati finali\"."}
{"id": "4720272", "revid": "767487", "url": "https://it.wikipedia.org/wiki?curid=4720272", "title": "Ima Simp on the Job", "text": "Ima Simp on the Job \u00e8 un cortometraggio muto del 1915. Il nome del regista non viene riportato nei credit.\nIl film fa parte di una breve serie di quattro comiche prodotte dalla Balboa nel 1915 che avevano come protagonista il personaggio di Ima Simp interpretato da Ben Deeley (1878\u20131924), un attore proveniente dal vaudeville.\nProduzione.\nIl film fu prodotto dalla Balboa Amusement Producing Company\nDistribuzione.\nDistribuito dalla Path\u00e9 Exchange, il film - un cortometraggio di 240 metri - usc\u00ec nelle sale cinematografiche statunitensi nel luglio 1915."}
{"id": "4720280", "revid": "767487", "url": "https://it.wikipedia.org/wiki?curid=4720280", "title": "The Judge's Wife", "text": "The Judge's Wife \u00e8 un cortometraggio muto del 1914 diretto da William Desmond Taylor.\nProduzione.\nIl film fu prodotto dalla Balboa Amusement Producing Company\nDistribuzione.\nDistribuito dalla Box Office Attractions Company, il film - un cortometraggio di tre bobine - usc\u00ec nelle sale cinematografiche statunitensi il 12 ottobre 1914 presentato da William Fox."}
{"id": "4720282", "revid": "287204", "url": "https://it.wikipedia.org/wiki?curid=4720282", "title": "Blues (album)", "text": ""}
{"id": "4720285", "revid": "729019", "url": "https://it.wikipedia.org/wiki?curid=4720285", "title": "Ugo Brusati", "text": "Ufficiale di Stato maggiore partecip\u00f2 alla Guerra di Abissinia distinguendosi durante la Battaglia di Adua. Il 2 giugno 1902 assunse la carica di Primo aiutante di campo generale di S.M il Re Vittorio Emanuele III, mantenendola fino al 23 ottobre 1917 quando fu fatto esonerare dal generale Luigi Cadorna.\nBiografia.\nNacque a Monza il 25 giugno 1847, figlio primogenito di Giuseppe e di Teresa Aman, in una famiglia animata da forte spirito patriottico. Deciso ad intraprendere la carriera militare frequent\u00f2 il Collegio militare di Firenze per entrare, il 2 giugno 1864 nell'Accademia militare di Torino. Nel 1866, all'epoca della Terza guerra di indipendenza italiana, ottenne la nomina a sottotenente. Rivelatosi ben presto un ottimo ufficiale di stato maggiore, dal 1870 frequent\u00f2 la Scuola di guerra di Torino, di cui in seguito divenne professore. Tra il 20 dicembre 1887 ed il 10 marzo 1891 ricopr\u00ec l'incarico di addetto militare presso l'Ambasciata italiana di Vienna. Promosso al grado di colonnello il 23 agosto 1891, assunse il comand\u00f2 il 71\u00ba Reggimento di fanteria. Durante il servizio effettuato redasse alcune opere letterarie di carattere militare, destinate all'uso degli Ufficiali di Stato Maggiore.\nNel corso del 1895, mentre espletava l'incarico di Capo di stato maggiore dell'XI Corpo d'armata, venne destinato al corpo di spedizione che, sotto la guida del generale Oreste Baratieri, doveva affrontare la guerra con l'Abissinia. Sbarcato a Massaua il 2 gennaio 1896, gli venne affidato il comando del 2\u00ba Reggimento fanteria d'Africa, inquadrato nella I Brigata al comando del generale Giuseppe Arimondi. Appena preso servizio riport\u00f2 subito un'impressione molto negativa dell'ambiente coloniale, che gli parve dominato dall'arrivismo e da una colpevole sottovalutazione delle forze nemiche. I suoi timori ebbero conferma durante la battaglia di Adua, avvenuta il 1\u00ba marzo 1896. Il reggimento al suo comando venne impegnato in combattimento su un terreno sconosciuto e del tutto sfavorevole, contro un nemico superiore di numero, andando praticamente distrutto. Egli fu uno dei pochi ufficiali superstiti della battaglia, scampando alla morte grazie alla sua energia. Per il suo comportamento durante la battaglia fu decorato con la Croce di Cavaliere dell'Ordine militare di Savoia. Ritornato in Italia, il 1\u00ba marzo 1897, ad un anno esatto dalla battaglia, tenne a Torino una conferenza, dal titolo \"Impressioni e ricordi d'Africa\", in cui parl\u00f2 delle cause della sconfitta con estrema franchezza.\nIl 29 agosto dello stesso anno fu promosso al rango di maggior generale e nominato comandante della Brigata \"Friuli\". L'anno successivo, assunse l'incarico di primo aiutante di campo del principe ereditario, S.A.R. Vittorio Emanuele di Savoia Principe di Napoli. Alla morte del re Umberto I, continu\u00f2 a servire il suo successore, Vittorio Emanuele III, come aiutante di campo generale effettivo. Il 2 giugno 1902 assunse la carica di primo aiutante di campo generale del Re. Tale carica era estremamente importante in quanto all'epoca il sovrano aveva ancora una diretta ingerenza nella vita quotidiana del Regio Esercito e della Regia Marina, specialmente nelle promozioni ai pi\u00f9 alti gradi militari.\nLa delicatezza di questo incarico era evidente, ed egli mantenne sempre un innato riserbo, oltre che una stretta riservatezza, su come Sua Maesta trattasse i problemi che di volta in volta gli venivano sottoposti. Il 17 marzo 1912 ricevette la nomina a Senatore del Regno, giurando il 27 dello stesso mese. Il 25 maggio dello stesso anno fu elevato al rango di tenente generale.\nL'entrata in guerra dell'Italia, avvenuta il 24 maggio 1915, rese la sua posizione pi\u00f9 importante, ma anche estremamente delicata, in quanto il fratello Roberto era il comandante della 1\u00aa Armata (Regio Esercito) impegnata sul fronte trentino. Il successivo \"siluramento\" del fratello da parte del generale Luigi Cadorna, comandante supremo dell'esercito, avvenuto l'8 maggio 1916 e la successiva campagna di stampa contro di esso segnarono l'inizio delle sue disavventure. Durante lo svolgimento della guerra segu\u00ec sempre il re in ogni ispezione alle linee o ai reparti. Un altro degli aiutanti del re, il tenente colonnello Luciano degli Azzoni Avogadro lo descrisse come \"Persona intelligente, attivissima, attaccato cordialmente al Re, di forme cortesi con tutti.\"\nIl 23 ottobre 1917, alla vigilia dell'Offensiva di Caporetto, il generale Cadorna lo fece allontanare dall'incarico fino ad allora ricoperto. Egli infatti attribu\u00ec il fatto all'inimicizia del Cadorna per avere chiesto subito spiegazioni sulla destituzione del fratello. La motivazione ufficiale addotta fu il raggiungimento dei limiti di et\u00e0, ma essa non era stata fatta valere per molti altri generali poi destituiti. Si rinchiuse nel pi\u00f9 assoluto silenzio, ma mantenne una fitta corrispondenza con suo fratello, fatto che testimonia quanto ci\u00f2 gli costasse. Segu\u00ec dapprima con sdegno, e poi con malinconia, le successive vicende dell'Italia durante la prima guerra mondiale. Si batt\u00e9 sempre per la completa riabilitazione del fratello, avvenuta nel 1919. Con l'avvento del fascismo, nel 1925 fu promosso generale d'armata in posizione ausiliaria per venire subito collocato a riposo per anzianit\u00e0.\n\u00c8 da ricordare che durante la guerra sua moglie, la contessa Bice Pedotti, fu sospettata dall'Ufficio Riservato del Ministero dell'Interno di \"spionaggio a favore del nemico\" prima e dopo la dichiarazione di guerra, senza che fosse mai emersa la bench\u00e9 minima prova a sostegno.\nDurante la sua attivit\u00e0 di senatore svolse per due volte l'incarico di Questore, fu Membro della Commissione per l'esame del disegno di legge \"Contravvenzioni per porto d'arma\", Membro della Commissione di contabilit\u00e0 interna e Presidente della Commissione di contabilit\u00e0 interna. Il 30 dicembre 1933 fu nominato Ministro di Stato. \nSi spense a Roma il 4 novembre 1936."}
{"id": "4720286", "revid": "88740", "url": "https://it.wikipedia.org/wiki?curid=4720286", "title": "Murgia", "text": ""}
{"id": "4720291", "revid": "62093252", "url": "https://it.wikipedia.org/wiki?curid=4720291", "title": "Aeroporto di Torino-Venaria Reale", "text": ""}
{"id": "4720293", "revid": "858648", "url": "https://it.wikipedia.org/wiki?curid=4720293", "title": "Notorious, l'amante perduta", "text": ""}
{"id": "4720299", "revid": "380654", "url": "https://it.wikipedia.org/wiki?curid=4720299", "title": "La musica nel cuore", "text": ""}
{"id": "4720304", "revid": "481666", "url": "https://it.wikipedia.org/wiki?curid=4720304", "title": "E. D. Horkheimer", "text": ""}
{"id": "4720311", "revid": "767487", "url": "https://it.wikipedia.org/wiki?curid=4720311", "title": "The Square Triangle", "text": "The Square Triangle \u00e8 un cortometraggio muto del 1914 diretto da Bertram Bracken. Prodotto dalla Balboa Amusement Producing Company, era interpretato da Jackie Saunders.\nProduzione.\nIl film fu prodotto dalla Balboa Amusement Producing Company\nDistribuzione.\nDistribuito dalla Box Office Attractions Company, il film - un cortometraggio di due bobine - usc\u00ec nelle sale cinematografiche statunitensi il 3 ottobre 1914."}
{"id": "4720321", "revid": "1543377", "url": "https://it.wikipedia.org/wiki?curid=4720321", "title": "Khoja (ismailiti)", "text": "I Khoja (urdu \u062e\u0648\u062c\u06c1, sindhi \u06a9\u0648\u062c\u0627\u060c \u062e\u0648\u062c\u0627\u060c \u062e\u0648\u0627\u062c\u0627) sono un gruppo religioso ismailita presente in Asia meridionale. La parola \"Khoja\" deriva da \"Khwaja\", un titolo onorifico persiano (), adottato poi anche dal turco e presente con varie grafie in ogni cultura linguisticamente, o anche solo lessicalmente, collegata al turco (come l'uzbeko, il kazako, il turkmeno o l'albanese, dove \u00e8 scritto Hoxha).\nIn Pakistan, molti Khoja emigrati dalle aree vicino e medio-orientali si sono insediati nella provincia del Sindh, e specialmente nella citt\u00e0 di Karachi. In India invece numerosi Khoja vivono negli Stati del Gujarat, del Maharashtra, del Rajasthan e nella citt\u00e0 di Hyderabad. Un alto numero di Khoja \u00e8 infine emigrato nei secoli in Africa orientale (specialmente a Zanzibar), in Europa e in Nord America.\nNel tardo XIX secolo e ai primi del XX una significativa minoranza di Khoja abbracci\u00f2 lo Sciismo duodecimano o l'Islam sunnita, ma la maggioranza rimase fedele alla sua fede.\nOrigine del nome.\nIl termine \"Khwaja\", pronunciato \"Khoja\" in Gujarati e in Sindhi, \u00e8 un titolo onorifico persiano, si dice conferito per primo dal Nizarita ismailita Sadardin (m. all'incirca nel XV secolo) ai suoi seguaci al tempo in cui viveva l'Imam Islam Shah (1368-1423). Pir Shihab al-din Shah, fratello di uno degli Imam nizariti, scrisse che l'origine dei Khoja in quanto comunit\u00e0 derivava dalla devozione di Pir Sadardin nei confronti dell'Imam del tempo.\nSi discute sul fatto che molti Lohana del Gujarat siano stati convertiti all'Ismailismo nizarita grazie all'impegno di Pir Sadardin e che gradualmente sia stato impiegato anche da essi il termine \"Khoja\". Prima dell'arrivo dell'Aga Khan dalla Persia in India nel XIX secolo, i Khoja conservavano numerose tradizioni Hindu, compresa una variante della fede Vaishnavita nel Dashavatara: essi infatti credevano che 'Ali ibn Abi Talib fosse Kalki, l'ultimo avatar di Vishnu."}
{"id": "4720324", "revid": "110157", "url": "https://it.wikipedia.org/wiki?curid=4720324", "title": "Campionati mondiali di tiro a volo 2005", "text": "I campionati mondiali di tiro 2005 furono la trentunesima edizione dei campionati mondiali di questo sport e si disputarono a Lonato dal 24 al 31 maggio."}
{"id": "4720325", "revid": "163662", "url": "https://it.wikipedia.org/wiki?curid=4720325", "title": "Keita Bald\u00e9", "text": "Biografia.\nFratello maggiore di Ibourahima Bald\u00e9, attaccante del Messina, nel 2014 \u00e8 stato inserito nella lista dei migliori giovani nati dopo il 1993 stilata da \"Don Bal\u00f3n\".\nKeita ha due figli, un maschio nato nel 2019 e una femmina nata nel 2021, avuti dalla relazione con la modella Simona Guatieri.\nCaratteristiche tecniche.\nPu\u00f2 giocare sia come seconda punta che come ala offensiva; raramente viene impiegato come unica punta. Dotato di una buona corsa e di un rapido dribbling, indossa spesso le vesti di assist-man, ma se possibile non disdegna il tiro a rete dalla corta e dalla lunga distanza.\nCarriera.\nClub.\nGli inizi.\nSi avvicina al grande calcio grazie al settore giovanile del Barcellona, che lo preleva dal CF Damm. Nel 2010 partecipa insieme al Barcellona a un torneo calcistico giovanile in Qatar. In tale occasione, oltre a mettersi in luce per le sue giocate, viene punito dal club per aver fatto uno scherzo: Keita infatti una sera, durante la manifestazione, mise del ghiaccio nel letto di un suo giovane compagno di squadra. La punizione consistette nel trasferimento obbligatorio, in prestito, al , dove mise a segno 47 gol in una singola stagione. Al rientro dal prestito, il giovane attaccante decise di non rientrare al Barcellona.\nLazio.\nNell'estate del 2011 firma per il club italiano della Lazio che paga al club catalano una cifra vicino ai 300.000 euro, di cui il 10% \u00e8 andato al Cornell\u00e0. Keita dovette aspettare un anno per disputare partite ufficiali con la Lazio, poich\u00e9 dovette attendere la concessione della cittadinanza spagnola e quindi del passaporto comunitario. Si mise comunque in luce grazie alle sue prestazioni in occasione della Wojty\u0142a Cup, dove mise a segno 6 gol in 4 partite. Keita ha poi trascorso la stagione 2012-2013 giocando per la Primavera della Lazio. Viene convocato dal tecnico Vladimir Petkovi\u0107 a sedersi in panchina per alcune partite nella seconda parte della stagione, senza fare il suo esordio da professionista. Il 9 giugno 2013, con la Primavera, gioca e vince la finale \"Scudetto\" contro l'Atalanta Primavera, diventando cos\u00ec Campione d'Italia Primavera.\nLa stagione successiva viene promosso in prima squadra e decide di vestire la maglia numero 14. Il debutto da professionista arriva il 15 settembre 2013 in occasione della vittoria casalinga per 3-0 contro il ChievoVerona, subentrando a partita in corso a Lu\u00eds Pedro Cavanda. Quattro giorni dopo fa il suo esordio anche in campo internazionale, in occasione della vittoria per 1-0 nella prima partita della fase a gironi di Europa League contro il Legia Varsavia: Keita scende in campo da titolare e al 53' realizza l'assist decisivo per il gol partita di Hernanes. Il 10 novembre 2013 sigla il suo primo gol da professionista nella partita di campionato contro il , pareggiata 1-1, aprendo le marcature della partita al 50'. In occasione del derby di Roma del 9 febbraio 2014 pareggiato per 0-0, Keita diventa il calciatore pi\u00f9 giovane, del club biancoceleste, a scendere in campo, dal primo minuto, nella stracittadina capitolina. Il 27 febbraio successivo sigla il suo primo gol in Europa League, aprendo le marcature nel 3-3 finale contro i bulgari del Ludogorec. Pur essendo praticamente un giocatore della prima squadra biancoceleste, Keita \u00e8 ancora in et\u00e0 da squadra primavera ed infatti, compatibilmente con gli impegni della prima squadra, viene convocato dai tecnici della Primavera, Bollini prima e Inzaghi poi. Il 9 aprile 2014 vince, pur non partecipando alla finale, la Coppa Italia con la squadra Primavera, vittoriosa dopo il doppio confronto con i pari et\u00e0 della Fiorentina. In questa competizione Keita fa registrare una sola presenza e due gol, messi a referto durante la semifinale di andata contro l'Inter Primavera. Conclude la prima stagione da professionista totalizzando 35 presenze dove mette a segno 6 reti.\nApre la sua seconda stagione, da professionista, con la sua prima doppietta in carriera, giunta in occasione del 7-0 rifilato al Bassano Virtus nel terzo turno di Coppa Italia. Il 29 aprile 2015, in occasione della vittoria casalinga per 4-0 contro il Parma, torna al gol anche in campionato, ben 359 giorni dopo l'ultima rete in Serie A. Il 20 maggio 2015 perde la finale di Coppa Italia, dove la Lazio viene sopraffatta dalla Juventus per 2-1. Conclude la seconda stagione con la maglia della Lazio totalizzando 29 presenze, nelle quali mette a segno 4 reti.\nL'8 agosto 2015, seppur non scendendo in campo, perde la Supercoppa italiana 2015, per 2-0, contro i Campioni d'Italia della Juventus. Il 18 agosto successivo disputa la sua prima partita in Champions League in occasione del turno preliminare, vinto per 1-0 grazie ad un suo gol al minuto 77, contro i tedeschi del Bayer Leverkusen. Il 20 aprile 2016 disputa la sua centesima partita con la maglia \"biancoceleste\" in occasione della sconfitta esterna, per 3-0, contro la Juventus. Conclude la stagione con un bottino di 39 presenze e 5 reti.\nIl 6 marzo 2017, in occasione della trasferta vinta, per 0-2, contro il , disputa la sua centesima partita in Serie A. Il 23 aprile successivo mette a segno la sua prima tripletta da professionista, in occasione della vittoria casalinga, per 6-2, contro il . Una settimana dopo mette a segno la sua prima doppietta nel Derby di Roma che permette ai suoi di imporsi, per 1-3, sulla . Il 17 maggio 2017 perde la sua seconda finale di Coppa Italia poich\u00e9 la sua squadra viene superata, per 2-0, dalla Juventus. Conclude la sua quarta stagione in \"biancoceleste\" con un totale di 34 presenze e 16 reti.\nIl 13 agosto 2017, seppur non venendo convocato, vince il suo primo titolo in maglia \"biancoceleste\" poich\u00e9 la Lazio si impone, per 2-3, sulla Juventus nella partita valida per l'assegnazione della Supercoppa italiana 2017.\nMonaco e il prestito all'Inter.\nIl 29 agosto 2017 viene acquistato per una cifra vicina ai 30 milioni di euro dal club monegasco del , con il quale firma un contratto valido fino al 2022. L'esordio arriva il 13 settembre successivo in occasione della partita di Champions League pareggiata per 1-1 contro i tedeschi del . Tre giorni pi\u00f9 tardi disputa la sua prima partita in Ligue 1 in occasione della vittoria casalinga per 3-0 contro lo . Il primo gol in campionato arriva il 21 ottobre, nel 2-0 casalingo contro il , andando ad aprire le marcature della partita. Conclude la sua prima stagione con i monegaschi con un bottino di 33 presenze e 8 reti.\nNell'agosto 2018, dopo aver perso la Supercoppa di Francia contro il PSG, viene ceduto in prestito con diritto di riscatto all'Inter. Esordisce in Serie A alla prima giornata del torneo 2018-19, nella partita persa contro il Sassuolo. Il 24 novembre successivo trova i primi gol in maglia nerazzurra, realizzando una doppietta nel 3-0 al Frosinone. Pur non trovando molto spazio in campo, ritrova la via del gol il 3 dicembre nel match in trasferta contro la Roma, conclusosi sul punteggio di 2-2. Il 29 dicembre decide la partita di campionato contro l'Empoli siglando il gol vittoria che varr\u00e0 lo 0-1 finale in casa dei toscani. Durante il girone di ritorno, metter\u00e0 a referto un unico gol, proprio contro l'Empoli, il 26 maggio 2019, segnando il temporaneo 1-0 (la partita terminer\u00e0 2-1 in favore dei nerazzurri), che permetter\u00e0 la fortunosa salvezza del Genoa a scapito proprio dei toscani. A fine stagione rientra al Monaco in quanto la societ\u00e0 nerazzurra non eserciter\u00e0 il diritto di riscatto.\nRitorno a Monaco, Sampdoria.\nDopo una stagione con 8 gol in 26 presenze tra campionato e coppe, il 30 settembre 2020 viene ceduto nuovamente in prestito in Italia, questa volta alla . Il 23 dicembre, dopo quasi due mesi di stop, a causa di un infortunio, arriva la prima rete in blucerchiato, alla sua 4 presenza, nella sconfitta interna per 2-3 contro il , venendo anche espulso. Il 6 gennaio realizza un gol proprio contro l'Inter, sua ex squadra, contribuendo alla vittoria finale dei blucerchiati per 2-1. Nelle successive giornate aggiunge il suo nome al tabellino dei marcatori durante le partite contro , e . Torna al gol l'8 maggio, ancora contro l', siglando il gol della bandiera nel 5-1 dei lombardi.\nCagliari.\nTerminato il prestito ai doriani e non essendo stato riscattato, il 31 agosto 2021 il Monaco lo cede a titolo definitivo al con cui firma un contratto triennale. Il 19 settembre seguente realizza la sua prima rete in massima serie nel pareggio per 2-2 in casa della , sua ex squadra. Il 1\u00b0 ottobre realizza la sua 40esima rete in Serie A nel pareggio per 1-1 contro il diventando il miglior marcatore senegalese nella storia del massimo campionato italiano.\nNazionale.\nNato in Spagna da genitori senegalesi, Keita dapprima resta in attesa di una chiamata della Spagna, per poi accettare la chiamata del Senegal il 20 marzo 2016, esordendo il 26 marzo in una partita contro il Niger, valida per le qualificazioni alla Coppa d'Africa 2017. Parallelamente gioca per la selezione Catalana, esordendo il 26 dicembre 2015 contro la selezione Basca nell'annuale appuntamento amichevole della rappresentativa, sfruttando il fatto che questa, non essendo iscritta n\u00e9 alla UEFA, n\u00e9 alla FIFA, non preclude la partecipazione del calciatore in match internazionali ufficiali.\nIl 3 settembre 2016 mette a segno la sua prima rete con la maglia della Nazionale, in occasione della partita valida per la qualificazione alla Coppa delle Nazioni Africane 2017 vinta, per 2-0, contro la Namibia. Il 30 dicembre 2016 viene inserito dal CT Aliou Ciss\u00e9 nella lista dei ventitr\u00e9 convocati per partecipare alla Coppa delle Nazioni Africane 2017. L'esperienza in tale competizione si conclude ai quarti, dove la nazionale del Senegal viene eliminata ai calci di rigore dal Camerun.\nIl 17 maggio 2018 viene selezionato da Ciss\u00e9 nella lista dei 23 calciatori che parteciperanno al Campionato mondiale di calcio 2018 in Russia. L'esordio in tale competizione arriva il 28 giugno successivo, in occasione della sconfitta 1-0 contro la Colombia.\nStatistiche.\nPresenze e reti nei club.\n\"Statistiche aggiornate al 21 novembre 2021\""}
{"id": "4720327", "revid": "323742", "url": "https://it.wikipedia.org/wiki?curid=4720327", "title": "Scuola dell'Aja", "text": ""}
{"id": "4720328", "revid": "716642", "url": "https://it.wikipedia.org/wiki?curid=4720328", "title": "Albert Emon", "text": "Carriera.\nClub.\nHa giocato nella prima divisione francese.\nNazionale.\nHa collezionato 8 presenze con la propria nazionale mettendo a segno una rete."}
{"id": "4720329", "revid": "767487", "url": "https://it.wikipedia.org/wiki?curid=4720329", "title": "The Criminal Code", "text": "The Criminal Code \u00e8 un film muto del 1914 diretto (non accreditato) da William Desmond Taylor. Prodotto dalla Balboa, era interpretato oltre che dallo stesso Taylor, da Neva Gerber, Jack Bryce, Daniel Gilfether, Gypsy Abbott.\nTrama.\nLa sedicenne Betty scappa dagli abusi che subisce nell'orfanotrofio dove \u00e8 stata allevata. Trova rifugio e affetto presso Francis Seeman, un ladro gentiluomo che la adotta. La fa studiare ma, dopo che la ragazza si \u00e8 diplomata, Seeman pretende che lei intraprenda la vita criminale, aiutandolo a rubare una preziosa collana che appartiene alla sua amica Gladys. Betty si rifiuta e Seeman, furioso, tenta di strangolarla. Lei, difendendosi, lo colpisce con uno spillone e fugge, convinta di averlo ucciso. L'uomo, per\u00f2, non \u00e8 morto e, quando si riprende, accusa Betty di essere la sua complice.\nLa ragazza si \u00e8 rifugiata in una cittadina dove gli abitanti guardano con sospetto la nuova arrivata. Betty, che ha fatto amicizia con Roger Neville, un giovane avvocato, e ha adottato un orfano, vede la sua foto pubblicata sul giornale che la descrive come una nota ladra di gioielli. Seguendo il consiglio di Roger, Betty affronta il processo in tribunale, riuscendo a dimostrare la propria innocenza. Seeman, invece, verr\u00e0 condannato a una lunga pena detentiva.\nProduzione.\nIl film fu prodotto dalla Balboa Amusement Producing Company\nDistribuzione.\nDistribuito dalla Box Office Attractions Company, il film usc\u00ec nelle sale cinematografiche statunitensi il 28 settembre 1914.\nNon si conoscono copie ancora esistenti della pellicola che viene considerata presumibilmente perduta."}
{"id": "4720332", "revid": "149485", "url": "https://it.wikipedia.org/wiki?curid=4720332", "title": "Valeriy Dymo", "text": ""}
{"id": "4720333", "revid": "599013", "url": "https://it.wikipedia.org/wiki?curid=4720333", "title": "Bruno Favalli", "text": "Caratteristiche tecniche.\nGiocava come terzino.\nCarriera.\nHa esordito in IV Serie con la maglia del Legnago; dopo una seconda stagione passata al Pordenone in IV Serie (23 presenze ed un gol, il suo primo in carriera a livello di prima squadra) nel 1954 viene acquistato dal Bologna, con cui nella stagione 1954-1955 gioca 3 partite in Serie A, esordendo il 30 aprile 1955 in Bologna-Triestina (1-1), e 2 partite in Coppa Mitropa contro l'UDA Praga, chiuse con un complessivo 7-2 in favore della formazione ceca. A fine stagione passa al Livorno, con cui nella stagione 1955-1956 gioca 24 partite in Serie B; l'anno seguente, dopo la retrocessione del Livorno passa invece al Pavia, con cui gioca 28 partite in Serie C."}
{"id": "4720334", "revid": "599013", "url": "https://it.wikipedia.org/wiki?curid=4720334", "title": "Marcel Vanco", "text": "Carriera.\nNazionale.\nHa collezionato 8 presenze con la propria nazionale."}
{"id": "4720336", "revid": "2051852", "url": "https://it.wikipedia.org/wiki?curid=4720336", "title": "Valerij Dymo", "text": ""}
{"id": "4720338", "revid": "481666", "url": "https://it.wikipedia.org/wiki?curid=4720338", "title": "William D. Taylor", "text": ""}
{"id": "4720339", "revid": "767487", "url": "https://it.wikipedia.org/wiki?curid=4720339", "title": "\u00c9mile Scharwath", "text": "Carriera.\nNazionale.\nHa collezionato 8 presenze con la propria Nazionale."}
{"id": "4720342", "revid": "112641049", "url": "https://it.wikipedia.org/wiki?curid=4720342", "title": "Smallville Miniseries", "text": "Smallville Miniseries \u00e8 un fumetto pubblicato dalla DC Comics che mantiene la continuit\u00e0 dell'undicesima stagione di \"Smallville\", che \u00e8 a sua volta il proseguimento della serie televisiva omonima. Nel fumetto \u00e8 prevista sia la storia principale che le storie secondarie (speciali), come nell'undicesima stagione.\nAlien.\nIn Russia cade dal cielo una sentinella proveniente da Terra 2 (come quella trovata da Chloe nel primo arco narrativo Guardian). Sar\u00e0 una gara tra Superman e Lex appropriarsene, e determinare cosa sia la \"Crisi\". La storia introduce i Rocket Red Brigade, un gruppo di supereroi russi.\nTitans.\n(n.1 Speciale) con Jay Garrick e Teen Titans\nLe vicende si concentrano su Jay Garrick e un team assemblato di giovani dotati di superpoteri dell'universo di Smallville, tra cui Conner Kent / Superboy, Mia Dearden / Speedy, Jaime Reyes / Blue Beetle, Zan e Jayna / The Wonder Twins e Megan Morse / Miss Martian (M'gann M'orzz).\nSan Francisco. Dottor Fosforo, un prigioniero della D.E.O. con il potere della manipolazione del fuoco, fugge da Alcatraz e provoca caos in un parco divertimenti. Mentre terrorizza gli abitanti, Conner Kent, ora chiamato Superboy, appare e si impegna in una lotta con lui. Quando la situazione diventa insostenibile, accorrono in suo aiuto Megan Morse, Blue Beetle, Speedy, Zan e Jayna, che insieme a lui cercano in tutti i modi di fermare il criminale e di salvare gli abitanti. Fortunatamente arriva a super velocit\u00e0 Jay Garrick, salvando Megan da un detrito infuocato che stava per colpirla. Jay comunica che l'azione della squadra \u00e8 stata un fallimento, in quanto hanno fatto pi\u00f9 distruzione che altro con le loro azioni confuse. Intanto la D.E.O. si riappropria del Dottor Fosforo; gli agenti discutono su come sia potuta avvenire la sua fuga da Alcatraz. In quel preciso istante una donna misteriosa, nascosta su un tetto vicino, si sente soddisfatta, per aver fatto evadere il criminale, al fine di poter studiare la giovane squadra di Jay.\nAl quartier generale del Team, Jay parla ai suoi giovani della vita di Bart Allen / Impulse, e di come \u00e8 stato d'ispirazione per la creazione della squadra, e della Titan Corp., che ha finanziato la scuola. Ancora deluso dai suoi, Jay ha un acceso dialogo con Conner Kent; il maestro (Jay) gli dice che deve decidere quali tra i suoi DNA deve prevalere, Lex o Clark. I giovani ragazzi parlano tra loro del loro passato ed i motivi che li hanno spinti a far parte della squadra di Jay. Nella sua stanza, Jaime scivola su del sangue, e vede il suo compagno di camera Zan gravemente ferito. Prima che si possa trasformare in Blue Beetle, viene colpito da una misteriosa donna.\nMegan e Conner rientrano al quartier generale; qui trovano Jayna a terra, dolorante. Dato il collegamento di poteri fra i due gemelli (Jayna e Zan), Megan comprende che deve essere successo qualcosa a Zan. Conner, con il suo super-udito, ascolta dei dialoghi preoccupanti fra Jaime e una donna. La donna \u00e8 in realt\u00e0 Rose Wilson, la figlia di Slade Wilson, l'uomo artefice della legge contro i vigilanti (10\u00aa stagione), ed \u00e8 li per continuare la sua missione, in quanto il padre \u00e8 ancora in stato comatoso. Ad un tratto irrompe nella stanza Conner, con alcuni membri del team, ed anche Jay Garrick. Rose mette al tappeto tutti, conoscendo i punti deboli di ognuno di loro. Conner rimane l'ultimo bersaglio. Intanto Jayna aiuta Zan, e dice a Jaime di trasportarlo alla StarLabs. Purtroppo Jaime non pu\u00f2 in quanto Rose ha installato sul suo \"scarabeo\" una bomba. Rose minaccia Conner di ritirarsi, con il telecomando della bomba in una mano e una spada di kryptonite nell'altra.\nConner viene pi\u00f9 volte ferito gravemente, nonostante questo comunica telepaticamente con Mia per sferrare un attacco a sorpresa; fa scoccare a quest'ultima delle frecce che Conner con il suo nuovo potere, la telecinesi, controlla e mira su Rose. Intervengono sul posto gli uomini della D.E.O. ad arrestare Rose, mentre Conner le sfila di mano il radiocomando della bomba. Pi\u00f9 tardi Superman fa visita a Conner, dicendogli di quanto Jay sia orgoglioso di lui, e del discorso che sta andando a fare al Presidente degli Stati Uniti (11x19)."}
{"id": "4720343", "revid": "287204", "url": "https://it.wikipedia.org/wiki?curid=4720343", "title": "Antropologia della performance", "text": "L'antropologia della performance \u00e8 stata coniata dall'antropologo Victor Turner. Dopo le sue ricerche tra gli Ndembu in Africa, dove individua il fenomeno del dramma sociale, si occupa di tutte quelle espressioni e di quei linguaggi \u2013 come i tanti generi di performance \u2013 in cui si mostrano e si discutono gli aspetti \"critici\" della vita: si tratta di elaborazioni che mettono in scena o semplicemente mostrano i momenti drammatici dell'esistenza, cos\u00ec come pu\u00f2 esserlo un dramma di Shakespeare, rispetto alle storie che l'hanno ispirato.\nImportante per la definizione dell'antropologia della performance, \u00e8 la collaborazione che Turner ebbe con Richard Schechner, regista e teorico del teatro americano.\nMa nell'elaborazione teorica di Turner, l'antropologia della performance \u00e8 solo un segmento di una pi\u00f9 ampia antropologia dell'esperienza che stava elaborando."}
{"id": "4720345", "revid": "1543377", "url": "https://it.wikipedia.org/wiki?curid=4720345", "title": "Blech", "text": "Blech (dal tedesco nella forma yiddish, col significato di latta o lamiera) \u00e8 una lamina di metallo usata da molti ebrei osservanti per coprire i fornelli della cucina (ed in alcune cucine, i pomelli ed i quadranti) durante la festa di Shabbat (il sabato ebraico), quale parte delle precauzioni prese per evitare di violare la proibizione halakhica (Legge ebraica) di cucinare in quel giorno festivo.\nIn alternativa viene usato un fornello elettrico, spesso chiamato anche \"plata\" (piastra), che corrisponde ad un particolare tipo di scaldavivande elettrico con elementi riscaldanti coperti e non regolabili (secondo le prescrizioni halakiche), anch'esso utilizzato per mantenere caldo il cibo durante lo Shabbat oppure anche scaldarlo durante uno Yom Tov (giorno festivo).\nUso comune.\nLa guida ebraica del rabbino Fishel Jacobs, intitolata \"The Blech Book\u2014The Complete &amp; Illustrated Guide To Shabbos Hotplates\" fornisce le seguenti istruzioni:\nDurante lo Shabbat, le pentole devono essere rimosse secondo necessit\u00e0 ed utilizzo. Dopo averle asportate, \u00e8 permesso riportarle sul \"blech\" seguendo queste istruzioni:\nLa permissibili\u00e0 del \"blech\" e la maniera giusta di utilizzarlo \u00e8 stata messa in dubbio e/o discussa da svariate organizzazioni moderne di Casherut; tuttavia, l'uso del \"blech\" per riscaldare il cibo durante Sabbath rimane molto popolare tra gli ebrei osservanti.\nSicurezza antincendio.\n\u00c8 sempre molto importante avere montati in casa gli allarmi antifumo/antincendio, usando inoltre un \"blech\" garantito dalle norme di sicurezza.\nNel 2015, durante uno Shabbat, un incendio domestico provocato da un fornello \"plata\" difettoso ha causato la morte di sette bambini a Brooklyn, New York. Tale incendio era gi\u00e0 stato preceduto da almeno altri quattro incendi a Brooklyn durante la festivit\u00e0 ebraica, occorsi nei passati 15 anni e provocati da fornelli per riscaldare il cibo lasciati accesi inavvertitamente o da candele dello Shabbat in osservanza della Legge ebraica sulle attivit\u00e0 proibite di sabato. Nel 2005, tre bambini sono morti per un incendio a Williamsburg, Brooklyn, provocato da fornelli a gas lasciati accesi durante la Pesach. Dopo l'incendio del 2015, il New York City Fire Department ha distribuito un opuscolo intitolato \"Fire Safety for Jewish Observances (Sicurezza Antincendio durante le Osservanze Ebraiche)\" alle case del circondario. Come reazione al citato incendio, molti ebrei di Brooklyn installarono allarmi antifumo prima del successivo Shabbat."}
{"id": "4720347", "revid": "690118", "url": "https://it.wikipedia.org/wiki?curid=4720347", "title": "Corto rinculo", "text": ""}
{"id": "4720348", "revid": "1318658", "url": "https://it.wikipedia.org/wiki?curid=4720348", "title": "Ninna-ji", "text": "Il \u00e8 un tempio della scuola del buddhismo Shingon situato a Uky\u014d-ku, Ky\u014dto, in Giappone.\nStoria.\nInizialmente il tempio avrebbe dovuto chiamarsi Nishiyama Gogan-ji \u897f\u5c71\u5fa1\u9858\u5bfa. La sua costruzione inizi\u00f2 nel secondo anno dell'era Ninna (886) per volere del 58\u00ba imperatore del Giappone, K\u014dk\u014d, che per\u00f2 mor\u00ec l'anno seguente. I lavori proseguirono sotto il successivo imperatore Uda e il tempio venne completato nell'888, quarto anno dell'era Ninna, da cui prese il suo nome definitivo.\nDalla fondazione al 1869 era costume che uno dei figli dell'imperatore occupasse nel tempio la posizione di alto prelato. \nIl tempio venne distrutto durante la guerra \u014cnin, ma venne ricostruito nel XVII secolo.\nNel 1994 Ninna-ji fu tra i monumenti storici di Ky\u014dto inseriti nel Patrimonio dell'umanit\u00e0 dall'UNESCO. \nDescrizione.\nIl tempio era formalmente chiamato \"vecchio palazzo imperiale di Omuro\", dato che venne anche usato come residenza per diverso tempo. Il tempio \u00e8 sede della scuola Omuro del buddhismo Shingon, che insegna anche l'arte della disposizione dei fiori, l'ikebana.\nTra gli edifici degni di nota del tempio, che include due case del t\u00e8, quasi tutti considerati tesori nazionali od importanti beni culturali, vi sono gli edifici noti come Kond\u014d e Mied\u014d, che provengono dal palazzo imperiale di Ky\u014dto, smontati e poi ricostruiti presso il Ninna-ji.\nIl tempio vanta una notevole collezione di oggetti di importante valore artistico e storico, come sculture, dipinti, makie e ceramiche che possono essere visti in due occasioni dell'anno (aprile e maggio, ed ottobre e novembre) presso il Reih\u014dkan, il luogo ove vengono custoditi i tesori del tempio."}
{"id": "4720350", "revid": "531291", "url": "https://it.wikipedia.org/wiki?curid=4720350", "title": "Erede apparente", "text": ""}
{"id": "4720351", "revid": "183694", "url": "https://it.wikipedia.org/wiki?curid=4720351", "title": "Elmer Drew Merrill", "text": "Biografia.\nMerrill nacque a East Auburn, nel Maine, e frequent\u00f2 l'Universit\u00e0 del Maine, dove consegu\u00ec il B.S. in Biologia nel 1898. In seguito, entr\u00f2 nello United States Department of Agriculture (USDA) e prest\u00f2 servizio come botanico della USDA nelle Filippine dal 1902 al 1923.\nFece quindi ritorno negli Stati Uniti, dove divenne Decano del College di Agricoltura, Universit\u00e0 della California (Berkeley). Nel 1929 si trasfer\u00ec a New York per diventare professore di botanica alla Columbia University.\nFu anche il direttore del New York Botanical Garden dal 1929 al 1935. Nel 1935 Merrill divenne direttore dell'Arnold Arboretum, presso la Harvard University, dove rimase fino al suo pensionamento, che avvenne nel 1946.\nMor\u00ec a Forest Hills (Massachusetts).\nOpere principali.\nMerrill divenne noto per i suoi studi estensivi della tassonomia delle piante dell'Asia.\nFra le sue opere vi sono:"}
{"id": "4720352", "revid": "203463", "url": "https://it.wikipedia.org/wiki?curid=4720352", "title": "Sergei Belavenets", "text": ""}
{"id": "4720354", "revid": "767487", "url": "https://it.wikipedia.org/wiki?curid=4720354", "title": "A Bolt from the Sky (film 1915)", "text": "A Bolt from the Sky \u00e8 un cortometraggio muto del 1915. Il nome del regista non viene riportato nei credit del film che, prodotto dalla Balboa Amusement Producing Company, aveva come interpreti Henry King e Jackie Saunders.\nProduzione.\nIl film fu prodotto dalla Balboa Amusement Producing Company. Venne girato in California, a Long Beach, localit\u00e0 dove si trovava la sede della casa di produzione.\nDistribuzione.\nDistribuito dalla Path\u00e9 Exchange, il film - un cortometraggio in tre bobine - usc\u00ec nelle sale cinematografiche degli Stati Uniti il 10 novembre 1915."}
{"id": "4720356", "revid": "1543377", "url": "https://it.wikipedia.org/wiki?curid=4720356", "title": "Giro dell'Appennino 2013", "text": "Il Giro dell'Appennino 2013, settantaquattresima edizione della corsa e valida come evento dell'UCI Europe Tour 2013 categoria 1.1, si \u00e8 svolto il 14 luglio 2013, per un percorso totale di 193,9\u00a0km. La vittoria \u00e8 stata appannaggio dell'italiano Davide Mucelli che ha terminato la gara in 4h51'45\", alla media di 39,877\u00a0km/h.\nPartenza con 95 ciclisti, 33 dei quali completarono la gara."}
{"id": "4720357", "revid": "554633", "url": "https://it.wikipedia.org/wiki?curid=4720357", "title": "Enciclopedia delle scienze filosofiche", "text": ""}
{"id": "4720359", "revid": "741067", "url": "https://it.wikipedia.org/wiki?curid=4720359", "title": "Salome vs. Shenandoah", "text": ""}
{"id": "4720360", "revid": "115258533", "url": "https://it.wikipedia.org/wiki?curid=4720360", "title": "Passio secundum Mattheum", "text": "Passio secundum Mattheum \u00e8 il primo album del gruppo musicale italiano Latte e miele, pubblicato nel 1972.\nCome deducibile dal titolo, l'album prende ispirazione da uno dei quattro vangeli canonici del Nuovo Testamento, musicando appunto la cosiddetta Passione di Cristo con complessi arrangiamenti di rock progressivo, in chiave del tutto sinfonica, grazie anche al massiccio uso di Mellotron.\nNon mancano forti influenze jazz-rock (in particolare, in entrambe le parti del brano \"I testimoni\") con lunghe improvvisazioni di chitarre elettriche sopra giri blues-rock e forte uso di scale pentatoniche anche da parte del pianoforte. L'album appartiene in pieno al genere musicale del rock progressivo italiano.\nI testi fondono citazioni dal Vangelo di Matteo con (sporadici) versi originali (perlopi\u00f9 nei brani meno sinfonici) magistralmente coese tra racconti recitati a mo' di intermezzi, cori e canti per voci soliste.\nLa melodia del brano \"Il pianto\" \u00e8 curiosamente simile a quella dell'Inno della Federazione Russa\nTracce.\nTesti e musiche di G. Dellacasa - O. Lacagnina\nI recitativi sono tratti dal \"Vangelo Secondo Matteo\"\nTesti e musiche di G. Dellacasa - O. Lacagnina\nI recitativi sono tratti dal \"Vangelo Secondo Matteo\""}
{"id": "4720363", "revid": "599013", "url": "https://it.wikipedia.org/wiki?curid=4720363", "title": "Karen Cha\u010danov", "text": "In carriera si \u00e8 aggiudicato quattro titoli ATP, tra cui un titolo Masters 1000 a Parigi-Bercy, raggiungendo come proprio \"best ranking\" l'8\u00aa posizione l'8 luglio 2019. Nei tornei del Grand Slam vanta un quarto di finale all'Open di Francia 2019 e uno a Wimbledon 2021. In doppio vanta come miglior posizione la numero 64 e una finale al Miami Open 2018 e al Rolex Paris Masters 2019. Si \u00e8 aggiudicato la medaglia d'argento in singolare alle Olimpiadi di Tokyo nel 2021.\nBiografia.\nInizia a giocare a tennis all'et\u00e0 di tre anni. Suo padre, Abgar, \u00e8 stato un pallavolista di alto livello prima di studiare medicina e diventare urologo, mentre sua madre \u00e8 . Ha una sorella, Margarita, e un fratello, Georgij. I suoi idoli sono Marat Safin e Juan Mart\u00edn del Potro. Tifa per il Real Madrid .\nDal 2016 \u00e8 sposato con Veronika \u0160kljaeva. I due hanno avuto un figlio, David, nato il 14 settembre 2019.\nCarriera.\nJuniores.\nHa debuttato nel circuito juniores nel 2010 a 14 anni, raggiungendo subito la finale in un G4 in Kirghizistan. Nell'ottobre del 2011 si \u00e8 aggiudicato il suo primo torneo di categoria, nel luglio 2012 \u00e8 stato sconfitto in finale all'Allianz Kundler German Juniors, torneo di categoria G1. Il 29 luglio 2013, in seguito al successo all'European Junior Championships, ha raggiunto la 17\u00aa posizione della classifica giovanile.\nProfessionismo.\n2012-2013.\nDebutta nel mondo professionistico nel marzo 2012, qualificandosi per il tabellone principale della Tyumen Cup di Tjumen', torneo di categoria futures, ma viene subito eliminato. Nel settembre del 2013 riceve una wild card per il tabellone principale del St. Petersburg Open e vince a sorpresa il suo primo match da professionista battendo con due tiebreak il rumeno Victor H\u0103nescu, 63\u00ba del ranking. Un mese dopo partecipa alla Kremlin Cup di Mosca dove batte il numero 72 del mondo Albert Ramos Vi\u00f1olas in tre set e l'ex top-10 e numero 24 delle classifiche Janko Tipsarevi\u0107, prima di essere sconfitto dal croato Ivo Karlovi\u0107, scalando cos\u00ec 295 posizioni del ranking.\n2016: primo titolo in carriera.\nInizia l'anno partecipando al Chennai Open dove viene sconfitto in rimonta da Gilles M\u00fcller con il punteggio di 7-6 6-7 2-6. Agli Australian Open non va oltre il secondo turno di qualificazioni. Successivamente si presenta a vari Challenger. Raggiunge i quarti di finale nel Challenger di Cherbourg dove viene estromesso da Vincent Millot per 4-6 6-7. Nei Challenger di Quimper e Jonkoping raggiunge rispettivamente il secondo turno e la finale. Nel primo viene sconfitto dal connazionale Andrej Rubl\u00ebv per 6-7 5-7, mentre viene sconfitto nell'atto finale da Andrej Golubev per 7-6 6-7 6-7. Viene eliminato nei quarti di finale nel Challenger kazako da Aslan Karacev con un doppio 3-6. Nel Challenger di Saint-Brieuc viene sconfitto nel secondo turno da Oleksandr Nedovjesov con il punteggio di 4-6 3-6. Nel Master di Monte Carlo non supera le qualificazioni. Nel torneo di Barcellona supera le qualificazioni e si impone su Alja\u017e Bedene per 3-6 6-3 7-6 e su Roberto Bautista Agut, testa di serie numero cinque, per 6-2 6-7 6-3, per poi venire sconfitto da Aleksandr Dolhopolov in due set. A Istanbul estromette nuovamente Bedene, ma viene poi rimontato ad Albert Ramos Vi\u00f1olas con il punteggio di 6-4 1-6 0-6. Nel Challenger di Karshi viene eliminato nei quarti di finale da Marko Tepavac in due set. Si aggiudica il Challenger di Samarcanda imponendosi in finale su Rub\u00e9n Ram\u00edrez Hidalgo per 6-1 6-7 6-1. Nel Roland Garros non va oltre le qualificazioni. Viene fermato da Michail Kuku\u0161kin e da Steven Diez nella semifinale del Challenger di Prostejov e di Mosca. Viene sconfitto nell'ultimo turno di qualificazioni a Wimbledon. Nel Challenger di Braunschweig viene eliminato in tre set da Nikoloz Basila\u0161vili. In Svezia viene estromesso da Evgenij Donskoj con il punteggio di 6-3 6-7 3-6. Nel torneo austriaco non va oltre i quarti di finale eliminato da Du\u0161an Lajovi\u0107 in due facili set. Nel Challenger di Biella viene sconfitto nel secondo turno da Stefano Napolitano, mentre a Cortina da Lorenzo Giustino. Supera le qualificazioni agli US Open ed estromette Thomas Fabbiano con il punteggio di 6-3 6-3 4-6 6-3, per poi venire sconfitto dal numero sei del mondo, Kei Nishikori, per 4-6 6-4 4-6 3-6. A Pietroburgo viene eliminato in due set da Alexander Zverev. Il 2 ottobre si aggiudica il suo primo torneo ATP, il Chengdu Open. Nel corso del torneo si impone su: Jo\u00e3o Sousa per 7-6 6-3; Adrian Mannarino per 3-6 6-3 6-1; Feliciano L\u00f3pez, testa di serie numero quattro, per 6-3 6-4; Viktor Troicki, sesta testa di serie, per 6-3 7-5 e Albert Ramos Vi\u00f1olas, quinta testa di serie, per 6-7 7-6 6-3. Con questo titolo il russo si porta a ridosso della Top 50, posizionandosi 55\u00ba. Nel torneo di Shanghai viene sconfitto in rimonta da Mi\u0161a Zverev con il punteggio di 6-4 4-6 4-6. Non fa meglio a Mosca, dove viene eliminato da Damir D\u017eumhur per 6-3 6-7 4-6. Raggiunge i quarti di finale a Vienna, dove viene sconfitto da Ivo Karlovi\u0107 in tre set.\n2017: Top 50.\nInizia l'anno con la partecipazione al torneo di Qatar, dove si arrendo nel secondo turno a Ivo Karlovi\u0107. Ad Auckland viene rimontato da Lu Yen-hsun, che si impone per 6-4 6-7 6-7. Agli Australian Open si impone su Adrian Mannarino per 6-4 3-6 7-6 6-3, prima di venire sconfitto in tre set da Jack Sock. Nel torneo di Rotterdam viene eliminato da Borna \u0106ori\u0107 con un doppio tie-break nel primo turno. A Marsiglia viene rimontato da Gilles Simon, settima testa di serie, per 6-4 5-7 3-6. Non fa meglio a Dubai, venendo sconfitto da Roberto Bautista Agut. A Indian Wells sconfigge Tommy Robredo, per poi cedere a David Goffin. Disputa il Challenger di Irving dove viene sconfitto nei quarti di finale da Michail Kuku\u0161kin. A Miami viene eliminato all'esordio da Diego Schwartzman, mentre a Monte Carlo cede nel secondo turno a Pablo Carre\u00f1o Busta. Si spinge fino ai quarti di finale a Barcellona, dove tra gli altri elimina David Goffin. Viene sconfitto da Viktor Troicki nel secondo turno a Istanbul. Tuttavia a Madrid cede a Goffin, che si rif\u00e0 per 2-6 6-7. A Lione viene estromesso nei quarti di finale da Jo-Wilfried Tsonga, seconda testa di serie, per 0-6 4-6. Nel Roland Garros supera Nicol\u00e1s Jarry per 6-4 3-6 7-6 6-1, Tom\u00e1\u0161 Berdych per 7-5 6-4 6-4 e John Isner per 7-6 6-3 6-7 7-6 prima di venire sconfitto dal numero uno del mondo, Andy Murray, con il punteggio di 3-6 4-6 4-6. Nel torneo di Halle viene estromesso in semifinale da Roger Federer in due set, eliminando tra gli altri Kei Nishikori. A Wimbledon elimina Andrej Kuznecov in cinque set e Thiago Monteiro in quattro set, per poi venire liquidato in tre set da Rafael Nadal, numero quattro del mondo. In Svezia esce di scena nei quarti di finale per mano di Aleksandr Dolhopolov, che si impone per 6-7 6-3 6-7. Non fa meglio in Germania, dove viene sorpreso da Federico Delbonis. A Toronto viene sconfitto all'esordio da Pablo Carre\u00f1o Busta, mentre a Cincinnati nel terzo turno da Y\u016bichi Sugita. Agli US Open viene sconfitto in rimonta in quattro set da Lu Yen-hsun. Si presenta a Chengdu per difendere il titolo, ma esce di scena nel secondo turno battuto da Denis Istomin. A Pechino non va oltre il secondo turno sconfitto da Rafael Nadal, mentre a Shanghai viene sorpreso da Stefanos Tsitsipas. Nel torneo di Vienna e Parigi viene eliminato da Jo-Wilfried Tsonga e da Pablo Cuevas. Disputa la Next Gen Finals da numero 44 del mondo, dove non supera il girone riuscendo a vincere un solo match su tre disputati.\n2018: vittoria di un Masters 1000 e a ridosso della Top 10.\nInizia la stagione con la partecipazione al torneo di Auckland dove, dopo avere estromesso Y\u016bichi Sugita e Pablo Cuevas, viene sconfitto nei quarti di finale da Juan Mart\u00edn del Potro, testa di serie numero due, per 6-7 3-6. Agli Australian Open si impone su Peter Polansky per 7-6 7-6 6-4, per poi venire estromesso da del Potro per 4-6 6-7 7-6 4-6. A Rotterdam viene eliminato all'esordio da Philipp Kohlschreiber per 6-3 6-7 6-7. A Marsiglia, il 25 febbraio, vince il suo secondo titolo in carriera imponendosi in finale su Lucas Pouille con il punteggio di 7-6 3-6 7-5. Nel corso del torneo sconfigge in due set nell'ordine Ruben Bemelmans, Mi\u0161a Zverev, Julien Benneteau e Tom\u00e1\u0161 Berdych. Nel torneo di Dubai si arrende a Pouille nel secondo turno in tre set. A Indian Wells cede a Evgenij Donskoj per 3-6 6-1 6-7, mentre a Miami a Kevin Anderson nel secondo turno per 6-4 2-6 3-6. Tuttavia, in quest'ultimo torneo, raggiunge la sua prima finale in doppio in coppia con Andrej Rubl\u00ebv, ma senza riuscire ad aggiudicarsi il titolo dovendo arrendersi per nel terzo set alla coppia americana Mike Bryan/Bob Bryan. A Monte Carlo, dopo avere sconfitto in due set Thanasi Kokkinakis e Gilles Simon, esce di scena per mano di Rafael Nadal, testa di serie numero uno, per 3-6 2-6. Nemmeno a Barcellona fa meglio, in quanto cede a David Goffin. A Madrid viene estromesso nel primo turno da Du\u0161an Lajovi\u0107. Agli Internazionali d'Italia viene sconfitto in un match complicato da Philipp Kohlschreiber, che si impone per 5-7 7-67 66-7. Nel Roland Garros raggiunge il quarto turno dopo avere sconfitto Andreas Haider-Maurer, Guillermo Garc\u00eda L\u00f3pez e Lucas Pouille, per poi venire estromesso al quinto set da Alexander Zverev, numero tre del mondo e due del seeding. Raggiunge i quarti di finale a Halle, dove tra gli altri sconfigge Kei Nishikori; \u00e8 eliminato da Roberto Bautista Agut. A Wimbledon viene nettamente sconfitto nel quarto turno da Novak \u0110okovi\u0107, futuro campione e numero dodici del mondo. Il russo precedentemente aveva eliminato in ordine David Ferrer, Marcos Baghdatis e Frances Tiafoe. Nel torneo di Washington viene sconfitto da Denis Kudla. Sorprendentemente si spinge fino alla semifinale nel Master 1000 di Montreal dove, dopo avere prevalso su Filip Krajinovi\u0107, Pablo Carre\u00f1o Busta, John Isner e Robin Haase, cede a Rafael Nadal per 6-7 4-6. Nel torneo di Cincinnati viene eliminato nel terzo turno da Marin \u010cili\u0107 per 6-7 6-3 4-6. Agli US Open estromette facilmente Albert Ramos Vi\u00f1olas e Lorenzo Sonego, per poi venire sconfitto da Rafael Nadal, futuro semifinalista, con il punteggio di 7-5 5-7 6-7 6-7. A Pietroburgo viene sconfitto nel primo turno da Stan Wawrinka con un doppio tie-break. A Pechino soccombe nel secondo turno a Juan Mart\u00edn del Potro. Nel torneo di Shanghai cede nel secondo turno a Stefanos Tsitsipas. Il 21 ottobre si aggiudica il terzo titolo in carriera, la Kremlin Cup; testa di serie numero tre, riceve un \"bye\" al primo turno e si impone su Luk\u00e1\u0161 Rosol, Mirza Ba\u0161i\u0107, Daniil Medvedev e, in finale, Adrian Mannarino. Nel torneo di Vienna elimina Dennis Novak prima di venire nettamente sconfitto da Kei Nishikori. Raggiunge la seconda finale di un Master 1000, la prima in singolare, a Parigi, dove sconfigge in ordine Filip Krajinovi\u0107 per 7-5 6-2; Matthew Ebden per 6-2 2-0 a causa del ritiro dell'australiano; John Isner, per 6-4 6-7 7-6; Alexander Zverev, numero cinque del mondo, per 6-1 6-2 e Dominic Thiem, numero sette del mondo, per 6-4 6-1. In finale superer\u00e0 il numero uno del mondo, Novak \u0110okovi\u0107, aggiudicandosi il primo Masters 1000 in carriera. Grazie ai punti ottenuti raggiunge l'11\u00aa posizione del ranking.\n2019: quarti di finale al Roland Garros, ingresso e uscita dalla top 10.\nInizia la stagione a Doha, sconfitto al primo turno da Stan Wawrinka. Nel primo Slam raggiunge per la prima volta in carriera il terzo turno, fermato da Roberto Bautista Agut in tre set. In Coppa Davis conquista due punti fondamentali contro la Svizzera, vincendo entrambi i suoi incontri di singolare. Subisce poi tre sconfitte consecutive a Sofia da Matteo Berrettini, a Rotterdam da Tallon Griekspoor e a Dubai da Nikoloz Basila\u0161vili. Torna alla vittoria ad Indian Wells, dove dopo un bye al primo turno batte Feliciano L\u00f3pez, Andrej Rubl\u00ebv e il numero nove del mondo John Isner, prima di arrendersi nei quarti di finale a Rafael Nadal. Non riesce a ripetersi invece a Miami, dove viene sorpreso all'esordio da Jordan Thompson.\nInizia la stagione su terra con tre sconfitte a Monte Carlo, Barcellona e Monaco. A Madrid riesce a battere Jaume Munar prima di cedere a Fernando Verdasco. A Roma raggiunge gli ottavi di finale superando Lorenzo Sonego e Roberto Bautista Agut, ma ancora una volta \u00e8 Verdasco ad avere la meglio. Nella seconda prova \"Slam\", il Roland Garros, raggiunge per la prima volta in carriera i quarti di finale, grazie alle vittorie su Cedrik-Marcel Stebe, la wild-card Gregoire Barrere, Martin Kli\u017ean e Juan Mart\u00edn del Potro, n\u00b09 del mondo e settimo top 10 da lui sconfitto in carriera. A impedirgli l'accesso in semifinale \u00e8 Dominic Thiem, n\u00b04 del mondo e finalista nelle edizioni 2018 e 2019 del torneo, che lo supera in tre set. Il risultato ottenuto a Parigi gli spalanca le porte della top 10, dove il 10 giugno si issa alla posizione n\u00b09.\nLa stagione su erba si apre con una sconfitta a Stoccarda per mano di Berrettini, sconfitta che si ripete una settimana pi\u00f9 tardi nei quarti di finale ad Halle. A Wimbledon non va oltre il terzo turno, eliminato da Bautista Agut in tre set. Nonostante la sconfitta precoce riesce a migliorare il suo best ranking alla posizione numero otto. Inizia la stagione sul cemento a Washington, sconfitto all'esordio da Jo-Wilfried Tsonga. A Montreal batte in sequenza Stan Wawrinka, F\u00e9lix Auger-Aliassime e Alexander Zverev, numero sette del mondo, per raggiungere la sua prima semifinale stagionale. Nel penultimo atto viene per\u00f2 eliminato dal connazionale Daniil Medvedev. Non riesce a ripetersi a Cincinnati, dove non va oltre il terzo turno fermato da Lucas Pouille. Nell'ultimo Slam stagionale viene sconfitto al primo turno da Vasek Pospisil con il punteggio di 6-4, 5-7, 5-7, 6-4, 3-6. Dopo due settimane di riposo torna in campo a San Pietroburgo, ma viene subito eliminato da Jo\u00e3o Sousa.\nIl tour asiatico inizia a Pechino con la seconda semifinale stagionale, raggiunta grazie ai successi su Pablo Cuevas, J\u00e9r\u00e9my Chardy e Fabio Fognini. A fermarlo \u00e8 Dominic Thiem in tre set. A Shanghai, dopo un bye al primo turno, batte Taylor Fritz in due set, prima di cedere a Fognini con il punteggio di 6-3, 7-5. Non riesce a difendere il titolo dell'anno precedente a Mosca, fermato nei quarti di finale da Andreas Seppi. Raggiunge poi i quarti anche a Vienna, eliminato da Diego Schwartzman. Torna quindi a Bercy per difendere il titolo dell'anno precedente, ma dopo un bye al primo turno viene sconfitto da Jan-Lennard Struff con il punteggio di 6(5)-7, 6-3, 5-7. Questa sconfitta lo fa precipitare alla posizione numero diciassette del ranking. Nel torneo di doppio, in coppia con Andrej Rubl\u00ebv, riesce a raggiungere la finale perdendo poi contro Pierre-Hugues Herbert e Nicolas Mahut con il punteggio di 6-4, 6-1.\n2020.\nInizia il 2020 ad Auckland come testa di serie n.3,venendo eliminato sorprendentemente al primo turno dal tennista di casa John Millman in tre set. Agli Australian Open riconferma la prestazione della passata edizione raggiungendo il terzo turno. Al debutto sconfigge il qualificato spagnolo Villela-Martinez, nel secondo turno sconfigge in cinque set lo svedese Mikael Ymer (6-2,2-6,6-4,3-6,7-68) ma la sua corsa si arresta contro Nick Kyrgios, sempre in cinque set, dopo avere rimontato da una situazione di svantaggio di 2-0 (2-6,65-7,7-66,7-67,68-7)"}
{"id": "4720367", "revid": "767487", "url": "https://it.wikipedia.org/wiki?curid=4720367", "title": "Sarto per signora (film)", "text": "Sarto per signora (\"A Lady's Tailor\") \u00e8 un cortometraggio muto del 1919 diretto da Ray Grey e Erle C. Kenton.\nDistribuzione.\nDistribuito dalla Famous Players-Lasky Corporation, usc\u00ec il 7 dicembre 1919 negli Stati Uniti; in Italia nel 1925.\nLuoghi delle riprese.\nIl film venne girato a Santa Monica, in California."}
{"id": "4720370", "revid": "486946", "url": "https://it.wikipedia.org/wiki?curid=4720370", "title": "A Lady's Tailor", "text": ""}
{"id": "4720373", "revid": "640277", "url": "https://it.wikipedia.org/wiki?curid=4720373", "title": "Ugo Adinolfi", "text": "Biografia.\nOriginario di Salerno, diplomatosi al Centro sperimentale di cinematografia di Roma, \u00e8 stato un attore caratterista o di secondo piano presente in una cinquantina di film italiani. Da sottolineare \u00e8 la sua parte nel film \"Un amore oggi\" di Edoardo Mulargia\nHa chiuso col cinema intorno al 1975. Negli anni successivi, ottenuta una laurea in scienze politiche e una in giurisprudenza, fu un impiegato e dirigente ministeriale. \nEra il padre del giornalista e politico Mario Adinolfi."}
{"id": "4720374", "revid": "599013", "url": "https://it.wikipedia.org/wiki?curid=4720374", "title": "Giovanni Rossi (calciatore)", "text": "Caratteristiche tecniche.\nMancino di piede, \u00e8 stato schierato a inizio carriera come interno di centrocampo. Si \u00e8 poi convertito al ruolo di terzino sinistro, e pu\u00f2 giocare anche come difensore centrale. \u00c8 dotato di senso dell'anticipo e buona tecnica individuale.\nCarriera.\nCresce nelle giovanili della , dove entra all'et\u00e0 di 10 anni, ed esordisce in prima squadra nel campionato di Serie C2 2002-2003. Nella stagione successiva viene prestato al Carpenedolo, con cui ottiene la promozione in Serie C2 giocando da titolare; rientrato a Cremona, non viene mai impiegato, e nel gennaio 2005 si trasferisce in prestito al Palazzolo, in Serie C2.\nNella stagione 2005-2006 torna in forza alla Cremonese, nel frattempo promossa in Serie B, e vi ritrova continuit\u00e0 di impiego: colleziona 29 presenze e una rete, contro il , non sufficienti ad evitare la retrocessione. Rossi rimane nella serie cadetta, trasferendosi in compartecipazione al neopromosso Spezia: qui rimane per una stagione e mezza, condizionata da problemi fisici, che limitano a 27 le sue presenze in campionato.\nNel gennaio 2008 viene riscattato definitivamente dalla Cremonese, con cui manca la promozione in Serie B perdendo la finale play-off contro il . Rimane ai grigiorossi fino al 2011, disputando altre tre stagioni in Lega Pro Prima Divisione, e nell'ottobre 2011, da svincolato, firma per il Darfo Boario, in Serie D, espressamente richiesto dall'allenatore Gianpietro Piovani. Dopo un'altra stagione in Serie D con l'AlzanoCene, nell'estate 2013 passa al Piacenza, sempre nella massima categoria dilettantistica e allenato da William Viali che era stato suo compagno di squadra nella Cremonese. Al termine della stagione, dopo il raggiungimento del terzo posto e l'eliminazione ai play-off, viene lasciato libero dalla societ\u00e0. Si accasa quindi all'Orceana, squadra del paese natale militante nel campionato di Eccellenza, di cui diventa capitano e con cui ottiene la salvezza ai play-out."}
{"id": "4720376", "revid": "125394262", "url": "https://it.wikipedia.org/wiki?curid=4720376", "title": "Gisant", "text": "Un gisant (pronuncia: \"jis\u00e0n\"//\u0292i.z\u0251\u0303/) \u00e8 una scultura funeraria dell'arte cristiana raffigurante un personaggio sdraiato (contrapposto all'\"orante\") supino, vivo o addormentato (contrapposto al \"transi\"). Quando \u00e8 presente, costituisce l'elemento principale della decorazione di una tomba. Per estensione, un gisant inciso o scolpito in basso o altorilievo su una pietra tombale pu\u00f2 ugualmente rappresentare l'effigie di un grande personaggio.\nEtimologia.\n\"Gisant\" \u00e8 il participio presente del verbo francese \"g\u00e9sir\": star sdraiato, disteso (in genere malato o morto). Lo stesso verbo \u00e8 impiegato nella formula francese \u00ab\"ci-g\u00eet\"\u00bb (qui riposa).\nEvoluzione dello stile.\nI gisant pi\u00f9 antichi, realizzati nella pietra, rappresentano il personaggio stante, come mostra il modo con cui \u00e8 resa la caduta delle pieghe degli abiti. A partire dal XIII secolo vengono realizzati a volte nei materiali pi\u00f9 preziosi (bronzo dorato o smaltato). Da allora in poi, il personaggio \u00e8 raffigurato sdraiato, ma vivente, supino, eccezion fatta per i cavalieri inglesi del XIII e XIV secolo rappresentati \"in movimento\" (sdraiati sul fianco, gambe incrociate e nell'atto di sguainare le spade). Nel Medioevo, per far fronte alla difficolt\u00e0 di conservare i corpi durante il loro trasporto, li si priva delle viscere e si procede all'ablazione del cuore. In questo caso, viscere e cuore vengono sepolti separatamente dal resto del corpo e per ciascuna di queste sepolture si realizza un gisant differente: gisant di viscere per la sepoltura delle viscere, gisant del cuore per la sepoltura del cuore e gisant del corpo per la sepoltura del resto del corpo. Questi differenti tipi di gisant si riconoscono perch\u00e9 la statua del defunto tiene in una mano un sacchetto (nel caso della sepoltura delle viscere), o un cuore o un piccolo sacchetto destinato a contenerlo nella mano sinistra poggiata sul petto all'altezza del cuore. Nel corso dell'ultimo terzo del XIV secolo verranno rappresentati dei cadaveri realistici, i cosiddetti \"transi\" (dal francese \"transi\": transizione).\nIl gisant pu\u00f2 raffigurare sia il personaggio stesso, in genere raffigurato in un atteggiamento pio (con le mani giunte, come per pregare, o mentre legge un libro sacro), regale (una mano tiene lo scettro regale) o di riposo, cos\u00ec come il Cristo."}
{"id": "4720386", "revid": "438678", "url": "https://it.wikipedia.org/wiki?curid=4720386", "title": "Latte Miele", "text": ""}
{"id": "4720387", "revid": "287204", "url": "https://it.wikipedia.org/wiki?curid=4720387", "title": "Serhij Sednjev", "text": "\u00c8 indicato anche con la variante russa del suo nome, \u0421\u0435\u0440\u0433\u0435\u0439 \u0410\u043d\u0430\u0442\u043e\u043b\u044c\u0435\u0432\u0438\u0447 \u0421\u0435\u0434\u043d\u0435\u0432 (Sergej Anatol'evi\u010d Sednev).\nBiografia.\nIn Coppa del Mondo esord\u00ec il 17 gennaio 2004 a Ruhpolding (67\u00b0), ottenne il primo podio il 13 dicembre 2007 a Pokljuka (3\u00b0) e la prima vittoria il 21 gennaio 2010 ad Anterselva.\nIn carriera prese parte a due edizioni dei Giochi olimpici invernali, (22\u00b0 nella sprint, 10\u00b0 nell'inseguimento, 21\u00b0 nella partenza in linea, 68\u00b0 nell'individuale, 8\u00b0 nella staffetta) e (44\u00b0 nella sprint, 54\u00b0 nell'inseguimento), e a quattro dei Campionati mondiali, vincendo una medaglia.\nDisput\u00f2 la sua ultima gara di Coppa del Mondo il 3 dicembre 2014 a \u00d6stersund (83\u00ba in individuale) e nello stesso mese annunci\u00f2 il ritiro dalle competizioni. Il 12 gennaio 2015 \u00e8 stato sospeso dall'Unione Internazionale Biathlon poich\u00e9 risultato positivo a un test antidoping effettuato il 22 gennaio 2013 ad Anterselva, con decorrenza della squalifica dal 15 dicembre 2014.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nIN = individuale"}
{"id": "4720388", "revid": "104458", "url": "https://it.wikipedia.org/wiki?curid=4720388", "title": "Serhiy Sednev", "text": ""}
{"id": "4720389", "revid": "104458", "url": "https://it.wikipedia.org/wiki?curid=4720389", "title": "Sergej Sednev", "text": ""}
{"id": "4720390", "revid": "767487", "url": "https://it.wikipedia.org/wiki?curid=4720390", "title": "Carleton Scott", "text": "Carriera.\nDopo tre stagioni alla University of Notre Dame, ha disputato 6 partite in LEB Oro con il C\u00e1ceres. Si \u00e8 poi trasferito ai G\u00fcssing Knights in \u00d6sterreichische Basketball Bundesliga, con cui ha disputato 27 incontri.\nNel 2012-13 i Brooklyn Nets lo inseriscono nel roster dei Springfield Armor, formazione della NBA D-League, lega di sviluppo della NBA. Successivamente, dalla stagione 2013-2014, \u00e8 in Serie A con la maglia della Juvecaserta rimanendovi per due stagioni.\nNel 2015 firma con la formazione belga del Antwerp Giants (Ligue Ethias) dove raggiunge la terza posizione in campionato e i quarti di finale di FIBA Europe Cup. Nel 2016 si trasferisce nuovamente in Italia ingaggiato dalla Pallacanestro Trapani in Serie A2."}
{"id": "4720391", "revid": "104458", "url": "https://it.wikipedia.org/wiki?curid=4720391", "title": "Sergei Sednev", "text": ""}
{"id": "4720392", "revid": "104458", "url": "https://it.wikipedia.org/wiki?curid=4720392", "title": "Sergey Sednev", "text": ""}
{"id": "4720393", "revid": "104458", "url": "https://it.wikipedia.org/wiki?curid=4720393", "title": "Serguei Sednev", "text": ""}
{"id": "4720394", "revid": "123679017", "url": "https://it.wikipedia.org/wiki?curid=4720394", "title": "Kobe Shinbun", "text": "Il \u00e8 un quotidiano giapponese pubblicato a K\u014dbe.\nVenne fondato nel febbraio 1898 ed \u00e8 un giornale di area liberale. Tra il 1956 ed il 1959 vi ha lavorato l'artista giapponese Tadanori Yokoo."}
{"id": "4720395", "revid": "767487", "url": "https://it.wikipedia.org/wiki?curid=4720395", "title": "Cani e biplani", "text": "Cani e biplani (\"The Love Egg\") \u00e8 un cortometraggio muto del 1921 diretto da Erle C. Kenton.\nDistribuzione.\nIl film venne distribuito negli Stati Uniti l'11 settembre 1921 dalla \"Educational Film Exchanges\"; in Italia arriv\u00f2 nel 1926 distribuito dalla \"Marmeid\"."}
{"id": "4720397", "revid": "741067", "url": "https://it.wikipedia.org/wiki?curid=4720397", "title": "The Love Egg", "text": ""}
{"id": "4720399", "revid": "323742", "url": "https://it.wikipedia.org/wiki?curid=4720399", "title": "Legittimo erede", "text": ""}
{"id": "4720401", "revid": "154893", "url": "https://it.wikipedia.org/wiki?curid=4720401", "title": "Conf\u00e9d\u00e9ration Mondiale des Activit\u00e9s Subaquatiques", "text": ""}
{"id": "4720405", "revid": "599013", "url": "https://it.wikipedia.org/wiki?curid=4720405", "title": "The Will o' the Wisp", "text": ""}
{"id": "4720411", "revid": "767487", "url": "https://it.wikipedia.org/wiki?curid=4720411", "title": "The Will o' the Wisp (film 1914)", "text": "The Will o' the Wisp \u00e8 un film muto del 1914 diretto da Henry Otto.\nTrama.\nDopo che Larry Thorn si \u00e8 battuto in duello per Julia Rider, la sua fidanzata, con uno dei suoi spasimanti, questa lo lascia. Larry, allora, decide di andare a vivere nel deserto: cambia i suoi vestiti con quelli di un barbone e si costruisce una capanna. Conosce una ragazza del posto, Hazel, soprannominata The Will o' the Wisp, alla quale salva la vita. Il padre di lei, la vende a un tipo che ha promesso di sposarla. Ma l'uomo si rivela un vero mascalzone e Larry salva di nuovo la ragazza anche da quel triste destino: durante un'inondazione, Larry cerca di porli in salvo tutti e due, ma l'uomo non ce la fa e muore, mentre Hazel riesce a salvarsi.\nProduzione.\nIl film fu prodotto dalla Balboa Amusement Producing Company. Venne girato a Long Beach, la citt\u00e0 californiana dove aveva la sua sede la casa di produzione.\nDistribuzione.\nDistribuito dalla Box Office Attractions Company, il film - presentato da William Fox - usc\u00ec nelle sale cinematografiche statunitensi il 21 settembre 1914."}
{"id": "4720412", "revid": "287204", "url": "https://it.wikipedia.org/wiki?curid=4720412", "title": "Rune Bratsveen", "text": "Biografia.\nIn Coppa del Mondo ha esordito il 29 novembre 2007 a Kontiolahti (40\u00b0) e ha ottenuto la prima vittoria, nonch\u00e9 primo podio, il 4 gennaio 2006 a Oberhof (3\u00b0).\nIn carriera ha preso parte a due edizioni dei Campionati mondiali, vincendo due medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "4720413", "revid": "104458", "url": "https://it.wikipedia.org/wiki?curid=4720413", "title": "Rune Brattsveen", "text": ""}
{"id": "4720414", "revid": "1543377", "url": "https://it.wikipedia.org/wiki?curid=4720414", "title": "Rafael Adame", "text": "Biografia.\nNel 1923 si trasfer\u00ec a Citt\u00e0 del Messico per studiare al Conservatorio Nazionale di Musica. Fra le figure principali nella formazione e nella maturazione artistica di Adame vi fu Juli\u00e1n Carrillo, il pi\u00f9 autorevole teorico dello scenario musicale messicano (fra i teorizzatori del sistema microtonale) e fondatore del \"Gruppo 13\", cui lo stesso Adame entrer\u00e0 a far parte. Nel dicembre 1924 divenne il primo chitarrista a diplomarsi in un conservatorio messicano. Proseguendo la sua approfondita formazione, nel 1929 consegu\u00ec anche i diplomi in violoncello e composizione.\nAgli anni '20 risalgono alcune composizioni di Adame di notevole importanza, in quanto si tratta dei primi lavori di musica microtonale (\"Capricho\", preludi \"Transici\u00f3n\" e \"Arm\u00f3nico 7\") scritti per chitarra. Nel 1930 compose la sua principale opera, un \"Concierto\" per chitarra e orchestra che risulta ad oggi essere il primo del XX secolo. Al 1929 risale un \"Concertino\" per violoncello e orchestra. Nella sua musica chitarristica, Adame si fa interprete di un moderato nazionalismo musicale, molto diffuso in Messico a quei tempi, che mirava ad un inglobamento - all'interno di una musica indubbiamente \"colta\" - dei materiali musicali della tradizione popolare messicana; risulta significativa da questo punto di vista l'amicizia di Adame con Manuel Ponce. Un esempio di questa riuscita sintesi \u00e8 il suo \"Cuarteto No. 1 estilo \u201cMariache\"\".\nCome concertista continu\u00f2 ad esibirsi molti anni nelle pi\u00f9 importanti manifestazione musicali del paese. Nel 1959 sub\u00ec un grave attacco cardiaco che peggior\u00f2 molto le sue condizioni; mor\u00ec nel 1963.\nIl \"Concierto Cl\u00e1sico\".\nIl concerto per chitarra e orchestra \u00e8 rimasto per molti decenni in totale oblio, come tutta l'opera del suo compositore. Una fortunata esibizione del 1997 del chitarrista Manuel Rubio lo impose all'attenzione dei musicologi, venendo riconosciuto come il primo esempio di concerto per chitarra e orchestra composto nel XX secolo - \"primato\" che prima veniva attribuito al \"Concerto in Re op.99\" di Mario Castelnuovo-Tedesco (1939). Adame stesso ne diede la prima esecuzione pubblica nel luglio 1930. Nelle diverse occasioni in cui ripropose la sua composizione, la present\u00f2 con titoli differenti; quello comunemente utilizzato per identificarla \u00e8 \"Concierto Cl\u00e1sico\"."}
{"id": "4720419", "revid": "599013", "url": "https://it.wikipedia.org/wiki?curid=4720419", "title": "Maksim Maksimov", "text": "Biografia.\nIn Coppa del Mondo esord\u00ec il 16 marzo 2001 a Oslo Holmenkollen (40\u00b0) e ottenne l'unica vittoria, nonch\u00e9 unico podio, il 14 dicembre 2008 a Hochfilzen.\nIn carriera prese parte a tre edizioni dei Campionati mondiali, vincendo tre medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "4720420", "revid": "104458", "url": "https://it.wikipedia.org/wiki?curid=4720420", "title": "Maxim Maximov", "text": ""}
{"id": "4720421", "revid": "104458", "url": "https://it.wikipedia.org/wiki?curid=4720421", "title": "Maxim Maksimov", "text": ""}
{"id": "4720425", "revid": "716642", "url": "https://it.wikipedia.org/wiki?curid=4720425", "title": "Vic Nurenberg", "text": "Biografia.\nNel 1956 sposa Paulette Pietri a Nizza dalla quale ha un figlio, Patrick.\nDopo essersi ritirato dal calcio ha lavorato per quattro anni in un casino di Nizza, in seguito diviene proprietario del bar nizzardo \"Lestaminet chez Vic\".\nCarriera.\nClub.\nDurante la sua carriera veste le divise di Progr\u00e8s Niedercorn, Nizza, Sochaux, Olympique Lione, Bastia e Spora Lussemburgo, dove svolge il ruolo di giocatore-allenatore.\nCon il Nizza vince quattro tornei nazionali e due coppe di Francia partecipando a due edizioni della Coppa dei Campioni: si fa notare in quella del 1960, realizzando la sua prima rete internazionale il 26 agosto del 1959 contro lo Shamrock Rovers (3-2) e segnando una storica tripletta al il 4 febbraio del 1960, che consente ai francesi di superare gli avversari per 3-2. Nel ritorno gli spagnoli s'impongono per 4-0 estromettendo il Nizza dalla competizione.\nNazionale.\nIl 12 novembre del 1950 esordisce in Nazionale contro il Belgio (2-2). Il 17 giugno del 1951 firma la sua prima rete contro l'Austria (5-3). Partecipa alle Olimpiadi di Helsinki 1952. Il 26 ottobre 1958 gioca la sua prima ed unica partita da capitano contro la Francia (1-3). Totalizza 19 presenze e 5 reti."}
{"id": "4720433", "revid": "1776051", "url": "https://it.wikipedia.org/wiki?curid=4720433", "title": "Hockey Club Pustertal-Val Pusteria 2012-2013", "text": "Questa pagina contiene i dati relativi alla stagione hockeystica 2012-2013 della societ\u00e0 di hockey su ghiaccio HC Val Pusteria."}
{"id": "4720441", "revid": "287204", "url": "https://it.wikipedia.org/wiki?curid=4720441", "title": "Malmo Arena", "text": ""}
{"id": "4720444", "revid": "682087", "url": "https://it.wikipedia.org/wiki?curid=4720444", "title": "Erede presunto", "text": ""}
{"id": "4720447", "revid": "481666", "url": "https://it.wikipedia.org/wiki?curid=4720447", "title": "Neva Gerber", "text": "Biografia.\nNata ad Argenta, nell'Illinois, l'8 dicembre 1891, da S. Nelson Gerber e Jean Pullman, si trasfer\u00ec a Los Angeles con la madre dopo la separazione dei genitori. Studi\u00f2 presso le suore, nel collegio dell'Immaculate Heart. Dopo la morte del padre, venne affidata dalla madre a un tutore legale.\nInizi\u00f2 la sua carriera cinematografica all'epoca del cinema muto. Fu una delle pi\u00f9 prolifiche attrici di serial: debutt\u00f2 nel 1912 recitando nei cortometraggi della Kalem Company. Recit\u00f2 soprattutto in pellicole western, avventurose e di azione. Nella sua carriera, durata fino al 1930, si contano oltre cento e trenta film.\nSi spos\u00f2 quattro volte, la prima delle quali - dal luglio 1913 al febbraio 1914 - con l'attore Arthur Millett. Nel 1915, si fidanz\u00f2 con il famoso regista William Desmond Taylor ma i due non si sposarono mai perch\u00e9, se pur separata da Millett, l'attrice non aveva ancora divorziato da lui. Divorzi\u00f2 solo nel 1920 e, nel febbraio del 1922, Taylor venne ucciso, vittima di uno dei pi\u00f9 misteriosi e famosi omicidi di Hollywood. Dopo due altri matrimoni, Neva Gerber spos\u00f2 l'impresario William Munchoff; il loro matrimonio dur\u00f2 fino alla morte di lui, nel 1960.\nNeva Gerber mor\u00ec a 82 anni, il 2 gennaio 1974, a Palm Springs in seguito a una trombosi."}
{"id": "4720448", "revid": "121354847", "url": "https://it.wikipedia.org/wiki?curid=4720448", "title": "I bottoni di Napoleone", "text": "I bottoni di Napoleone. Come 17 molecole hanno cambiato la storia (\"Napoleon's Buttons\") \u00e8 un saggio di Penny Le Couteur e Jay Burreson, due chimici americani.\nIl titolo del libro si riferisce ad una leggenda, illustrata nelle prime pagine del libro, che cerca di spiegare una delle cause che portarono alla sconfitta di Napoleone Bonaparte durante la campagna di Russia. Secondo questa leggenda, le rigide temperature invernali della Russia di inizio '800, disgregarono i bottoni di stagno delle uniformi della Grande Armata, impedendo ai soldati di resistere al freddo. La trasformazione fisica, nota come \"peste dello stagno\", \u00e8 per\u00f2 molto lenta (avviene circa in 18 mesi) durata ben pi\u00f9 lunga dell'intera campagna napoleonica (7 mesi), per questo motivo si parla di una leggenda. Con un fondo di verit\u00e0 o meno, questa leggenda mostra che la storia dell'uomo pu\u00f2 essere influenzata dalla scienza e dalla tecnologia.\nTema.\nI 17 capitoli del libro raccontano di come 17 gruppi di molecole, perlopi\u00f9 organiche, abbiano influenzato la storia o come queste influenzino la nostra vita quotidiana. Nel primo capitolo si parla della chimica e della storia di alcune spezie: il pepe, la noce moscata e i chiodi di garofano. Nel secondo si parla dell'acido ascorbico e dello scorbuto. Nel terzo capitolo si indaga sulla storia dello zucchero. Il quarto capitolo \u00e8 dedicato alla cellulosa e alla rivoluzione industriale. Nel quinto si raccontano gli effetti dei nitroderivati sulla guerra. Il sesto \u00e8 incentrato sulla seta e il nailon. Il settimo capitolo concerne gli usi del fenolo. L'ottavo svela i segreti della gomma e dell'isoprene. Nel nono capitolo si parla dei coloranti, quali l'indaco dei blue jeans, la porpora di Tiro delle toghe degli imperatori e la crocina che rende giallo lo zafferano, ma anche altri. Nel decimo di quei farmaci che hanno cambiato la medicina, come l'aspirina e le penicilline. L'undicesimo capitolo spiega la storia della pillola anticoncezionale. Il dodicesimo parla di erbe e alcaloidi. Il capitolo tredicesimo racconta il rapporto tra chimica e storia a riguardo della morfina, nicotina e caffeina. Il quattordicesimo capitolo parla di olivi e acido oleico. Il quindicesimo svela i segreti del sale. Nel sedicesimo si parla largamente di clorocarburi. Nell'ultimo capitolo, il diciassettesimo, ci si concentra sulla chinina e la malaria."}
{"id": "4720450", "revid": "110157", "url": "https://it.wikipedia.org/wiki?curid=4720450", "title": "Fago del Soldato", "text": "Fago del Soldato \u00e8 un villaggio turistico di piccole dimensioni della Sila situato a circa 5\u00a0km da Camigliatello Silano, nel comune di Celico. Immerso tra rigogliosi boschi di pino laricio e faggio a 1450 metri di quota, l'attuale insediamento turistico ospita la Base Logistica \"Camigliatello Silano\" dell'Esercito Italiano. \nStoria.\nLa leggenda narra che la localit\u00e0 deve il suo nome al rinvenimento, nel luogo ove ora \u00e8 ubicato il villaggio, del corpo di un militare impiccato ad un faggio dai briganti del luogo. Agli inizi del '900 fu la prima localit\u00e0 silana ad essere abitata da un gruppo di tagliaboschi e ne conserva ancora le tipiche costruzioni in legno.\nProdotti caratteristici.\nNella stagione di raccolta, il villaggio diviene un centro di smercio di funghi freschi. "}
{"id": "4720451", "revid": "828441", "url": "https://it.wikipedia.org/wiki?curid=4720451", "title": "Spirito Tour", "text": "Lo Spirito Tour \u00e8 stata una tourn\u00e9e della rockband fiorentina Litfiba, partita alla fine del febbraio '95 e proseguita in Italia e all'estero fino al settembre dello stesso anno.\nDopo l'esperienza del tour di Terremoto, che raccolse grandi successi ovunque, ma che aveva un po' esasperato gli animi del pubblico e della stessa band, venne automatico approcciarsi alla nuova esperienza con pi\u00f9 solarit\u00e0 e meno tensione. Lo stesso album era un'apertura verso l'esterno, un modo meno duro di comunicare, senza provocazioni, cercando semplicemente di essere s\u00e9 stessi. Lo show era diviso in due parti e nelle due ore di concerto si passava spesso da atmosfere molto elettriche ad altre completamente acustiche e pi\u00f9 riflessive, due aspetti che rispecchiavano il modo dell'epoca della band di vivere il rock, che permetteva di scegliere, come sempre in piena liberta', se indirizzarsi nell'una o nell'altra direzione.\nDa un'intuizione del frontman della band, Piero Pel\u00f9, nacque l'idea di dare testimonianza di quello che fossero i Litfiba, attraverso la realizzazione di un docufilm in bianco e nero, che mostrasse la band al di fuori del palco; durante le prove, nei backstage e sulle strade durante una tappa e l'altra del tour. Senza tralasciare di mostrare il pubblico prima, durante e dopo i concerti. Per questo progetto il cantante si avvalse della collaborazione del fotografo Alex Majoli, gi\u00e0 autore della copertina del disco e di un reportage fotografico effettuato durante il Terremoto Tour, che diede poi vita al booklet abbinato all'edizione speciale dell'album live Colpo di coda. Il video documentario venne pubblicato in VHS col titolo \"Lacio Drom - Lo Spirito in Tour 1995\" nell'autunno '95 e al quale venne abbinato l'omonimo cd comprendente la rimasterizzazione dei singoli dell'album di Spirito da parte di Tim Palmer e alcuni brani live tratti dalla data di Modena.\nLa formazione della band vide il debutto dal vivo del nuovo bassista Daniele Bagni, in sostituzione di Roberto Terzani che non partecip\u00f2 alla registrazione del disco, ma che venne richiamato appositamente per il tour e pass\u00f2 alla seconda chitarra. Candelo Cabezas fece qualche apparizione sporadica alle percussioni, rendendo per certi versi il sound del tour simile a quello di El Diablo; mentre per Antonio Aiazzi questa fu la sua ultima tourn\u00e9e come tastierista prima dell'uscita dalla band avvenuta l'anno successivo.\nRispetto al passato, Piero divenne pi\u00f9 tranquillo e consapevole dei suoi mezzi, soprattutto grazie a delle lezioni di canto che prese e grazie alle quali impar\u00f2 a mantenere meglio l'intonazione e a usare il diaframma, cos\u00ec da tirare fuori il timbro naturale senza massacrare la voce e tenere rilassati i muscoli del collo.\nIl tour fu preparato al Palasport di Arezzo, che secondo Piero, \"era tra gli impianti con la peggiore acustica possibile\" e che avrebbe cos\u00ec permesso loro di adattarsi pi\u00f9 facilmente a suonare ovunque. Ad Arezzo si verific\u00f2 un evento curioso, durante i lunghi tempi morti dovuti alla fase di collaudo del palco, dei test del suono e delle luci, Piero decise di approfittarne per tentare di localizzare l'abitazione di Licio Gelli, per provare a strappargli un incontro. Anche grazie alla conoscenza di un giornalista amico di Alex Majoli, incredibilmente i due riuscirono a farsi ricevere e a sottoporlo a un'improbabile intervista. Il breve incontro \u00e8 documentato sulla vhs di Lacio Drom. L'evento attir\u00f2 molto l'attenzione dei giornali e diede cos\u00ec ulteriore risalto alla band e all'imminente tourn\u00e9e che, dopo la prova generale di Arezzo, part\u00ec ufficialmente il 27 febbraio da Parma, davanti a un pubblico di 4.500 persone.\nIl 2 marzo, dopo la data di Genova, fecero tappa a Milano per partecipare alla trasmissione televisiva musicale \"Jammin'\", dove per promuovere la tourn\u00e9e si esibirono con qualche brano live. La band poi si trasfer\u00ec in Sicilia per due date, per poi risalire verso Roma, dove per il concerto al Palaeur li attendevano 10.000 persone.\nAd Assago, dove fu necessario raddoppiare la data, Piero si butt\u00f2 sul pubblico e si ruppe due costole. Fin\u00ec il concerto a fatica e fu costretto a rivolgersi a un pranoterapeuta di Firenze per poter proseguire il tour senza complicazioni. Anche la data di Firenze necessit\u00f2 di un bis, anche se si tenne nel mese di Aprile a quasi un mese di distanza dalla prima. Dopo aver sconfinato per due date a Ginevra e Lugano, la trance italiana si concluse l'11 aprile al vecchio palasport di Livorno.\nNel mese di maggio si svilupp\u00f2 il tour europeo, principalmente in Francia e Germania, dove la EMI tedesca aveva pubblicato il disco, ma anche in Svizzera, Belgio e Austria.\nAd agosto il tour fece ritorno in Italia per fare tappa in alcuni stadi italiani e prosegu\u00ec fino a settembre concludendosi all'ippodromo di Varese. Il concerto del 13 agosto a Latina venne trasmesso in diretta da Radio2.\nAd ottobre usc\u00ec sul mercato la vhs di Lacio Drom e il lavoro venne presentato il 28 ottobre con una proiezione all'Auditorium Rai di Torino, all'interno della rassegna \"\"Parole e note\", che prevedeva inoltre la sera stessa l'esibizione live delle band all'Arena piccola del Palastampa, con un set interamente acustico.\nPer promuovere l'uscita del nuovo lavoro l'esperimento acustico venne poi replicato il mese successivo in occasione della partecipazione al programma televisivo \"105 Night Express\" registrato al Propaganda di Milano.\nL'anno venne chiuso infine con il concerto di Capodanno, al Palatrussardi di Milano, in un evento ribattezzato \"Midnight rock\"\", che vide anche la partecipazione di Pino Daniele e degli Almamegretta, e trasmesso in diretta su Radio 105.\nScaletta.\nNote.\nDurante la trance estiva l'ordine della scaletta venne rivoluzionato, e vide l'aggiunta dei pezzi Cuore di vetro e il brano di chiusura Tex, a discapito di La preda e Onda araba."}
{"id": "4720452", "revid": "729019", "url": "https://it.wikipedia.org/wiki?curid=4720452", "title": "Stazione di Minami-Tama", "text": "La \u00e8 una stazione ferroviaria della citt\u00e0 di Inagi, nell'area suburbana di Tokyo, in Giappone, che serve la linea Nambu della JR East. A breve distanza si trova la stazione di Koremasa dove \u00e8 possibile interscambiare con la linea Seibu Tamagawa.\nStruttura.\nLa stazione, originariamente in superficie, sta venendo gradualmente portata in viadotto, e al momento dispone di un binario in superficie con un marciapiede laterale, e uno su viadotto con un marciapiede laterale. Il termine dei lavori per lo spostamento totale dei binari sul viadotto sono al momento fissati a fine 2013. Sono presenti ascensori, servizi igienici e tornelli automatici con supporto alla biglietteria elettronica Suica, e una biglietteria presenziata."}
{"id": "4720453", "revid": "729019", "url": "https://it.wikipedia.org/wiki?curid=4720453", "title": "Stazione di Nishifu", "text": "La \u00e8 una stazione ferroviaria della citt\u00e0 di Fuch\u016b, nell'area suburbana di Tokyo, in Giappone, che serve la linea Nambu della JR East.\nStruttura.\nLa stazione \u00e8 dotata di un fabbricato viaggiatori sospeso al secondo piano e, a livello del terreno, di due binari passanti con marciapiedi laterali. Sono presenti ascensori, scale mobili, servizi igienici e tornelli automatici con supporto alla biglietteria elettronica Suica, una biglietteria presenziata e un convenience store \"NEWDAYS\" appartenente al franchising della JR East."}
{"id": "4720454", "revid": "729019", "url": "https://it.wikipedia.org/wiki?curid=4720454", "title": "Stazione di Yaho", "text": "La \u00e8 una stazione ferroviaria della citt\u00e0 di Kunitachi, nell'area suburbana di Tokyo, in Giappone, che serve la linea Nambu della JR East.\nStruttura.\nLa stazione \u00e8 dotata di un fabbricato viaggiatori sospeso al secondo piano e, a livello del terreno, di due binari passanti con marciapiedi laterali. Sono presenti ascensori, scale mobili, servizi igienici e tornelli automatici con supporto alla biglietteria elettronica Suica."}
{"id": "4720455", "revid": "729019", "url": "https://it.wikipedia.org/wiki?curid=4720455", "title": "Stazione di Yagawa", "text": "La \u00e8 una stazione ferroviaria della citt\u00e0 di Kunitachi, nell'area suburbana di Tokyo, in Giappone, che serve la linea Nambu della JR East.\nStruttura.\nLa stazione \u00e8 dotata di un fabbricato viaggiatori sospeso al secondo piano e, a livello del terreno, di due binari passanti delimitati alle estremit\u00e0 da due passaggi a livello, con un marciapiede a isola centrale. Sono presenti ascensori, scale mobili, servizi igienici e tornelli automatici con supporto alla biglietteria elettronica Suica."}
{"id": "4720456", "revid": "729019", "url": "https://it.wikipedia.org/wiki?curid=4720456", "title": "Stazione di Nishi-Kunitachi", "text": "La \u00e8 una stazione ferroviaria della citt\u00e0 di Tachikawa, nell'area suburbana di Tokyo, in Giappone, che serve la linea Nambu della JR East.\nStruttura.\nLa stazione \u00e8 dotata di due binari passanti con due marciapiedi laterali collegati da una passerella sopraelevata. Sono presenti ascensori, servizi igienici e tornelli automatici con supporto alla biglietteria elettronica Suica."}
{"id": "4720461", "revid": "256896", "url": "https://it.wikipedia.org/wiki?curid=4720461", "title": "Segnaletica e allestimento della Metropolitana Milanese", "text": ""}
{"id": "4720463", "revid": "439868", "url": "https://it.wikipedia.org/wiki?curid=4720463", "title": "\u00c9cole du Louvre", "text": "L'\u00c9cole du Louvre \u00e8 una scuola superiore di storia dell'arte a Parigi, ospitata nel palazzo del Louvre dove si trova anche l'omonimo museo, al quale la scuola \u00e8 intimamente legata. Fondata nel 1882 per formare i massimi rappresentanti delle istituzioni museali e patrimoniali di Francia, la scuola conserva lo statuto di Grand \u00e9tablissement. L'entrata nella scuola \u00e8 perci\u00f2 subordinata al superamento di un esame preliminare.\nLa scuola \u00e8 un ente indipendente affiliato al ministero della cultura di Francia ed ha un'ottima reputazione per i metodi d'insegnamento che privilegiano il contatto diretto con le opere (attraverso, per esempio, lezioni nei musei) e per avere formato la maggior parte dei curatori e direttori dei musei di Francia.\nLa scuola offre programmi di laurea, master e dottorato, dedicati alla ricerca ma anche all'inserimento professionale nel mondo dell'arte. \u00c8 aperta a studenti stranieri e ha sviluppato una rete di scambi e partnership con prestigiose istituzioni straniere dedite alla storia dell'arte.\nNatura dell'insegnamento.\nLaurea.\nLa laurea triennale prevede un programma denso di studi, destinato a fornire allo studente un panorama globale della storia dell'arte mondiale dalla Preistoria al Novecento. Il percorso di laurea favorisce un approccio universalista della storia dell'arte che non privilegi unicamente la cultura occidentale. Il percorso, rigorosamente cronologico, \u00e8 distribuito sui tre anni della laurea.\nIl primo anno lo studente studia l'arte delle civilt\u00e0 antiche, non solo europee: vi sono corsi di archeologia orientale, indiana, egizia, greca, romana ed etrusca, preistorica e gallica e di archeologia cinese e giapponese. Il secondo anno si concentra sulla storia dell'arte dalla la fine dell'Antichit\u00e0 (VI secolo) all'inizio dell'epoca moderna (XVI secolo): i corsi riguardano l'arte islamica, l'arte precolombiana, l'arte indiana, l'arte cinese e giapponese, l'arte bizantina, l'arte medievale occidentale e l'arte rinascimentale. Il terzo anno si concentra sull'epoca moderna, dal Seicento ad oggi. I corsi sono: arte del Seicento, arte del Settecento, arte dell'Ottocento, arte del Novecento, arte africana e oceanica e arti popolari.\nIn aggiunta a questi corsi di Storia generale dell'arte (\"Histoire g\u00e9n\u00e9rale de l'art\"), ogni anno lo studente segue corsi di \"tecniche delle arti\" destinati alla comprensione delle varie tecniche artistiche utilizzate a seconda delle materie e dei materiali, delle epoche e delle civilt\u00e0. Infine, la laurea prevede anche corsi di storia delle collezioni e dei musei.\nIn pi\u00f9 dei corsi in aula, l'insegnamento prevede lezioni direttamente nelle sale dei principali musei e monumenti parigini (Louvre, Guimet, Cluny, Orsay, Carnavalet, palazzo di Versailles, centre Pompidou etc.) a contatto con le opere. La tessera della scuola permette un accesso illimitato e gratuito a tutti i musei francesi ma anche alle grandi esposizioni parigine. I professori si aspettano, da parte degli studenti, una frequentazione assidua delle ricche collezioni pubbliche parigine e delle mostre (non \u00e8 raro che i temi degli esami s'ispirino ad aspetti messi in rilievo da recenti esposizioni).\nOltre ai corsi obbligatori di storia generale dell'arte, di tecnica e di storia delle collezioni, lo studente deve scegliere una o pi\u00f9 tra le 32 \"specialit\u00e0\" che propone la scuola: la specialit\u00e0 consiste in un blocco di tre corsi di approfondimento di una tematica particolare, affidati a professori esterni, specialisti riconosciuti nel loro campo, spesso curatori in carica, archeologi o universitari, sia francesi sia stranieri. Esistono specialit\u00e0 come \"Archeologia della Gallia\", \"Archeologia del mondo etrusco e italico\", \"Archeologia del mondo greco\", \"Arte dell'Islam\", \"Arte africana\", \"Arte oceanica\", \"Storia dell'architettura occidentale\", \"Storia del disegno\", \"Storia della moda\", \"Patrimonio e archeologia militare\", \"Storia dell'arte dell'Ottocento\", \"Storia del cinema\", \"Storia della fotografia\", \"Arte contemporanea\" etc. La grande variet\u00e0 di specialit\u00e0 proposte fa s\u00ec che l'\u00c9cole du Louvre sia una delle sole istituzioni, in certi campi, a fornire un insegnamento valido al livello della laurea.\nL'anno accademico non viene diviso in semestri come all'universit\u00e0 e gli esami finali, tra aprile e giugno, condizionano l'accesso all'anno successivo.\nMaster.\nAl livello del master, lo studente al Louvre pu\u00f2 dedicarsi alla ricerca o a una formazione professionalizzante che permette di accedere alle varie professioni del mondo della cultura. I due anni del master sono indipendenti: il primo \u00e8 generale e attesta un diploma specifico dell'\u00c9cole du Louvre, mentre \u00e8 al secondo anno che lo studente sceglie tra ricerca o percorso professionale e ottiene il diploma di livello master.\nIl primo anno di master all'\u00c9cole du Louvre attesta un diploma intitolato \"Diploma di museologia dell'\u00c9cole du Louvre\". L'anno \u00e8 diviso in due semestri. Il primo semestre si concentra, come indicato dal titolo del diploma, sulle pratiche di museologia, di conservazione e restauro delle opere d'arte, di gestione museale e patrimoniale, e di mediazione culturale (gestione dei pubblici), oltre a corsi di storia dell'arte, di storia della disciplina (a scelta tra: storia dell'arte, archeologie e etnologia) e di storia del patrimonio culturale.\nDurante il secondo semestre lo studente deve redigere una tesi di una sessantina di pagine incentrata, a scelta, sulla storia dell'arte, sulla museologia o sulla legislazione dei beni culturali mentre le lezioni si incentrano sulle tecniche artistiche, la loro conservazione e il loro restauro (tecniche del disegno, della pittura, della foto, della scultura, dei monumenti architettonici, del tessile etc.) con conferenze e visite direttamente nei laboratori di restauro del Louvre e delle altre istituzioni museali parigine.\nIl secondo anno di master propone due percorsi di studi:\nNel \"percorso ricerca\", in aggiunta ai seminari, lo studente deve produrre una tesi di centocinquanta pagine circa, mentre per il percorso professionalizzante la lunghezza della tesi \u00e8 di cinquanta pagine circa.\nAl termine dell'anno viene consegnato il \"Diploma di secondo ciclo dell'\u00c9cole du Louvre\". Questo diploma \u00e8 riconosciuto a livello universitario in quanto master.\nA livello del master esistono scambi internazionali (di sei mesi o un anno intero) con universit\u00e0 quali l'universit\u00e0 di Heidelberg in Germania, la scuola normale superiore di Pisa in Italia, l'universit\u00e0 della Columbia a New York, l'universit\u00e0 di Saint Andrews in Scozia, l'universit\u00e0 di Leida nei Paesi Bassi.\nIn pi\u00f9, l'\u00e9cole du Louvre ha recentemente messo in pratica formazione comuni (che permettono di ottenere un doppio diploma in due anni) a livello master con due prestigiose istituzioni francesi di studi superiori : l'ESSEC, scuola di commercio, e Sciences Po, per il management degli affari culturali. Per queste formazioni gli alunni sono selezionati su dossier durante il terzo anno di triennale.\nBiblioteca.\nLa scuola possiede una biblioteca ricca di 56 000 libri esclusivamente dedicati alla storia dell'arte e di una vasta fototeca che comprende 200 000 immagini digitali, 400 000 diapositive e 50 000 lastre fotografiche."}
{"id": "4720464", "revid": "110157", "url": "https://it.wikipedia.org/wiki?curid=4720464", "title": "Il bacio (Zandonai)", "text": "Il bacio \u00e8 un'opera incompiuta di Riccardo Zandonai.\n\u00c8 stata eseguita per la prima volta postuma nel 1954, a dieci anni dalla scomparsa del compositore.\nDell'esecuzione, in forma di concerto presso gli studi della RAI di Milano, \u00e8 stata pubblicata la registrazione dal vivo, con la direzione di Francesco Molinari Pradelli e la partecipazione di Lina Pagliughi, Rosetta Noli, Angelo Lo Forese."}
{"id": "4720465", "revid": "804", "url": "https://it.wikipedia.org/wiki?curid=4720465", "title": "F\u00e9d\u00e9ration internationale de natation", "text": ""}
{"id": "4720466", "revid": "484362", "url": "https://it.wikipedia.org/wiki?curid=4720466", "title": "Leonard Covello", "text": "Biografia.\nLeonard Covello nacque Leonardo Coviello a Avigliano, in Basilicata nel 1887. Nel 1890 suo padre emigr\u00f2 negli Stati Uniti d'America lasciando la moglie e i tre figli al paese. Sei anni dopo, nel 1896, la famiglia pot\u00e9 finalmente riunirsi a East Harlem, New York.\nContro ogni difficolt\u00e0, Leonard Covello (come fu chiamato a scuola in America) riusc\u00ec a farsi valere negli studi, vincendo una borsa di studio al liceo che dal 1907 al 1911 gli permise di frequentare la Columbia University e di laurearsi. Nel 1913 fu assunto come insegnante di francese alla DeWitt Clinton High School.\nCon l'entrata in guerra degli Stati Uniti nella prima guerra mondiale nel 1917, Covello si rec\u00f2 volontario in Francia dove per la sua conoscenza della lingua francese fu assegnato a compiti di interprete e di intelligence.\nNel 1920 Covello torn\u00f2 al suo lavoro di insegnante alla DeWitt Clinton High School. Qui approfond\u00ec le sue riflessioni pedagogiche sull'integrazione dei ragazzi italo-americani. Covello contesteva la prassi che tendeva a separare i ragazzi dalla loro cultura e lingua madre, comprese le loro famiglie e le loro comunit\u00e0 di origine, come premessa per il loro successo negli studi. Come Covello stesso ebbe a dire ripensando alla propria educazione: \"We were becoming Americans by learning how to be ashamed of our parents.\u201d (Diventavamo americani imparando a vergognarci dei nostri genitori) Nel bilinguismo e biculturalismo Covello vedeva il mezzo per facilitare la transizione dei ragazzi da immigrati a cittadini integrati senza separarli dalle loro comunit\u00e0 o cultura nativa, anzi suscitando in loro l'orgoglio delle proprie radici. Gi\u00e0 nel 1914 Covello aveva fondato a questo scopo Il Circolo Italiano a DeWitt Clinton. Nel 1922 su sua iniziativa fu creato il Dipartimento di Italiano della scuola che egli diresse fino al 1926, quando fu promosso Primo Assistente in Lingue Moderne, incarico che ricoprir\u00e0 fino al 1934.\nNel 1934, con la fondazione della \"Benjamin Franklin High School\" a East Harlem, uno dei centri dell'immigrazione italiana a New York, si comp\u00ec il suo sogno di creare nel quartiere una scuola superiore organizzata attorno ai suoi principi educativi. Covello non solo fu preside e animatore della scuola, ma accompagn\u00f2 a questo impegno una vasta attivit\u00e0 di diffusione delle sue teorie pedagogiche. Dal 1929 and 1942 fu Adjunct Professor alla New York University, dalla quale ricevette il dottorato in Pedagogia nel 1944.\nQuando dalla fine degli anni Quaranta nel quartiere dell'East Harlem divenne sempre pi\u00f9 rilevante la presenza dei portoricani, Covelli si batt\u00e9 a favore dell'integrazione razziale ed adott\u00f2 anche nei confronti della comunit\u00e0 portoricana quegli stessi principi che aveva elaborati e sperimentati negli anni Venti e Trenta in rapporto alla comunit\u00e0 italiana. Nel 1956 Covello si ritir\u00f2 dal ruolo di preside della Franklin High School ed accett\u00f2 un incarico di consulenza presso la Divisione Migrazioni del Dipartimento portoricano del Lavoro. Si impegn\u00f2 anche nel lavoro sociale per gli anziani del quartiere.\nNel 1972 Leonard Covello torn\u00f2 in Italia, in Sicilia su invito di Danilo Dolci per applicare i suoi metodi educativi ai ragazzi siciliani.\nCovello mor\u00ec il 19 agosto 1982 a Messina."}
{"id": "4720467", "revid": "256896", "url": "https://it.wikipedia.org/wiki?curid=4720467", "title": "Milizia Fascista Albanese", "text": ""}
{"id": "4720468", "revid": "2130303", "url": "https://it.wikipedia.org/wiki?curid=4720468", "title": "Santuario di Maria Santissima Incoronata dei Bagni", "text": "Il santuario della Madonna dei Bagni (intitolato a \"Maria Santissima Incoronata\") \u00e8 un santuario del comune di Scafati in provincia di Salerno, nella contrada omonima.\nIl santuario si trovava precedentemente nel comune di Angri e pass\u00f2 a Scafati nel 1928 come compensazione per l'istituzione di Pompei come comune autonomo.\nDescrizione e storia.\nLa devozione alla Madonna dei Bagni nacque in seguito alle guarigioni dalle malattie cutanee avvenute dopo il bagno in una fonte. Vicino alla fonte venne costruita una cappella votiva, sostituita in seguito da una chiesa.\nLa chiesa ha una facciata del primo Settecento in stile tardo barocco con campanile, e un interno a tre navate coperto con volte e cupola. Vi si conservano un crocifisso ligneo, il dipinto della Madonna dei Bagni di Simone Villano e tele nella cupola con scene della fonte di Giancarlo Pignataro. Il dipinto di maggiori proporzioni e di maggiore importanza \u00e8 quello della cupola, opera della pittrice romana Rosanna Lancia. Negli intradossi dei quattro archi che reggono la cupola sono dipinte figure di Profeti. Nei pennacchi invece sono dipinte figure allegoriche di virt\u00f9.\nLa pittrice della cupola ha impostato il suo lavoro nel gruppo degli Apostoli che attorniano la tomba vuota, nella quale \u00e8 rimasta la sindone bianca simile ad un bozzolo vuoto dal quale, pare, sia volata via la farfalla. Al lato sinistro del gruppo degli Apostoli tre figure muliebri rappresentano estasi, stupore e preghiera, i sentimenti suscitati nell'umanit\u00e0 dalla definizione dogmatica della gloriosa Assunzione della Vergine. Tutt'intorno, nella restante parte del cerchio, sono disposti i Santi che nei loro scritti hanno celebrato il dogma: San Bernardino da Siena, San Tommaso d'Aquino, Sant'Alfonso Maria de Liguori, San Giovanni Damasceno, San Bonaventura da Bagnoregio, Sant'Antonio di Padova; al centro, tra questi Santi si erge la figura di Pio XII, il Papa della proclamazione del dogma, ed a lui San Francesco d'Assisi presenta, in modellino, la chiesetta della Porziuncola dalla quale usc\u00ec l'Ordine dei Frati Minori, cavalieri dell'Assunta. Al centro della cupola \u00e8 la Madonna che ascende estatica verso l'infinito. La chiesa inoltre dispone di un organo.\nLa fonte si trova vicino alla chiesa. Secondo la leggenda ogni anno la notte prima della festa un angelo scende a benedirla e per accoglierlo la fonte viene ornata di fiori. A causa dell'inquinamento \u00e8 chiusa alla balneazione, ma accessibile ai pellegrini per la preghiera."}
{"id": "4720469", "revid": "287204", "url": "https://it.wikipedia.org/wiki?curid=4720469", "title": "Abbazia di Santa Maria di Realvalle", "text": "L'abbazia di Santa Maria di Realvalle \u00e8 un'abbazia cistercense che si trova nel comune di Scafati.\nStoria e descrizione.\nL'abbazia sorse nel 1274 per volont\u00e0 di Carlo d'Angi\u00f2 a commemorazione della vittoria decisiva, con l'appoggio papale, nella battaglia di Campo San Marco presso Benevento (1266) su Manfredi e quindi sul dominio svevo nel regno di Sicilia.\nL'abbazia, ricchissima di dotazioni regie, prosper\u00f2 fin quando regnarono a Napoli gli Angioini; ma gi\u00e0 prima che subentrassero gli Aragonesi era iniziata un'irresistibile decadenza, aggravata dal grande terremoto che nel 1456 ne distrusse in gran parte le strutture. Essa riusc\u00ec tuttavia a sopravvivere fino alla soppressione degli ordini religiosi benedettini e loro derivazioni, ordinata da Gioacchino Murat nel 1808, con l'incameramento da parte dello Stato dei loro beni e la successiva vendita.\nAlla fine dello stesso secolo, a seguito di un lascito, il complesso pervenne alle Suore Francescane Alcantarine, che vi soggiornano tuttora.\nConvivono a Realvalle testimonianze di fede che spaziano sull'arco di oltre sette secoli, e memorie architettoniche che vanno dal gotico francese, attraverso il barocco, fino all'Ottocento e ai tempi moderni con la nuova cappella di Santa Maria di Realvalle nel convento delle suore francescane alcantarine, dello scultore Angelo Casciello.\nStruttura.\nLa struttura nel corso del XV e XVI secolo, fu affidata a diversi commendatari. Negli anni 1590-1597 il priore Don Martino riusc\u00ec ad erigere una chiesetta per la messa e a riparare parte dell'ala conversi. L\u2019abbazia \u00e8 articolata in blocchi strutturali, correlati tra loro e disposti intorno all\u2019immenso chiostro d\u2019epoca angioina, fulcro dell\u2019intera organizzazione spaziale: dell\u2019ala monaci disposta ad est restano pochi elementi, come pure del refettorio con le cucine, forse posizionato nell\u2019ambiente denominato sala a pilastri, mentre l\u2019ala conversi s\u2019\u00e8 interamente conservata, anche se \u00e8 stata oggetto di rimaneggiamenti. Dal prospetto principale, l\u2019accesso all\u2019ala conversi \u00e8 caratterizzato da un ambiente imponente, con volte a crociera, che introduce al cortile colonnato, denominato corte dei conversi, da cui \u00e8 possibile raggiungere il chiostro. A nord e a sud dell\u2019ingresso si dispongono alcuni ambienti utilizzati come magazzini per le derrate alimentari e stalle per il ricovero dei cavalli. Accanto al prospetto dell\u2019ala conversi \u00e8 disposta la facciata principale della chiesa settecentesca, per la quale alcuni ambienti dell\u2019impianto gotico furono ampliati: negli anni 1740-1748 fu, infatti, eretta la cappella con abside a pianta semicircolare, modificata dopo il 1834 per assumere l\u2019attuale configurazione di chiesa ad aula unica, con copertura di volta a botte. Tornando al fulcro del complesso abbaziale, gli elementi superstiti visibili del chiostro sono tre muri - quello settentrionale in cui s\u2019intravedono le alte monofore che illuminavano la chiesa abbaziale, quello occidentale in comune con l\u2019ala conversi, quello meridionale in cui un tempo s\u2019apriva una porta d\u2019accesso al refettorio - ed i peducci, sui quali erano impostate le volte a crociera, che coprivano un porticato aperto sullo spazio centrale, di cui non si \u00e8 conservata alcuna traccia. A nord del prospetto principale dell\u2019abbazia si raggiungono la masseria sette-ottocentesca, che conserva in un ambiente a piano terra un forno in pietra, ed il muro della chiesa abbaziale con le gotiche monofore in blocchi lapidei, arricchite da raffinati capitelli a foglie d\u2019acanto e croquet. La sala scoperta, la cosiddetta sala a pilastri, posta a sud del chiostro, \u00e8 caratterizzata dalla presenza di grossi pilastri quadrati di lato 1,3 m ed \u00e8 preceduta da un vestibolo coperto con volte a vela, impostate su pilastri della medesima dimensione, e da un altro vano notevolmente trasformato agl\u2019inizi del XX secolo. La sala \u00e8 identificabile con una parte dell\u2019antico refettorio, rimaneggiato tra XVI e XVIII secolo per edificare nuovi ambienti, che avrebbero dovuto ospitare i monaci e che non vennero mai ultimati."}
{"id": "4720470", "revid": "339392", "url": "https://it.wikipedia.org/wiki?curid=4720470", "title": "A3 Napoli-Salerno", "text": ""}
{"id": "4720471", "revid": "28592", "url": "https://it.wikipedia.org/wiki?curid=4720471", "title": "Abbazia Santa Maria di Realvalle", "text": ""}
{"id": "4720472", "revid": "28592", "url": "https://it.wikipedia.org/wiki?curid=4720472", "title": "Abate di Cassino", "text": ""}
{"id": "4720478", "revid": "62099685", "url": "https://it.wikipedia.org/wiki?curid=4720478", "title": "Repubblica (Cicerone)", "text": ""}
{"id": "4720479", "revid": "889336", "url": "https://it.wikipedia.org/wiki?curid=4720479", "title": "Sabella (disambigua)", "text": ""}
{"id": "4720480", "revid": "28592", "url": "https://it.wikipedia.org/wiki?curid=4720480", "title": "Petronace", "text": ""}
{"id": "4720483", "revid": "122520302", "url": "https://it.wikipedia.org/wiki?curid=4720483", "title": "Sybil Danning", "text": "Biografia.\nNata in Austria, si trasfer\u00ec giovanissima negli Stati Uniti d'America al seguito della famiglia, in varie basi dell'esercito americano, dov'era impegnato il suo patrigno.\nDotata di grande bellezza di volto e soprattutto di fisico cominci\u00f2 ad apparire su varie riviste come modella in bikini. Appare sulla copertina di Playboy nell'agosto 1983. La sua carriera di attrice si \u00e8 svolta in diverse produzioni, compresi film di serie B dove spesso veniva messo bene in evidenza in costume da bagno il suo fisico statuario. Nel 1974 interpreta il ruolo di Betty nel film di Giuseppe Colizzi \"Arrivano Joe e Margherito\".\nIn seguito \u00e8 tornata in Europa, dove si \u00e8 impegnata in alcuni investimenti in propriet\u00e0 di societ\u00e0 sportive di calcio e hockey su ghiaccio."}
{"id": "4720486", "revid": "300067", "url": "https://it.wikipedia.org/wiki?curid=4720486", "title": "Tuomo Ristola", "text": "Carriera.\nHa disputato 4 partite con la maglia della , 2 delle quali ai Giochi di Helsinki 1952. In carriera ha vestito le maglie dell'Elannon Isku e del Tyovaen Mailapojat."}
{"id": "4720498", "revid": "256896", "url": "https://it.wikipedia.org/wiki?curid=4720498", "title": "Sacro Regio Consiglio", "text": ""}
{"id": "4720499", "revid": "584834", "url": "https://it.wikipedia.org/wiki?curid=4720499", "title": "Strada principale", "text": ""}
{"id": "4720501", "revid": "256896", "url": "https://it.wikipedia.org/wiki?curid=4720501", "title": "Regia camera della sommaria", "text": ""}
{"id": "4720502", "revid": "282094", "url": "https://it.wikipedia.org/wiki?curid=4720502", "title": "Bendigiuno", "text": ""}
{"id": "4720503", "revid": "256896", "url": "https://it.wikipedia.org/wiki?curid=4720503", "title": "Gran corte della vicaria", "text": ""}
{"id": "4720505", "revid": "6923", "url": "https://it.wikipedia.org/wiki?curid=4720505", "title": "Strada di collegamento", "text": ""}
{"id": "4720523", "revid": "599013", "url": "https://it.wikipedia.org/wiki?curid=4720523", "title": "Iridella", "text": ""}
{"id": "4720527", "revid": "1499412", "url": "https://it.wikipedia.org/wiki?curid=4720527", "title": "Episodi di Iridella", "text": "La prima e unica stagione della serie televisiva Iridella \u00e8 stata trasmessa in prima visione in \"syndication\" tra il 27 giugno 1984 e il 24 luglio 1986."}
{"id": "4720541", "revid": "1573940", "url": "https://it.wikipedia.org/wiki?curid=4720541", "title": "Abrocomidae", "text": "Gli Abrocomidi (Abrocomidae ) sono una famiglia di roditori originaria del Sudamerica comunemente noti come \"ratti cincill\u00e0\". \nDescrizione.\nDimensioni.\nSi tratta di roditori di medie e grandi dimensioni con una lunghezza della testa tra 150 e 346\u00a0mm, la lunghezza della coda tra 59 e 263\u00a0mm e un peso fino a 910\u00a0g.\nCaratteristiche ossee e dentarie.\nIl cranio presenta un rostro lungo e sottile, la scatola cranica tondeggiante e la bolla timpanica ingrandita. La mandibola \u00e8 di tipo istricognato (\"Fig.1\"), il foro infra-orbitale \u00e8 grande e la disposizione del muscolo massetere \u00e8 di tipo istricomorfo (\"Fig.2\"). Gli incisivi superiori sono stretti, sono presenti quattro denti masticatori per semi-arcata, con i molari a crescita continua e con una superficie occlusale piatta con diverse rientranze profonde. \nAspetto.\nLa pelliccia \u00e8 lunga e soffice, simile a quella dei membri del genere \"Chinchilla\" ma meno lanosa, le parti dorsali variano dal grigio argentato al grigio-brunastro mentre le parti ventrali sono bianche o giallognole. La testa \u00e8 allungata, con un naso appuntito, occhi grandi, orecchie grandi e rotonde. Le zampe anteriori hanno quattro dita, i piedi ne hanno cinque. La pianta dei piedi \u00e8 priva di peli e ricoperta di piccoli tubercoli. Le dita possono essere munite di artigli sia robusti che delicati e cavi nella superficie inferiore e parzialmente nascosti da un ciuffo di setole utilizzato principalmente per pettinare la pelliccia. La coda \u00e8 pi\u00f9 corta del corpo, \u00e8 cilindrica e rivestita di peli corti e fini. Il tratto intestinale \u00e8 insolitamente lungo e voluminoso. Le femmine hanno quattro paia di mammelle.\nTassonomia.\nLa famiglia comprende due generi viventi ed uno estinto:"}
{"id": "4720542", "revid": "827882", "url": "https://it.wikipedia.org/wiki?curid=4720542", "title": "Cucina catalana", "text": " La cucina catalana \u00e8 la cucina mediterranea della Catalogna. Con questa terminologia ci si riferisce anche alla cucina di Roussillon e Andorra. Quest'ultima \u00e8 simile alle cucine delle comarche di Alt Urgell e Cerdanya a cui spesso ci si riferisce come cucina catalana montana. Fa parte della cucina mediterranea occidentale.\nIngredienti.\nLa cucina catalana si affida a ingredienti freschi della costa mediterranea, tra cui verdure fresche, come pomodori, melanzane, carciofi, funghi e aglio, prodotti del grano (pane e pasta), olio d'oliva, vini, legumi come fagioli e ceci, carne di suino, pollo e agnello, formaggi e molti tipi di pesce, come sardine, acciughe, tonno e baccal\u00e0. Ingrediente particolarmente utilizzato nella cucina catalana \u00e8 il peperone, utilizzato in molti piatti, sia con la carne che con il pesce.\nLa cucina tradizionale \u00e8 molto variegata, spaziando dai piatti a base di pesce lungo la costa ai piatti a base di carne della parte interna. La Catalogna \u00e8 infatti uno dei principali produttori di prodotti suini della Spagna.\nMolte preparazioni che mescolano dolce e salato, e stufati con piatti a base di \"botifarra\" (salsiccia di maiale) e della caratteristica salsa \"picada\".\nPiatti tipici.\nPrimi piatti.\nSono frequenti anche i piatti di pasta, introdotta nella gastronomia regionale dagli arabi. Solitamente viene cotta direttamente nella salsa con gli ingredienti che accompagnano il piatto. Due esempi sono la \"fideuada\" e la \"rossejat\", entrambi piatti di pesce simili alla paella, ma con \"fideus\", la forma di pasta pi\u00f9 utilizzata. Sono degli spaghettini, come dei noodles o capelli d'angelo.\nIl riso anche \u00e8 abbondantemente presente, dal suo utilizzo in sostituzione della pasta fino alla famosa paella valenciana e sue numerose varianti.\nSecondi di pesce.\nData l'ampia zona costiera, abbondano le ricette con pesce d'acqua salata, come le \"suquets, \"delle zuppe, a volte realizzate con riso. Vengono apprezzati tutti i tipi di pesce, ma in particolare quello azzurro, specialmente acciughe, sardine, sgombri e tonno. Come visto precedentemente, non pu\u00f2 mancare neanche il baccal\u00e0 dissalato.\nI filetti si mangiano solitamente fritti, passati nella farina e a volte nell'uovo, o alla piastra. Possono anche essere preparati in terrine con verdure, normalmente con un soffritto e \"picada\". Al forno si cucinano con una panatura e accompagnati da patate e pomodoro.\nAlcuni esempi di piatti tipici sono:\nFrutti di mare.\nI frutti di mare si consumano con grande frequenza e preparati in maniera semplice, in particolare in antipasti e tapas. Possono comunque accompagnare o formare parte di qualsiasi tipo di piatto, che sia a base di legumi, cereali, pesce o anche di carne. Questo perch\u00e9 vongole, cozze e i crostacei in generale erano pi\u00f9 abbondanti e convenienti rispetto alla carne e al pesce. Cos\u00ec ad esempio, per arricchire il piatto e aggiungere proteine animali, si completavano ricette con poco pollo aggiungendo un'uguale quantit\u00e0 di gamberi.\nLe seppie sono molto apprezzate, da sole o anche per insaporire altri piatti. A volte vengono sostituite dai calamari. Quelli pi\u00f9 piccoli si mangiano spesso in salsa e ripieni di carne o pesce. I granchi piccoli si utilizzano frequentemente per dare sapore a zuppe e risotti. I ricci e i cetrioli di mare, inizialmente cibo dei poveri pescatori, sono tuttora molto apprezzati."}
{"id": "4720550", "revid": "267975", "url": "https://it.wikipedia.org/wiki?curid=4720550", "title": "Diocesi di Icosio", "text": "La diocesi di Icosio () \u00e8 una sede soppressa e sede titolare soppressa della Chiesa cattolica.\nStoria.\n\"Icosium\", nome romano dell'odierna citt\u00e0 di Algeri in Algeria, \u00e8 un'antica sede episcopale della provincia romana della Mauritania Cesariense.\nSono tre i vescovi noti di questa antica diocesi. Alla conferenza di Cartagine del 411, che vide riuniti assieme i vescovi cattolici e donatisti dell'Africa romana, partecip\u00f2 il vescovo donatista Crescente, senza competitore cattolico.\nAl concilio convocato a Cartagine dall'arcivescovo Aurelio nel 419, partecip\u00f2 il vescovo Lorenzo \"Icositanus\", come legato della Mauritania Cesariense. \u00c8 probabilmente a lui che si riferisce sant'Agostino nella lettera 209, scritta attorno al 423 a papa Celestino I.\nInfine terzo vescovo conosciuto \u00e8 Vittore, che fu tra i prelati cattolici convocati a Cartagine dal re vandalo Unerico nel 484.\nNel Settecento, il titolo di Icosio venne assegnato come sede titolare \"in partibus\". Venne soppresso il 10 agosto 1838 quando contestualmente fu eretta la diocesi di Algeri (oggi arcidiocesi)."}
{"id": "4720554", "revid": "248219", "url": "https://it.wikipedia.org/wiki?curid=4720554", "title": "Tabby", "text": ""}
{"id": "4720557", "revid": "1429175", "url": "https://it.wikipedia.org/wiki?curid=4720557", "title": "Cucina delle Isole Baleari", "text": "La cucina delle Isole Baleari \u00e8 la cucina mediterranea delle Isole Baleari, in Spagna. Pu\u00f2 essere considerata in senso pi\u00f9 ampio facente parte della cucina catalana, poich\u00e9 ha molti piatti in comune con quest'ultima.\nAltri invece la considerano parte della cucina spagnola. La cucina tradizionale delle Baleari \u00e8 ricca di verdure, cereali e legumi.\nUna selezione succinta dei piatti principali \u00e8 composta da ensaimades, pesce e minestre, sobrassada, coques, tombet, formaggio Ma\u00f3 e vino."}
{"id": "4720561", "revid": "1305772", "url": "https://it.wikipedia.org/wiki?curid=4720561", "title": "Paisley and South Glasgow Gators", "text": "Il Paisley &amp; South Glasgow Gators Basketball Club o Paisley Gators \u00e8 un club cestistico britannico di Glasgow affiliato alla federazione scozzese.\nStoria.\nOriginariamente fondato a Penilee, un sobborgo di Glasgow, vince tre anni dopo la fondazione la Coppa di Scozia con la squadra giovanile ripetendosi nel 1970 e nel 1975. Negli anni settanta si sposta a Paisley, nell'ovest della Scozia raggiungendo il titolo nazionale nel 1979 e due Coppe di Scozia nel 1977 e 1978. In questi anni partecipa alle edizioni della Coppa delle Coppe 1974 incontrando lo Spartak Mamer e Coppa Korac 1975 incontrando la YMCA Espa\u00f1a Madrid.\nHa partecipato agli esordi della Scottish Men's National League fino alla fine degli anni '90, ma il declino di quegli anni port\u00f2 alla fusione nel 2006 con i \"Glasgow Gators\" nella societ\u00e0 denominata \"PSG Gators Basketball Club\" o pi\u00f9 brevemente \"Paisley Gators\".. Dopo la fusione con i Gators la formazione si spost\u00f2 nella lega regionale della \"Strathclyde League Basketball Association\"."}
{"id": "4720565", "revid": "21880", "url": "https://it.wikipedia.org/wiki?curid=4720565", "title": "Rhynchotus rufescens maculicollis", "text": ""}
{"id": "4720568", "revid": "125327621", "url": "https://it.wikipedia.org/wiki?curid=4720568", "title": "Giulio Beranek", "text": "Biografia.\nNato nel mondo circense da genitori giostrai, padre ceco, madre di origini spagnole, si avvicina al calcio entrando a 13 anni nel settore giovanile dell'Olympiakos. Un infortunio al ginocchio, per\u00f2, lo costringe ad abbandonare prematuramente la carriera di calciatore.\nDiviene attore quasi per caso, scovato tra le scuole quando il regista Alessandro Di Robilant cerca il protagonista per il suo film \"Marpiccolo\", film che nel 2009 rappresenta l'esordio cinematografico di Beranek.\nNel 2011 torna nuovamente sul grande schermo, interpretando Marcellino nel film \"Senza arte n\u00e9 parte\" di Giovanni Albanese.\nPrende parte a diverse serie tv, quali quelle Mediaset \"Distretto di Polizia\" e \"Le mani dentro la citt\u00e0\", e quelle Rai con \"Tutta la musica del cuore\", girata nel 2010 e trasmessa nel 2013.\nL'ultima apparizione cinematografica avviene nel 2012, nel film noir \"L'innocenza di Clara\" di Toni D'Angelo.\nDal 2015 \u00e8 nel cast di \"Tutto pu\u00f2 succedere\", serie televisiva in onda su Rai 1, nei panni di Lorenzo. Nel 2018 \u00e8 nel cast della fiction di Rai 2 \"Il cacciatore\", nel ruolo di Mico Farinella. \nNel 2017 partecipa al videoclip del brano \"La felicit\u00e0\", del cantante Fabrizio Moro, girato nella citt\u00e0 di Matera.\nNel 2020 \u00e8 presente nel cast della serie tv \"Vivi e lascia vivere\" nel ruolo di Luciano."}
{"id": "4720569", "revid": "124083576", "url": "https://it.wikipedia.org/wiki?curid=4720569", "title": "Cucina andalusa", "text": "La cucina andalusa \u00e8 la cucina regionale dell'Andalusia in Spagna. \u00c8 caratterizzata da zuppe fredde (tra cui gazpacho e salmorejo), pesce fritto (spesso chiamato \"pescaito frito\"), prosciutti di Jabugo, della Valle de los Pedroches e di Trev\u00e9lez, olive preparate e i vini di Jerez, in particolare lo sherry.\nPiatti.\nAltri piatti andalusi:\nZuppe.\nNella cucina andalusa vi \u00e8 una vasta serie di zuppe fredde, accomunate dai seguenti ingredienti: pane o verdure crude, aglio, aceto, olio e sale. Si tratta di una serie di piatti tipici del periodo estivo, facili da preparare, con ingredienti poveri ancorch\u00e9 nutrienti.\nOriginariamente, nei mesi caldi, le zuppe fredde costituivano il pranzo dei contadini e dei braccianti e venivano consumate direttamente nei campi; oggi sono entrate a far parte della cucina spagnola e, per quanto riguarda il gazpacho, della cucina internazionale.\nDi seguito le principali tipologie di zuppe fredde nella cucina andalusa:\nVino.\nTipici della cucina andalusa sono diversi tipi di vino come il M\u00e1laga e gli sherry (\"fino\", \"manzanilla\", \"oloroso\", \"Pedro Xim\u00e9nez\").\nIl vino di Montilla, bench\u00e9 simile allo sherry, non \u00e8 tecnicamente uno sherry, ma gli si d\u00e0 il nome \"amontillado\", col significato di \"nello stile di Montilla\"."}
{"id": "4720571", "revid": "256896", "url": "https://it.wikipedia.org/wiki?curid=4720571", "title": "Palazzina reale di Santa Maria Novella", "text": ""}
{"id": "4720576", "revid": "567822", "url": "https://it.wikipedia.org/wiki?curid=4720576", "title": "Personal Preference", "text": ""}
{"id": "4720579", "revid": "113460311", "url": "https://it.wikipedia.org/wiki?curid=4720579", "title": "IPad mini (seconda generazione)", "text": "L'iPad mini di seconda generazione, anche noto come iPad mini 2 o iPad mini Retina, \u00e8 un tablet computer sviluppato e prodotto dalla Apple Inc. e presentato insieme all'iPad Air il 22 ottobre 2013. Il debutto sul mercato \u00e8 avvenuto il 12 novembre dello stesso anno.\nIl design \u00e8 pressoch\u00e9 identico al modello precedente, l'iPad mini, ma con processore Apple A7 e display Retina da 2048\u00d71536 pixel. Le specifiche hardware sono praticamente identiche a quelle presenti sull'iPad Air.\nViene rimosso dal mercato all\u2019uscita di iPad (quarta generazione).\nStoria.\nL'iPad mini 2 \u00e8 stato annunciato durante l'evento Apple il 22 ottobre 2013. Il motto dell'evento era \u00abWe still have a lot to cover\u00bb, cio\u00e8 \u00abAbbiamo ancora molto di cui trattare\u00bb. Inizialmente, il tablet era chiamato \"iPad mini con Display Retina\" ma, dopo la presentazione dell'iPad mini 3, Apple ha cambiato il nome in \"iPad mini 2\".\nCaratteristiche.\nSoftware.\nL'iPad mini 2 \u00e8 stato presentato con iOS 7, il sistema operativo per dispositivi mobili sviluppato dalla stessa Apple. La settima versione porta notevoli cambiamenti nell'interfaccia grafica. \u00c8 inoltre stato introdotto il Centro di Controllo.\n\u00c8 compatibile con l\u2019ultima versione di iOS 12; infatti, il dispositivo non \u00e8 aggiornabile ad iPadOS, terminando cos\u00ec il suo ciclo di vita.\nDesign.\nIl design dell'iPad mini 2 \u00e8 quasi identico a quello del modello precedente, l'iPad mini. Monta un display Retina da 7,9\", aumentando la densit\u00e0 di pixel a 326 ppi.\nLe colorazioni disponibili sono argento e grigio siderale.\nHardware.\nL'iPad mini 2 \u00e8 caratterizzato dalla presenza di un processore A7 a 64-bit e il coprocessore di movimento M7; grazie a queste caratteristiche, Apple dichiara che questo modello \u00e8 fino a 4 volte pi\u00f9 veloce e fino a 8 volte pi\u00f9 veloce nelle prestazioni grafiche rispetto al modello precedente. La batteria ha un'autonomia di 10 ore. Questo iPad integra al suo interno un'antenna MIMO e, nel modello \"Cellular\", un modulo per le reti 4G.\nFotocamere.\nMonta una fotocamera posteriore da 5.0 MP AF, iSight con obiettivo a cinque elementi, apertura \u0192/2.4; quella anteriore \u00e8 da 1,2 MP, 720p HD, apertura \u0192/2.2.\nColorazioni.\nLe colorazioni disponibili sono argento e grigio siderale.\nArchiviazione.\nI tagli di archiviazione disponibili erano da 16, 32, 64 e 128 GB."}
{"id": "4720588", "revid": "106913084", "url": "https://it.wikipedia.org/wiki?curid=4720588", "title": "Citazione (disambigua)", "text": ""}
{"id": "4720589", "revid": "767487", "url": "https://it.wikipedia.org/wiki?curid=4720589", "title": "Modena Football Club 1952-1953", "text": "Questa voce raccoglie le informazioni riguardanti il Modena Football Club nelle competizioni ufficiali della stagione 1952-1953."}
{"id": "4720591", "revid": "729019", "url": "https://it.wikipedia.org/wiki?curid=4720591", "title": "Umbria Rugby Ragazze", "text": "Umbria Rugby Ragazze \u00e8 una Societ\u00e0 di rugby a 15 femminile fondata a Perugia il 10 ottobre 2012.\nStoria.\nLe Societ\u00e0 Rugby Perugia Ragazze e Terni Rugby volevano, infatti, creare una franchigia per permettere alle proprie giocatrici, che fino ad allora avevano militato nel campionato di Coppa Italia Femminile di rugby a 7, di partecipare al Campionato italiano di rugby a 15 femminile.\nTuttavia, la Federazione Italiana Rugby non contemplava tale tipo di possibilit\u00e0 e, per questo motivo, dopo la stipula di un protocollo di intesa tra le Societ\u00e0 madre, il 10 ottobre 2010 \u00e8 stata creata la Societ\u00e0 Umbria Rugby Ragazze a.s.d.\nLa neonata Umbra Rugby Ragazze ha disputato il Campionato italiano di Serie A Femminile 2012/2013 nel girone 2, classificandosi terza.\nLa squadra \u00e8 attualmente impegnata nel girone sud del Campionato italiano di Serie A Femminile 2013/2014.\nStoria delle Societ\u00e0 di provenienza.\nRugby Perugia Ragazze.\nIl Rugby Perugia Ragazze ha partecipato al primo campionato federale ufficiale, riservato alle donne, istituito nel 1992, formando una squadra insieme al Villa Pamphili di Roma. Giunse secondo, perdendo in finale contro il Red Panters Treviso, unica compagine ad aver vinto 19 scudetti di seguito. Nelle stagioni 1999/2000 e 2000/01 le biancorosse sono sempre arrivate in semifinale scudetto (la serie A era composta in due gironi come lo \u00e8 anche ora) mentre nella 2004/05 ai barrage per l'accesso alle semifinali. Negli anni successivi il movimento femminile perugino ha avuto un leggero declino fino a ritornare attivo quattro anni fa con l'iscrizione al campionato nazionale Seven.\nIguane Terni Rugby.\nLa squadra femminile di Terni \u00e8 nata nell'ambito di progetti di diffusione scolastica del rugby nel corso dell'anno scolastico 2010/2011.\nHa partecipato al Campionato di Coppa Italia femminile di rugby a 7 2011/2012 classificandosi ___.\nColori e uniformi.\nI colori dell'Umbria Rugby Ragazze, in omaggio alla regione Umbria, sono il verde ed il bianco.\nLa particolarit\u00e0 che distingue la squadra \u00e8 quella di indossare un calzettone rosso verde al piede sinistro e uno bianco rosso al piede destro in omaggio ai colori sociali delle Societ\u00e0 di provenienza.\nStadi.\nLe partite dell'Umbria Rugby Ragazze da disputare in casa vengono giocate alternativamente nei due stadi delle Societ\u00e0 CUS Perugia Rugby e Terni Rugby.\nIl campo di Perugia si trova presso l'area verde denominata Percorso Verde ed \u00e8 un campo regolamentare in erba dotato di 4 spogliatoi, palestra e club house.\nIl campo di Terni \u00e8 situato nel quartiere Borgo Rivo, \u00e8 stato destinato all'attivit\u00e0 della Societ\u00e0 Rugby Terni nell'anno 2013 ed \u00e8 in fase di ristrutturazione. \u00c8 un campo d'erba regolamentare, dotato di 2 spogliatoi."}
{"id": "4720592", "revid": "599013", "url": "https://it.wikipedia.org/wiki?curid=4720592", "title": "Suore domenicane della speranza", "text": "Le Suore Domenicane della Speranza (in inglese \"Dominica Sisters of Hope\") sono un istituto religioso femminile di diritto pontificio: le suore di questa congregazione pospongono al loro nome la sigla O.P.\nStoria.\nL'istituto \u00e8 nato il 20 luglio 1995 dall'unione delle tre congregazioni domenicane statunitensi del Santo Rosario di Newburgh, di Santa Caterina da Siena di Fall River e dell'Immacolata Concezione di Ossining.\nAttivit\u00e0 e diffusione.\nLe suore si dedicano all'educazione della giovent\u00f9, all'assistenza agli ammalati e ad altre opere sociali.\nOltre che negli Stati Uniti d'America, sono presenti in Porto Rico; la sede generalizia \u00e8 a Ossining, nello stato di New York.\nAlla fine del 2008 la congregazione contava 221 religiose in 124 case."}
{"id": "4720593", "revid": "62102551", "url": "https://it.wikipedia.org/wiki?curid=4720593", "title": "Suore Domenicane della Speranza", "text": ""}
{"id": "4720598", "revid": "1543377", "url": "https://it.wikipedia.org/wiki?curid=4720598", "title": "Parco della fauna delle Highland", "text": "Il parco della fauna delle Highland (\"Highland Wildlife Park\") \u00e8 uno zoo e parco safari di 105 ettari vicino alla cittadina scozzese di Kingussie, nell'unit\u00e0 amministrativa dello Highland. Il parco \u00e8 sito nell'ambito del Cairngorms National Park ed \u00e8 gestito dalla \"Royal Zoological Society of Scotland\", membro della \"British and Irish Association of Zoos and Aquariums (BIAZA)\" e della \"European Association of Zoos and Aquaria (EAZA)\". Annovera pi\u00f9 di 300 animali.\nAttrazioni.\nI visitatori hanno modo di venire a contatto con la fauna scozzese del passato e del presente nella splendida cornice delle Highlands. Residenti nel Parco sono una variet\u00e0 di animali che si trovano oggigiorno in Scozia, animali che una volta erano presenti centinaia, addirittura migliaia di anni fa, anche nelle regioni montuose di tutto il mondo. I visitatori guidano in giro per la riserva principale nelle loro auto e possono poi passare in una zona di passeggiata a piedi.\nIl futuro.\nLa riserva degli animali nel Parco includer\u00e0 anche la Panthera uncia (\"leopardo delle nevi\") ed il Leopardo dell'Amur.\nGalleria d'immagini.\nEsempi di fauna nel Parco delle Highland:"}
{"id": "4720604", "revid": "92723", "url": "https://it.wikipedia.org/wiki?curid=4720604", "title": "Chiesa di Santa Maria delle Vergini", "text": "La chiesa di Santa Maria delle vergini \u00e8 il pi\u00f9 importante edificio di culto di Scafati. \nStoria e descrizione.\nEssa sorge su una costruzione preesistente e raggiunge la sua forma attuale attorno al XV secolo.\nTutta la sua architettura (specialmente la facciata) \u00e8 pienamente in stile rinascimentale mentre l'interno, a tre navate con quella centrale riccamente affrescata, ospita numerose opere. Il transetto \u00e8 sormontato da una decoratissima cupola affrescata da Vincenzo Galloppi e rappresenta una vivacissima scena del paradiso con al centro la trinit\u00e0 nella gloria dei beati e degli angeli. A sorreggere la cupola quattro affreschi raffiguranti quattro profeti. Nelle ali della croce, a destra e a sinistra, vi sono affreschi raffiguranti scene bibliche, mentre, la mezza cupola del presbiterio \u00e8 arricchita da scene importanti per la storia ecclesiastica. La chiesa ha una pianta a croce latina con un'ala, l'arciconfraternita, che si apre sulla navata di destra volta ad ospitare la statua di santa Maria delle Vergini. Molte sono le opere che l'interno della chiesa ospita. La pi\u00f9 grande \u00e8 certamente l'imponente polittico]attribuito a Decio Tramontano che orna l'altare realizzato tra il '400 e il '500 con scene della vita di Cristo. Altra grande opera \u00e8 la Madonna del Rosario. Attorno alla vergine del rosario si affollano papi, principi, re, e guerrieri; il quadro \u00e8 stato attribuito a Pompeo Landolfo realizzato forse nell'ultimo decennio del '500. Un'altra grande opera \u00e8 la \"madonna e le anime purganti\" che reca la firma di Fedele Fischetti e la data del 1759. Altri grandi quadri sono \"l'adorazione dei pastori\", la \"purificazione di Maria\",\"la presentazione di Ges\u00f9 al tempio\" tutti di autori del XV secolo. Attribuiti a Giuseppe Bonito sono due tondi dell'altare che raffigurano l'Angelo custode e San Michele arcangelo. Gli affreschi della navata centrale e del transetto risalgono al 1800. Di fattura pregiata \u00e8 anche la Madonna del Carmelo che risale al pieno rinascimento, anch'essa \u00e8 di autore ignoto. Nel mezzo del transetto si innalza la cupola riccamente affrescata con una scena assai animata del paradiso con al centro la Trinit\u00e0. Da annoverare \u00e8 anche il fonte battesimale settecentesco che si trova nella seconda arcata della navata sinistra. Anticamente nel tempio si venerava la Madonna del parto per cui l'immagine al centro del polittico raffigura la vergine incinta.\nLa Madonna delle Vergini.\nLa Madonna delle Vergini \u00e8 una statua in legno policromo scolpita, come riportato alla base, nel 1713 da mani ignote, attribuita per\u00f2 a Nicola Fumo. \nSecondo una leggenda la statua, in viaggio per una diversa destinazione su un carro trainato da buoi, arrivata sul ponte a Scafati si appesant\u00ec fin quasi a sprofondare. Si prese allora la decisione di trasferire la statua nel vicino tempio. Nel 1800 venne edificata l'arciconfraternita di santa Maria delle vergini. La statua raffigura la Vergine giovane con un viso molto dolce, che accoglie sotto il suo manto due altre vergini, una ricca e perci\u00f2 la Madonna l'accoglie coprendola poco, ed una povera, che la Madonna copre molto. Sono tanti i doni che il popolo di Scafati ha dato alla sua patrona, tra cui l'antica corona del 1840, e lo stellario del 1906; la nuova corona con l'apposito stellario del 2006; un grande medaglione del 1840 e altri due medaglioni del 1854 e del 1954 per riconoscenza per le grazie che la Madonna ha recato ai suoi pellegrini. Si narrano molti episodi attribuiti alle capacit\u00e0 miracolose della statua di S. Maria delle vergini. Tra questi si racconta che nel corso dell'eruzione del Vesuvio del 1906, si prese la decisione di portare la Madonna innanzi alla colata lavica che stava per investire la citt\u00e0. Accadde cos\u00ec che il flusso lavico si ferm\u00f2 e la citt\u00e0 di Scafati venne risparmiata. Non un lapillo o cenere infatti colp\u00ed l\u2019area scafatese, facendola cos\u00ec anche diventare un punto di accoglienza per tutti i paesi che invece ne erano stati colpiti pienamente.\nL'inno.\nLa Madonna ha un proprio inno che ogni anno al ritorno in chiesa dalla processione il popolo scafatese intona:\n\"Delle vergini regina,\nprotettrice di Scafati\ni tuoi figli innamorati\ncos\u00ec cantano di te:\nperch\u00e9 pura sei qual neve\nche si vede al balzo alpino\nmadre il figlio tuo divino,\ndelle vergini ti f\u00e9.\nTu sei stella in terso rivo\npel celeste il tuo candore,\ndi purezza il primo fiore\nvolle farti il tuo figliuol.\nSenza nube sei qual sole\nSenza macchia sei qual Luna\nche dal cielo in notte bruna\ninargenta questo suol.\nLa tua fronte \u00e8 puro latte\ngli occhi son di tortorella,\nfra le donne la pi\u00f9 bella\nperla sei di purit\u00e0.\nSotto l'ombra del tuo manto,\ntu ci accogli o gran regina\ntutti a coro la divina,\ncanteremo tua bont\u00e0.\""}
{"id": "4720606", "revid": "717966", "url": "https://it.wikipedia.org/wiki?curid=4720606", "title": "Highland Wildlife Park", "text": ""}
{"id": "4720607", "revid": "717966", "url": "https://it.wikipedia.org/wiki?curid=4720607", "title": "Cairngorms National Park", "text": ""}
{"id": "4720613", "revid": "736476", "url": "https://it.wikipedia.org/wiki?curid=4720613", "title": "Sinagoga di Zhovkva", "text": ""}
{"id": "4720616", "revid": "256896", "url": "https://it.wikipedia.org/wiki?curid=4720616", "title": "Chiesa Prepositurale di Sant'Erasmo", "text": ""}
{"id": "4720622", "revid": "1305772", "url": "https://it.wikipedia.org/wiki?curid=4720622", "title": "Santuario di Maria Santissima", "text": ""}
{"id": "4720624", "revid": "28592", "url": "https://it.wikipedia.org/wiki?curid=4720624", "title": "Santuario di Maria Santissima dell'Itria (Polistena)", "text": ""}
{"id": "4720626", "revid": "28592", "url": "https://it.wikipedia.org/wiki?curid=4720626", "title": "Santuario di Maria Santissima del Rosario (Cittanova)", "text": ""}
{"id": "4720633", "revid": "105383034", "url": "https://it.wikipedia.org/wiki?curid=4720633", "title": "Mezzaro", "text": "Il nome mezzaro o mezzero o m\u00e8\u1e61ere o m\u00e8\u1e61ero \u00e8 un grande quadrato di stoffa in cotone o lino riccamente stampato principalmente con fantasiosi disegni di alberi (il pi\u00f9 conosciuto \u00e8 L'Albero della vita) e fiori con cui le donne liguri si drappeggiavano gi\u00e0 nel Duecento.\nL'usanza di coprirsi il capo con grandi fazzoletti, cos\u00ec come il nome dato al telo, era in uso a Genova gi\u00e0 dal Medioevo mentre il disegno tradizionale che oggi viene associato al mezzaro \u00e8 di introduzione successiva e risale al XVII secolo e arriva a Genova con i mercanti della Compagnia delle Indie che importavano dall'Oriente pezze di stoffe con disegni tradizionali da esportare in Nord Europa come complemento d'arredo. \nLa raffigurazione a Genova diventa subito di moda e viene usata nell'arredamento dei grandi palazzi nobiliari, ma anche come mantello e diventa in breve simbolo di potere e ricchezza indossato dalle nobili signore genovesi (il Casanova ne parla nelle sue memorie raccontando di averne comperato uno).\nVeniva realizzato con stampini in legno di pero intagliati che, intinti nell'inchiostro e utilizzati come tamponi, andavano a formare gli elaborati disegni di queste tele.\nIn seguito alla sua grande diffusione in citt\u00e0 sorsero nella Val Polcevera numerose filande e stamperie artigiane che, imparata dall'India la tecnica degli stampini, iniziarono la produzione locale dei mezzari, questi artigiani si chiamavano appunto 'indianatori'. Da qui le pezze genovesi venivano poi esportate in tutta Europa, soprattutto in Inghilterra dove erano molto apprezzati.\nAlla fine del Settecento il mezzaro fu abbandonato dall'aristocrazia, ma rimase parte fondamentale del costume popolare genovese, piegato in due a coprire la testa e le spalle, e ancora adesso \u00e8 usato nelle feste e nel costume folcloristico.\nOggi i mezzari, che fanno ancora parte dell'arredamento delle case genovesi come copriletti o complementi d'arredo, vengono stampati perlopi\u00f9 in serigrafia, ma si possono trovare quelli tradizionali, ancora importati dall'India e realizzati con l'antico sistema degli stampini.\nEtimologia.\nLa parola mezzaro deriva da \"mizar\", parola dell'arabo antico che significa coprire, nascondere, in genovese \u00e8 diventata \"mesar\" e poi \"mezzaro\" ad indicazione della pezza di stoffa usata dalle donne per coprirsi il capo, usanza diffusa sia in medio oriente che in Europa. Il termine venne importato a Genova durante gli scambi dell'epoca d'oro della Superba.\nSoggetti.\nL'albero della vita: si tratta del soggetto tradizionale importato dall'India a cui si sono poi ispirate le realizzazioni successive. La raffigurazione antica, ancora mantenuta, \u00e8 stilizzata, ma molto decorativa: l'albero nasce da una collinetta fiorita e si diparte poi in un complesso intrico di rami ricchi di fiori di vario genere come simbolo benaugurale di letizia e abbondanza. Il disegno si \u00e8 mantenuto fedele alla configurazione originale al punto che si pu\u00f2 ancora identificarne le analogie con le stampe indiane sia nel soggetto centrale e sia nella bordura, rappresentata da un susseguirsi di motivi floreali paisley. Sebbene in chiavi e raffigurazioni diverse, l'albero \u00e8 il tema centrale del mezzaro in tutte le sue varianti.\nMezzaro del castagno: realizzato a partire dall'inizio Ottocento da parte della manifattura Speich e poi da quella Testori con grande successo, si tratta di una variante del soggetto dell'albero della vita dove quest'ultimo \u00e8 costituito da un castagno riccamente adorno di anemoni, primule e tulipani. Nel soggetto tradizionale fanno parte della rappresentazione anche alcuni animali come fagiani, altri uccelli e api. La composizione \u00e8 pi\u00f9 naturale e meno stilizzata rispetto all'originale, ma risente del gusto ottocentesco per la cineseria.\nMezzaro delle rose: molto simile al mezzaro del castagno e realizzato dalle stesse manifatture, ha la particolarit\u00e0 di una raffigurazione con una natura molto ricca di fiori in cui spiccano soprattutto rose e peonie rosate di grandi dimensioni disposte sui rami e ai piedi del tronco dell'albero. Nel complesso richiama un gusto barocco settecentesco di stampo francese.\nMezzaro del macaco o della scimmia: soggetto disegnato sempre dalla manifattura degli Speich di Cornigliano e, in seguito, riproposto da quella dei Testori di Sampierdarena (di cui se ne conservano alcuni registri del 1927 a Palazzo Rosso che lo testimoniano). La raffigurazione \u00e8 arricchita di soggetti esotici: upupa, conigli, pavoni, pappagalli e frutta tropicale. Dal tripudio di abbondanza si erge il sempre presente albero della vita e sul suo ramo \u00e8 appesa una piccola scimmia (in genovese chiamata \"macaco\") che d\u00e0 il nome alla tipologia. La composizione denota un evidente richiamo alle tessiture francesi del tardo XVIII secolo.\nMezzaro fiorito: questo soggetto \u00e8 uno dei primi che venne realizzato direttamente a Genova, la sua iconografia si rif\u00e0 a quella dell'Albero delle rose, la rappresentazione non evidenzia pi\u00f9 la figura centrale dell'albero, ma viene mantenuto il graticcio di rami intrecciati tipico delle altre rappresentazioni. Come suggerisce il nome, i suddetti rami sono tempestati di fiori di vario genere, tra cui peonie e rose, appunto. Alcune testimonianze attestano che la rappresentazione era in voga a Genova sul finire del Settecento.\nRappresentazioni moderne: alcuni artisti tra cui Emanuele Luzzati si sono cimentati in rivisitazioni moderne del mezzaro includendo nuove rappresentazioni dell'albero della vita associate a fondali non pi\u00f9 monocromi, ma con scorci della citt\u00e0 (Spianata Castelletto, Boccadasse, ecc) oppure di fantasia."}
{"id": "4720650", "revid": "599013", "url": "https://it.wikipedia.org/wiki?curid=4720650", "title": "La ragazza di nome Giulio", "text": ""}
{"id": "4720652", "revid": "486946", "url": "https://it.wikipedia.org/wiki?curid=4720652", "title": "Lista dei codici internazionali di riconoscimento dei veicoli", "text": ""}
{"id": "4720653", "revid": "1494169", "url": "https://it.wikipedia.org/wiki?curid=4720653", "title": "Egeo (disambigua)", "text": ""}
{"id": "4720657", "revid": "84184", "url": "https://it.wikipedia.org/wiki?curid=4720657", "title": "Prospero Podiani", "text": "Fu uno dei pi\u00f9 importanti bibliofili italiani ed europei del periodo compreso tra la fine del Cinquecento e gli inizi del Seicento. Il suo nome \u00e8 legato alla fondazione della Biblioteca Augusta di Perugia.\nBiografia.\nProspero Podiani nasce a Perugia intorno al 1535 da una famiglia piuttosto agiata, anche se non nobile. Fra i suoi avi molti avevano ricoperto un ruolo di primo piano nella vita politica cittadina in qualit\u00e0 di notai, giudici, priori.\nSuo padre era stato Camerlengo dell'Arte degli Aromatari, ufficiale del primo Monte di Piet\u00e0, promotore del Consiglio dei 60 e componente del collegio dei \"Dieci dell'Osservanza\", magistratura sostitutiva di quella dei Priori istituita da papa Paolo V a seguito dell'intervento repressivo dell'autonomia cittadina posto in atto dal pontefice dopo la Guerra del sale del 1540.\nNell'altro ramo familiare sono da ricordare soprattutto Lucalberto (1471-1551), figlio del notaio Ser Paolo di Simone, medico, lettore presso la locale Universit\u00e0, ambasciatore, e dal 1535 cancelliere del Comune, nonch\u00e9 Mario Podiani (m. 1560 ca.), figlio del precedente, letterato, poeta e commediografo, strenuo difensore delle libert\u00e0 comunali.\nAnche Prospero ricopre alcuni incarichi nella pubblica amministrazione, fino a divenire priore nel 1590, eletto nella corporazione dei sarti.\nDubbia la sua formazione intellettuale, forse iniziata con studi di carattere giuridico. Secondo fonti non verificabili nel 1568 egli sarebbe stato iscritto nella matricola degli studenti di medicina dell'Universit\u00e0 di Padova.\nPodiani entra a far parte del circuito dei letterati perugini iscrivendosi alla locale \"Accademia degli Insensati\" con il nome di Turbato, dove si trova in stretto rapporto con molti altri eruditi locali: lo storico Pompeo Pellini (1523-1594), l'antiquario e storico dell'arte Cesare Crispolti (1563-1608), principe della prestigiosa accademia, Orazio Cardaneti (1531-1588), docente di Retorica a Siena e a Perugia, il noto latinista Marco Antonio Bonciari (1555-1616), il giurista e poeta Filippo Massini (1559-1618), amico di Torquato Tasso, anche questi Insensato, Filippo Alberti (1548-1612), letterato e cancelliere del comune di Umbertide, Girolamo Tezi (1580-1645), erudito al servizio del Cardinale Antonio Marcello Barberini (1607-1671), nipote di Papa Urbano VIII, Baldassarre Ansidei (1555-1614), latinista e grecista, allievo di Cardaneti, dal 1606 custode della Biblioteca Vaticana e dal 1612 anche dell'Archivio Segreto Vaticano, Fulvio Mariottelli (1559-1639), successore di Podiani alla guida della Biblioteca Augusta e autore nel 1618 del \"Ragguaglio [\u2026] Intorno alla libraria, che fu del sig. Prospero Podiani : &amp; si disegna aprire [\u2026] ad universal benefitio degli studiosi\", definito da Alfredo Serrai il primo trattato teorico sulla biblioteca pubblica.\nTutti gli eruditi sopra citati risultano aver usufruito del prestito di numerosi libri da parte del bibliofilo perugino, della cui pregiata raccolta libraria si avvalsero anche alcuni fra i maggiori eruditi del suo tempo, tra cui personalit\u00e0 del calibro di Antonio Possevino (1533-1611) e Angelo Rocca (1545-1620), nonch\u00e9 lo stesso Baldassarre Ansidei, cui la disponibilit\u00e0 di libri certamente non doveva difettare.\nPodiani del resto risulta in contatto con personalit\u00e0 di primo ordine del panorama culturale e politico italiano: la corte Farnesiana e Fulvio Orsini, Onofrio Panvinio, Egnazio Danti, Benedetto Varchi, Piero Vettori, Lucio Oradini, Marco Antonio Bonciari, i cardinali Pietro Aldobrandini, Guglielmo Sirleto, Scipione Borghese, Alessandro Riario.\nFra i propri riferimenti culturali, menzionati dallo stesso Podiani nei suoi scritti autografi, si possono annoverare diversi letterati docenti presso lo Studium perugino: Giovanni Antonio Campani (1429-1477), lettore di Retorica nel 1455, Cristoforo Sassi (m. 1574), allievo dell'umanista perugino Francesco Maturanzio, docente di Oratoria tra il 1541 e il 1562, Orazio Cardaneti (1531-1588), allievo di Sassi e di Pietro Vettori, titolare della cattedra di Oratoria dal 1566, il gesuita Giovanni Antonio Viperano (1535-1610), insegnante di humanae litterae tra il 1555 e il 1559.\nDalle biografie antiche e dalla documentazione posseduta dalla Biblioteca Augusta Podiani spende gran parte della propria esistenza e dei suoi averi nella frenetica attivit\u00e0 di ricerca e di acquisto di manoscritti ed edizioni rare per la sua libraria, nonch\u00e9, pi\u00f9 in generale, esercita una assidua attivit\u00e0 di compravendita di libri, fino a sviluppare una vera e propria abilit\u00e0 in tal senso: secondo il biografo contemporaneo Giovan Vittorio Rossi (1577-1647), egli aveva capacit\u00e0 di stimare il costo dei volumi meglio dei librai stessi.\n\u00c8 certamente uno dei maggiori protagonisti nel settore del commercio librario italiano tra la met\u00e0 del XVI secolo e l'inizio del successivo.\nPodiani narra in prima persona della propria passione per i libri rari in una lettera autografa indirizzata al cardinale Fulvio Giulio della Corgna (1517-1583) contenuta in una sua opera rimasta manoscritta, il \"De Bibliothecis disponendis et informandis\", ancora oggi conservata presso la Biblioteca Augusta (ms. I 104, c. 10r-v): in tale trattato egli esalta la nobilt\u00e0 dell'atto di allestire una biblioteca ed espone i criteri di selezione delle opere e degli autori e di classificazione sistematica dei volumi.\nIl testo di Podiani, redatto certamente entro il 1583, anno di morte del cardinale, contiene dei concetti assolutamente all'avanguardia: in esso \u00e8 stato visto addirittura un precursore del celebre \"Advis pour dresser une bibliot\u00e8que\" di Gabriel Naud\u00e9 (1600-1653), considerato il manifesto della biblioteconomia e pubblicato nel 1627, nel quale il bibliotecario del cardinal Mazzarino delinea le finalit\u00e0 di una biblioteca privata sia come monumento al prestigio personale del fondatore, sia come strumento di politica culturale. Con tale trattato si inaugura una politica degli acquisti in funzione dell'uso pubblico delle raccolte librarie, non pi\u00f9 destinate a studi particolari o ad un ristretto numero di persone, bens\u00ec a divenire biblioteche a carattere universale, organizzate per sezioni.\nLa raccolta privata di Podiani sin dalla sua genesi \u00e8 costruita con i caratteri della biblioteca pubblica, con una distribuzione pressoch\u00e9 omogenea delle opere in base alle varie materie dello scibile: essa tendeva gi\u00e0 \"ab origine\" alla universalit\u00e0, a differenza delle altre biblioteche private contemporanee, la cui peculiarit\u00e0 piuttosto era quella di essere specializzate.\nLa stessa pratica del prestito dei volumi a molti eruditi di ogni parte d'Italia messa in atto dal proprietario-fondatore, prima ancora di perfezionare la cessione della propria raccolta libraria al Comune di Perugia, testimonia della funzione \u201cpubblica\u201d che la stessa aveva assunto ben prima della sua apertura ufficiale, avvenuta dopo numerose traversie legali e amministrative solo otto anni dopo la morte di Podiani.\nLa biblioteca assume il nome di Augusta, titolo concesso alla citt\u00e0 di Perugia dall'imperatore Ottaviano Augusto dopo il Bellum Perusinum del 41-40 a.C., ed apre in maniera definitiva nel 1623: come tale \u00e8 da ritenersi una delle pi\u00f9 antiche biblioteche pubbliche italiane.\nLa donazione della propria biblioteca al Comune di Perugia viene formalizzata da Podiani con un atto pubblico in data 22 dicembre 1582: in cambio del donativo e della sua prestazione come bibliotecario, egli avrebbe ricevuto uno stipendio annuo di 150 scudi, nonch\u00e9 vitto e alloggio all'interno del Palazzo dei Priori.\nPapa Gregorio XIII, favorevole alla creazione di una biblioteca pubblica a Perugia, aveva destinato al finanziamento di tale istituzione la gabella della cenceria. Inizialmente la raccolta avrebbe dovuto trovare spazio presso alcuni locali del Sopramuro, strategicamente contigui alla antica sede dello studium cittadino, ma questi vengono presto riconosciuti inidonei, per cui il Comune provvede all'acquisto di un fabbricato attiguo adiacente al Palazzo dei Priori da destinare a biblioteca.\nPodiani si occupa personalmente dei lavori di ristrutturazione dell'edificio, destinato a divenire una sorta di museo cittadino, e quindi inizia il complesso lavoro di catalogazione e ordinamento per materie dei libri.\nNel 1592, per la grave situazione finanziaria in cui versa, il Comune ottiene da Papa Clemente VIII che la tassa sulla cenceria possa essere utilizzata per il pagamento dei debiti dell'amministrazione. \nPodiani si ritiene dunque libero dagli obblighi assunti con il precedente atto di donazione e riporta nella propria casa gran parte dei volumi, modificandone in seguito pi\u00f9 volte il lascito in favore di diversi enti e di privati: fra questi sono i conventi perugini dei Domenicani, dei Benedettini, dei Cappuccini, dei Gesuiti, il Capitolo della cattedrale, il vescovo di Perugia Napoleone Comitoli, il canonico perugino Enea Baldeschi, il bibliofilo romano duca Giovanni Angelo Altemps, la Biblioteca Vaticana.\nSolo appena un mese prima di morire, il 17 ottobre 1615, Podiani dispone nuovamente e definitivamente affinch\u00e9 la propria libreria venga ceduta al Comune di Perugia. La sua morte avviene il 16 novembre 1615 e il bibliofilo perugino viene sepolto nella locale Chiesa del Ges\u00f9.\nNon tutti i volumi da lui posseduti pervengono al Comune: molti libri temporaneamente in deposito presso enti o privati non vengono mai restituiti, mentre una causa promossa dai figli sull'eredit\u00e0 paterna allarma le autorit\u00e0 cittadine che temono la svendita della biblioteca da parte degli eredi qualora fossero state riconosciute le loro richieste.\nCi\u00f2 provoca l'intervento diretto di Papa Paolo V, il quale nel 1616 per mezzo del governatore Ladislao d\u2019Aquino ordina il sequestro di 83 codici manoscritti di particolare pregio (71 latini e 12 greci), selezionati da Andronico Spinelli, i quali vengono cos\u00ec confiscati e assicurati definitivamente alle collezioni della Biblioteca Vaticana.\nDa un inventario redatto nel 1617 da Fulvio Mariottelli, primo bibliotecario succeduto al fondatore, sappiamo che a quell'epoca la parte della raccolta libraria di Podiani pervenuta al Comune di Perugia ammonta a circa 7600 opere, per un totale di circa 10.000 volumi: fra questi sono annoverati circa 600 manoscritti e 290 incunaboli.\nLa maggior parte di tali volumi, riconoscibili dalle caratteristiche note di possesso apposte dal bibliofilo, manoscritte e/o sotto forma di timbro, si trova ancora nella Biblioteca Augusta, conservata nel cosiddetto \"Fondo Antico\" (libri a stampa posteriori al 1500), nel \"Fondo Incunaboli\" e nel \"Fondo manoscritti\".\nLo stesso istituto custodisce anche numerosi manoscritti autografi del suo fondatore: fra questi sono da ricordare l'inventario dei libri donati, l\u2019\"Index librorum Bibliothecae Augustae a Prospero Podiani donatae\" (Ms. 3081), un \"Libro di ricordi domestici e note di libri prestati\" (Ms. 186 - D4), un \"Index librorum manuscriptorum\" (Ms. B 3), un \"Indice dei libri toscani\" (Ms. E 1), una miscellanea (Ms. 1710 - I 104) contenente fra l'altro un piccolo manuale di biblioteconomia, il \"De Bibliothecis disponendis et informandis\".\nLa Biblioteca Augusta possiede anche un ritratto di Prospero Podiani, un olio su tela (128 x 84\u00a0cm) realizzato intorno al 1640 dal pittore perugino Stefano Amadei (1589-1644)."}
{"id": "4720658", "revid": "248219", "url": "https://it.wikipedia.org/wiki?curid=4720658", "title": "Ancistrodonte dell'Himalaya", "text": ""}
{"id": "4720661", "revid": "1305772", "url": "https://it.wikipedia.org/wiki?curid=4720661", "title": "Lars Larsen", "text": ""}
{"id": "4720664", "revid": "599013", "url": "https://it.wikipedia.org/wiki?curid=4720664", "title": "Rose of the Alley", "text": ""}
{"id": "4720673", "revid": "1516566", "url": "https://it.wikipedia.org/wiki?curid=4720673", "title": "Slogan (disambigua)", "text": ""}
{"id": "4720675", "revid": "1543377", "url": "https://it.wikipedia.org/wiki?curid=4720675", "title": "Storyville Presents Bob Brookmeyer", "text": "Storyville Presents Bob Brookmeyer \u00e8 il primo album da leader di Bob Brookmeyer, pubblicato nel 1954 dall'etichetta Storyville Records e registrato a New York il 7 gennaio dello stesso anno."}
{"id": "4720679", "revid": "124229483", "url": "https://it.wikipedia.org/wiki?curid=4720679", "title": "Kingussie", "text": "Kingussie (gaelico scozzese: Ceann a' Ghi\u00f9thsaich;scots: Kineussie) \u00e8 una cittadina nell'area amministrativa scozzese dello Highland. \u00c8 uno stanziamento del Comune delle Highlands nella zona di Badenoch e Strathspey ed \u00e8 la capitale del distretto di Badenoch. Si trova a 68\u00a0km sud di Inverness, 19 km sud di Aviemore e 5 km nord di Newtonmore, sua grande rivale nel gioco di shinty.\nL'Highland Wildlife Park si trova molto vicino. Il Highland Folk Museum si trova a Newtonmore, da Kingussie."}
{"id": "4720691", "revid": "767487", "url": "https://it.wikipedia.org/wiki?curid=4720691", "title": "Jean-Luc Vandenbroucke", "text": " Professionista dal 1975 al 1988, ottenne 78 successi su strada.\nCarriera.\nDotato di caratteristiche di passista, nelle categorie giovanili ottenne 224 vittorie; dopo aver trascorso un anno nella categoria Juniores e due anni tra i dilettanti, debutt\u00f2 da professionista nel settembre del 1975 correndo per la Peugeot-BP-Michelin, squadra francese.\nNel 1976 concluse la Milano-Sanremo al terzo posto, dopo essere riuscito inizialmente a riportarsi su Eddy Merckx (poi vincitore), ma in seguito venne declassato per doping. Tra il 1978 e il 1988 partecip\u00f2 a otto edizioni del Tour de France, un Giro d'Italia e a due edizioni della Vuelta a Espa\u00f1a: proprio nella Vuelta a Espa\u00f1a 1987 vinse il prologo indossando anche per un giorno la maglia rossa di leader della classifica generale.\nIn carriera colse anche alcuni risultati nelle classiche: vinse infatti la Parigi-Tours nel 1982 e fu inoltre secondo al Giro di Lombardia nel 1977 e quarto nel 1979 e nel 1982, nonch\u00e9 terzo al Giro delle Fiandre nel 1984 e quinto nel 1978 e nel 1981. Nel suo palmar\u00e8s spiccano anche le vittorie al Trofeo Baracchi (in coppia con Alfons De Wolf) e al Grand Prix des Nations ottenute nel 1980.\nDopo il ritiro dalle corse, avvenuto nel 1988, \u00e8 stato per dodici anni, fino al 1999, direttore sportivo del team belga Lotto. Zio di Frank Vandenbroucke (figlio del fratello Jean-Jacques), campione di ciclismo prematuramente scomparso, \u00e8 padre di Jean-Denis Vandenbroucke, anch'egli ciclista professionista per tre anni, dal 1998 al 2000."}
{"id": "4720692", "revid": "834", "url": "https://it.wikipedia.org/wiki?curid=4720692", "title": "The Adventure of the Cheap Flat", "text": ""}
{"id": "4720693", "revid": "834", "url": "https://it.wikipedia.org/wiki?curid=4720693", "title": "The Million Dollar Bond Robbery", "text": ""}
{"id": "4720697", "revid": "1305772", "url": "https://it.wikipedia.org/wiki?curid=4720697", "title": "Wipeout (disambigua)", "text": ""}
{"id": "4720701", "revid": "834", "url": "https://it.wikipedia.org/wiki?curid=4720701", "title": "Creep from the Deep", "text": ""}
{"id": "4720702", "revid": "287204", "url": "https://it.wikipedia.org/wiki?curid=4720702", "title": "Eclair", "text": ""}
{"id": "4720703", "revid": "1305772", "url": "https://it.wikipedia.org/wiki?curid=4720703", "title": "\u00c9clair (disambigua)", "text": ""}
{"id": "4720708", "revid": "834", "url": "https://it.wikipedia.org/wiki?curid=4720708", "title": "The Kidnapped Prime Minister", "text": ""}
{"id": "4720709", "revid": "834", "url": "https://it.wikipedia.org/wiki?curid=4720709", "title": "The Mystery of Hunter's Lodge", "text": ""}
{"id": "4720710", "revid": "834", "url": "https://it.wikipedia.org/wiki?curid=4720710", "title": "The Jewel Robbery at the Grand Metropolitan", "text": ""}
{"id": "4720712", "revid": "834", "url": "https://it.wikipedia.org/wiki?curid=4720712", "title": "The Adventure of the Egyptian Tomb", "text": ""}
{"id": "4720714", "revid": "599013", "url": "https://it.wikipedia.org/wiki?curid=4720714", "title": "Vidarabina", "text": "Vidarabina o 9-\u03b2-D-arabinofuranosiladenina (ara-A) \u00e8 un farmaco antivirale che \u00e8 attivo nei confronti del virus herpes simplex, del virus varicella-zoster, di citomegalovirus (CMV) nonch\u00e9 di poxvirus, rhabdovirus e alcuni virus tumorali ad RNA. Negli Stati Uniti l'uso della molecola, commercializzata da Parkedale pharmaceuticals Inc. con il marchio \"Vira-A\", \u00e8 stato sospeso a partire dal 1992.\nStoria.\nNel 1950 due nucleosidi vennero isolati dalla spugna dei Caraibi Tethya Crypta: la spongotimidina e la spongouridina, contenenti D-arabinosio e D-ribosio.\nA partire da questi composti si \u00e8 giunti alla sintesi di una nuova generazione di analoghi nucleosidici, la vidarabina e la correlata citarabina. Fino al 2004 queste molecole erano le uniche in uso clinico derivate da composti marini.\nIl farmaco venne sintetizzato nel 1960 nel laboratorio Bernard Randall Baker presso l'Istituto di Ricerca di Stanford (ora SRI International).\nIl farmaco \u00e8 stato originariamente inteso come un rimedio antitumorale. L'attivit\u00e0 di vidarabina come farmaco antivirale \u00e8 stato descritta per la prima volta da M. Privat de Garilhe e J. De Rudder nel 1964.\nVidarabina \u00e8 stato il primo analogo nucleosidico con attivit\u00e0 antivirale ad essere somministrato per via sistemica ed \u00e8 stato il primo agente ad essere autorizzato per il trattamento dell'infezione sistemica da virus herpes nell'uomo.\n\u00c8 stato per merito del dr. Richard Whitley ricercatore e medico presso l'Universit\u00e0 dell'Alabama a Birmingham che, nell'anno 1976, venne finalmente comprovata l'efficacia clinica di vidarabina ed il farmaco fu utilizzato nel trattamento di molte malattie virali.\nVidarabina \u00e8 un analogo dell'adenosina in cui il D-ribosio viene ad essere sostituito con il D-arabinosio.\nChimica.\nLa sintesi chimica di vidarabina avvenne nel 1960, all'interno di alcuni studi sperimentali in cui i ricercatori, per conto della societ\u00e0 BR Baker et al, cercavano di sviluppare potenziali agenti antitumorali a partire dalle propriet\u00e0 biologiche uniche del composto noto come 1-\u03b2-D-arabinofuranosiluracile (ara-U).\nQuesto composto si presta ad alcune importanti reazioni chimiche che comprendono l'azione di alcuni enzimi quali la 2'-deossiribonucleoside fosforilasi, la metiltransferasi o la nucleoside fosforilasi.\nQuesti lavori iniziali diedero un grande impulso ad ulteriori studi sintetici sui nucleosidi che possiedono la frazione \u03b2-D-arabinofuranosil e fra questi la vidarabina.\nDivenne anche possibile l'isolamento di vidarabina dalla fermentazione del brodo di coltura di Streptomyces antibioticus.\nOltre alle potenziali propriet\u00e0 antitumorali nel 1965 fu anche dimostrata l'attivit\u00e0 antivirale della molecola.\nFarmacocinetica.\nVidarabina \u00e8 stata somministrata per via endovenosa in pazienti immunocompromessi affetti da encefalite da herpes simplex virus o infezioni da herpes zoster. Tuttavia, l'utilit\u00e0 del farmaco \u00e8 fortemente limitata dalla sua scarsa solubilit\u00e0. La molecola pertanto richiede l'infusione continua in volumi relativamente grandi di liquido endovenoso. La molecola \u00e8 inoltre risultata teratogena, carcinogena e mutagena.\nL'uso di vidarabina \u00e8 perci\u00f2 limitato alla somministrazione in pomate, e in particolare in pomate oftalmiche.\nDopo somministrazione per via oculare non si verifica alcun assorbimento sistemico, perfino quando vengano ingerite secrezioni naso-lacrimali. Nel tratto gastrointestinale infatti la molecola viene rapidamente deaminata. In caso di un difetto dell'epitelio corneale, in conseguenza della bassa solubilit\u00e0 di vidarabina, nell'umore acqueo possono essere rilevate solo tracce di vidarabina e del suo metabolita, ara-hx. Nell'organismo vidarabina viene rapidamente deaminata dalla adenosina deaminasi in arabinosil-ipoxantina (ara-hx). Quest'ultimo \u00e8 il principale metabolita ed \u00e8 dotato di attivit\u00e0 antivirale, anche se in misura decisamente inferiore a vidarabina.\nFarmacodinamica.\nVidarabina interferisce con la sintesi del DNA virale. Il composto \u00e8 un analogo nucleosidico e necessita di essere fosforilato prima di essere attivo. Vidarabina grazie all'azione dell'enzima timidina chinasi (TK), codificato da HSV e VZV viene prima fosforilata ad arabinosil adenosina monofosfato (ara-AMP) e successivamente va incontro ad altre fosforilazioni ad opera di guanilato chinasi ed altre chinasi fino a dar luogo ad arabinosil adenosina trifosfato (ara-ATP). Quest'ultima \u00e8 la forma attiva di vidarabina ed \u00e8 contemporaneamente sia un inibitore che un substrato della DNA polimerasi virale.\nQuando viene utilizzato come substrato per la DNA polimerasi virale, ara-ATP inibisce competitivamente dATP e ci\u00f2 porta alla formazione di DNA 'difettoso' in quanto ara-ATP viene incorporato nel filamento di DNA sostituendo molte delle normali basi di adenosina. Il risultato \u00e8 l'inibizione della sintesi del DNA, l'impossibilit\u00e0 a dar luogo ai ponti fosfodiestere e pertanto la destabilizzazione della struttura del filamento di DNA con effetto finale di interruzione della catena del DNA virale in crescita.\nVidarabina trifosfato inibisce anche altri sistemi enzimatici delle cellule ospiti, tra cui la ribonucleoside reduttasi, la poliadenilazione dell'RNA e la S-adenosilomocisteina idrolasi.\nQuesti enzimi risultano tutti coinvolti nella sintesi del DNA virale e gli specifici enzimi virali sono pi\u00f9 sensibili all'inibizione determinata dall'azione del farmaco rispetto ai corrispondenti enzimi della cellula ospite.\nLa ribonucleoside reduttasi sembra sia anche inibita dalla vidarabina difosforilata (ara-ADP), la quale impedendo la riduzione dei nucleotidi difosfati, causa un'ulteriore riduzione della replicazione virale.\nMeccanismi di resistenza.\nVidarabina \u00e8 pi\u00f9 tossico e meno stabile metabolicamente rispetto a molti degli altri antivirali attuali, come aciclovir e ganciclovir . Ceppi virali resistenti all'azione della molecola mostrano mutazioni nell'enzima DNA polimerasi.\nIl farmaco \u00e8 soggetto a deaminazione da parte dell'enzima adenosina deaminasi e trasformazione in inosina. Questo metabolita possiede ancora attivit\u00e0 antivirale, ma la stessa \u00e8 circa 10 volte meno potente rispetto a vidarabina. Il 60% del composto eliminato dall'emuntorio renale \u00e8 escreto come 9-\u03b2-D -arabinofuranosilipoxantina nelle urine.\nAlcune modifiche nella struttura di vidarabina si sono dimostrate parzialmente efficaci nel bloccare la deaminazione, fra queste segna di nota la sostituzione della ammina con un gruppo metossi (ara-M). Questa modifica comporta una maggiore selettivit\u00e0 pari ad un fattore 10 nei confronti del virus varicella zoster rispetto ad ara-A, tuttavia gli analoghi della vidarabina risultano spesso inattivi ed inefficaci contro altri tipi di virus per il fatto che non vengono ad essere fosforilati.\nTossicologia.\nStudi sperimentali negli animali (topi) trattati per via intramuscolare con vidarabina hanno evidenziato che il composto causa un aumento statisticamente significativo dei tumori epatici nei topi femmina e di tumori renali nei topi maschi.\nAnche altri tipi di tumore, come neoplasie intestinali, dei testicoli e della tiroide si verificano con maggiore frequenza in ratti trattati cronicamente con vidarabina che non in animali di controllo.\nLa DL50 di vidarabina assunta per via orale risulta superiore a 5020\u00a0mg/kg sia nel topo che nel ratto.\nUsi clinici.\nLa molecola viene utilizzata nella forma di pomata oftalmica alla concentrazione del 3% nel trattamento delle cheratiti e delle cherato-congiuntiviti da herpes simplex virus, tipo 1 (HSV-1) e 2 (HSV-2).\nInoltre trova indicazione nel trattamento di soggetti affetti da cheratite erpetica superficiale che non rispondono alla idoxuridina o che sviluppano tossicit\u00e0 oculare o ipersensibilit\u00e0 ad idoxuridina.\nVidarabina pu\u00f2 anche essere utilizzata per il trattamento dell'herpes zoster in soggetti con sindrome da immunodeficienza acquisita (AIDS), nei quali ha dimostrato di ridurre la formazione delle lesioni e la durata della diffusione virale.\nVidarabina \u00e8 stata sostituita in molte delle indicazioni iniziali da aciclovir. Rispetto a vidarabina aciclovir ha infatti dimostrato di possedere una maggiore selettivit\u00e0, una concentrazione inibitoria pi\u00f9 bassa e una maggiore potenza.\nEffetti collaterali ed indesiderati.\nVidarabina pu\u00f2 causare reazioni da ipersensibilit\u00e0, ed in particolare prurito, edema, rash cutaneo, dolore, bruciore, o altri segni di irritazione in precedenza assenti. Non \u00e8 infrequente che si venga a determinare un aumento della sensibilit\u00e0 degli occhi alla luce. Molto pi\u00f9 raramente \u00e8 possibile che si verifichi una sensazione di corpo estraneo oculare oppure una stenosi da occlusione dei dotti lacrimali, con conseguente lacrimazione eccessiva.\nDosi terapeutiche.\nLa pomata oftalmica contenente vidarabina viene di norma applicata 5 volte al giorno, ad intervalli di circa 3 ore. Come per altre formulazioni oftalmiche, al fine di evitare una possibile contaminazione della pomata, \u00e8 necessario fare attenzione che la punta del tubo non entri in contatto diretto con l'occhio.\nGravidanza e allattamento.\nStudi adeguatamente controllati nell'essere umano non sono mai stati eseguiti. La possibilit\u00e0 di un danno all'embrione od al feto nelle donne gravide \u00e8 molto remota, specialmente in considerazione che il dosaggio utilizzato nella crema oftalmica \u00e8 molto basso, la vidarabina \u00e8 relativamente insolubile e la penetrazione per applicazione topica oculare estremamente bassa.\nLa Food and Drug Administration ha inserito vidarabina in classe C per l'impiego in gravidanza. In questa classe sono inseriti farmaci i cui studi sugli animali hanno rilevato effetti dannosi sul feto, effetto teratogenico, letale o altro, e per i quali non sono disponibili studi controllati in donne oppure farmaci per i quali non sono disponibili studi n\u00e9 sull'uomo n\u00e9 sull'animale."}
{"id": "4720715", "revid": "834", "url": "https://it.wikipedia.org/wiki?curid=4720715", "title": "The Adventure of the Italian Nobleman", "text": ""}
{"id": "4720716", "revid": "834", "url": "https://it.wikipedia.org/wiki?curid=4720716", "title": "The Disappearance of Mr. Davenheim", "text": ""}
{"id": "4720719", "revid": "834", "url": "https://it.wikipedia.org/wiki?curid=4720719", "title": "The Haunted Mask II", "text": ""}
{"id": "4720720", "revid": "834", "url": "https://it.wikipedia.org/wiki?curid=4720720", "title": "Werewolf Skin", "text": ""}
{"id": "4720722", "revid": "834", "url": "https://it.wikipedia.org/wiki?curid=4720722", "title": "Horrors of the Black Ring", "text": ""}
{"id": "4720723", "revid": "834", "url": "https://it.wikipedia.org/wiki?curid=4720723", "title": "The Haunted Car", "text": ""}
{"id": "4720724", "revid": "112794378", "url": "https://it.wikipedia.org/wiki?curid=4720724", "title": "Pino Patti", "text": "Biografia.\n\u00c8 stato un attore caratterista, recitando in film di ogni genere. Napoletano, Pino Patti ha interpretato molto spesso ruoli da \"cattivo\" come il delinquente o il faccendiere senza scrupoli.\nTra i suoi ruoli, il personaggio del commendator De Salvo nel film \"I due carabinieri\"; un delinquente senza scrupoli che approfittando della buona fede dei due protagonisti (Enrico Montesano e Carlo Verdone), li corrompe per poter fuggire dal suo stato di arresto in ospedale."}
{"id": "4720725", "revid": "834", "url": "https://it.wikipedia.org/wiki?curid=4720725", "title": "Realware", "text": ""}
{"id": "4720726", "revid": "834", "url": "https://it.wikipedia.org/wiki?curid=4720726", "title": "Say Cheese and Die - Screaming!", "text": ""}
{"id": "4720728", "revid": "228587", "url": "https://it.wikipedia.org/wiki?curid=4720728", "title": "Software (disambigua)", "text": ""}
{"id": "4720731", "revid": "300067", "url": "https://it.wikipedia.org/wiki?curid=4720731", "title": "Ryan Broekhoff", "text": ""}
{"id": "4720743", "revid": "287204", "url": "https://it.wikipedia.org/wiki?curid=4720743", "title": "Phil Urso and Bob Brookmeyer", "text": "Phil Urso and Bob Brookmeyer \u00e8 un album di Bob Brookmeyer e del sassofonista Phil Urso, pubblicato nel 1954 dalla Savoy Records.\nIl disco contiene le registrazioni di due sessions differenti: i primi quattro brani, eseguiti dal solo Urso, sono stati registrati a NYC nell'aprile del 1953, mentre gli altri quattro sono stati incisi l'anno dopo."}
{"id": "4720744", "revid": "300067", "url": "https://it.wikipedia.org/wiki?curid=4720744", "title": "Cameron Bairstow", "text": ""}
{"id": "4720749", "revid": "4175", "url": "https://it.wikipedia.org/wiki?curid=4720749", "title": "Pusk\u00e1s Ferenc Stadion", "text": ""}
{"id": "4720753", "revid": "54354", "url": "https://it.wikipedia.org/wiki?curid=4720753", "title": "Francisco Rafael Arellano F\u00e9lix", "text": "Maggiore di sette fratelli, guid\u00f2 l'organizzazione dall'inizio degli anni '90.\nAttraverso suo fratello Benjam\u00edn, Francisco Rafael si unisce al cartello nel 1989 a seguito dell'arresto di Miguel \u00c1ngel F\u00e9lix Gallardo, uno dei pi\u00f9 grandi signori della droga messicani negli anni '80.\nQuando Arellano F\u00e9lix prese il comando dell'organizzazione, si acuirono le tensioni con i rivali del Cartello di Sinaloa arrivando ad omicidi da entrambi i fronti.\nFu arrestato nel 1993 a Tijuana, in Bassa California ed imprigionato al Federal Social Readaptation Center No. 1, prigione di massima sicurezza.\nNel 2006 fu estradato negli Stati Uniti per le accuse di traffico di droga nella corte del distretto federale della California.\nFu rilasciato due anni pi\u00f9 tardi e riportato in Messico, dove non aveva carichi pendenti.\nMentre celebrava il suo compleanno a Los Cabos il 18 ottobre 2013, venne ucciso da tre killer travestiti da pagliacci."}
{"id": "4720757", "revid": "110157", "url": "https://it.wikipedia.org/wiki?curid=4720757", "title": "Burials", "text": "Burials \u00e8 il nono album in studio della band AFI di Berkeley, California. \u00c8 stato pubblicato nel 2013 dalla Republic Records. Il frontman Davey Havok, in un'intervista a Rolling Stone, definisce il titolo dell'album perfetta espressione del sentimento prevalente lungo le tracce, una parola che evoca il silenzio che pervade i momenti di panico e ansia, di tradimento e crudelt\u00e0."}
{"id": "4720760", "revid": "486946", "url": "https://it.wikipedia.org/wiki?curid=4720760", "title": "Topolino e le zanzare", "text": ""}
{"id": "4720762", "revid": "1543377", "url": "https://it.wikipedia.org/wiki?curid=4720762", "title": "New (singolo Paul McCartney)", "text": "New \u00e8 un brano musicale scritto dal musicista britannico Paul McCartney. Il brano venne originariamente registrato da McCartney e prodotto da Mark Ronson, pubblicato su singolo in download digitale e successivamente incluso nell'omonimo album solista di McCartney del 2013 come sesta traccia sul disco.\nIl brano.\nDopo essere stata inizialmente pubblicata su iTunes Store come download digitale il 28 agosto 2013, la canzone \u00e8 stata pubblicata come singolo il 2 settembre 2013 su Amazon.com.\nAl suo apparire, il singolo \u00e8 stato dichiarato \"disco della settimana\" da BBC Radio 2, e piazzato sulla loro \"A-list\".\nLa canzone \u00e8 stata inclusa sia nei titoli di testa che di coda del film d'animazione del 2013 \"Piovono polpette 2 - La rivincita degli avanzi\".\nAccoglienza.\n\"New\" venne recensita favorevolmente dalla critica e dalla stampa musicale. Oltre che dalla BBC, la traccia \u00e8 stata eletta \"Track of the Day\" da \"Mojo\" che lod\u00f2 \"l'ottismo innato e l'irresistibile melodia della canzone\" e \"l'arrangiamento pop orchestrale\". Il critico di \"Rolling Stone\" Will Hermes, diede quattro stellette al singolo paragonandolo a \"Got to Get You into My Life\" dei Beatles, punto di vista condiviso anche dal \"The Daily Telegraph\" che descrisse la canzone un \"vivace brano beatlesiano\".\nEsecuzioni dal vivo.\nMcCartney ha eseguito il brano dal vivo nel corso di programmi televisivi serali quali \"Jimmy Kimmel Live!\" e \"Late Night with Jimmy Fallon\", e anche all'iHeartRadio Music Festival dove present\u00f2 anche altre diverse canzoni provenienti dall'album in uscita."}
{"id": "4720772", "revid": "785863", "url": "https://it.wikipedia.org/wiki?curid=4720772", "title": "Il cane rapito", "text": ""}
{"id": "4720773", "revid": "767487", "url": "https://it.wikipedia.org/wiki?curid=4720773", "title": "Rose of the Alley (film 1914)", "text": "Rose of the Alley \u00e8 un cortometraggio muto del 1914. Il nome del regista non viene riportato nei credit.\nProduzione.\nIl film fu prodotto dalla Balboa Amusement Producing Company\nDistribuzione.\nDistribuito dalla Box Office Attractions Company, il film - un cortometraggio di tre bobine - usc\u00ec nelle sale cinematografiche statunitensi il 5 ottobre 1914. Nel 1915, fu nuovamente distribuito dalla Path\u00e9 Exchange."}
{"id": "4720780", "revid": "599013", "url": "https://it.wikipedia.org/wiki?curid=4720780", "title": "Biagio Bobbio", "text": "Carriera.\nCresciuto nella Juventus, ha giocato per due stagioni con la nei primi anni di guerra, disputando la prima partita con i grigiorossi il 17 novembre 1940, Cremonese-Mantova (2-1); gioca in tutto 27 partite.\nHa giocato il Campionato Alta Italia 1944 tra le file del , chiudendo il girone ligure-piemontese all'ultimo posto. Sempre durante il conflitto mondiale gioc\u00f2 in un torneo di guerra nella squadra dell'Istituto Sociale di Torino.\nNel dopoguerra ha giocato nella cadetteria francese con il Nizza."}
{"id": "4720781", "revid": "247222", "url": "https://it.wikipedia.org/wiki?curid=4720781", "title": "Bob Brookmeyer Quartet", "text": "Bob Brookmeyer Quartet \u00e8 un album di Bob Brookmeyer del 1954 e pubblicato dalla casa discografica\nPacific Jazz Records."}
{"id": "4720784", "revid": "1543377", "url": "https://it.wikipedia.org/wiki?curid=4720784", "title": "Portogallo ai Giochi della XIX Olimpiade", "text": "Il Portogallo partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 20 atleti impegnati in 6 discipline: atletica leggera, ginnastica, lotta, scherma, sollevamento pesi e vela. Portabandiera fu il velista Jos\u00e9 Manuel Quina, alla sua seconda Olimpiade, gi\u00e0 medaglia d'argento a .\nFu la dodicesima partecipazione del Portogallo ai Giochi estivi. Non fu conquistata nessuna medaglia."}
{"id": "4720786", "revid": "339392", "url": "https://it.wikipedia.org/wiki?curid=4720786", "title": "New (singolo)", "text": ""}
{"id": "4720813", "revid": "729019", "url": "https://it.wikipedia.org/wiki?curid=4720813", "title": "Emanuele De Francesco", "text": "Biografia.\nEntr\u00f2 nel 1943 nel Corpo degli agenti di Pubblica sicurezza. Nel 1947 ricevette la medaglia d'argento al valor militare per un'azione compiuta nel dicembre 1945 da vice commissario durante la lotta al banditismo in Irpinia..\nNominato vice questore di Palermo nel 1964, nel 1973 divenne questore di Cosenza e nel 1974 di Catania. Nel 1977 \u00e8 questore di Roma, dove \u00e8 tra gli investigatori del sequestro Moro, fino a quando nel 1979 \u00e8 nominato capo della Criminalpol.\nPoche settimane dopo \u00e8 nominato Prefetto e inviato a Torino a coordinare la lotta al terrorismo\nNel luglio 1981 fu nominato direttore del SISDE. Nel febbraio 1982 chiam\u00f2 a Roma come responsabile Sisde per la Sicilia l'ex capo della mobile di Palermo Bruno Contrada.\nFu il primo a ricoprire l'incarico di Alto commissario per il coordinamento della lotta contro la delinquenza mafiosa.\nFu nominato Alto commissario con decreto del Governo Spadolini II del 6 settembre del 1982, contestualmente alla sua nomina come Prefetto di Palermo, dove fu chiamato gi\u00e0 il 7 settembre a ricoprire il posto lasciato dal generale Carlo Alberto Dalla Chiesa ucciso tre giorni prima. \nDe Francesco mantenne anche l'incarico di direttore dell'intelligence civile fino al marzo 1984, quando lo sostitu\u00ec il futuro capo della Polizia Vincenzo Parisi\nIn prefettura costitu\u00ec l'Ufficio misure di prevenzione, primo in Italia, per accertamenti e confisca dei beni mafiosi. Chiam\u00f2 Contrada dal settembre 1982 come capo di gabinetto dell'Alto commissariato.\nDurante quegli anni vi furono le confessioni di Tommaso Buscetta, il clamoroso \"blitz di San Michele\" (dove furono emanati 360 mandati di cattura), e l'arresto di Vito Ciancimino e dei potenti esattori Nino e Ignazio Salvo.\nDe Francesco fu sostituito al vertice dell'Alto commissariato, su sua stessa richiesta il 22 marzo 1985 dal prefetto Riccardo Boccia.\nDe Francesco venne contemporaneamente nominato consigliere della Corte dei Conti e commissario di governo per la Regione Calabria.\nNel 1992 divenne cavaliere dell'Ordine del Santo Sepolcro"}
{"id": "4720815", "revid": "110157", "url": "https://it.wikipedia.org/wiki?curid=4720815", "title": "Museo delle reali ferriere borboniche", "text": "Il Museo delle reali ferriere borboniche o MUFAR \u00e8 un museo di archeologia industriale nel comune di Mongiana (VV) in Calabria, inaugurato il 23 ottobre 2013 ed incentrato sulla storia del polo siderurgico di Mongiana creato durante il regno borbonico tra il XVIII e il XIX secolo.\nNel 1872, cessate definitivamente le attivit\u00e0 siderurgiche per mancanza di commesse, gli edifici industriali furono progressivamente abbandonati. Rivenduti alla fine del XIX secolo, divennero abitazioni e depositi.\nTra questi, l\u2019ex Fabbrica d\u2019Armi di Mongiana, riscoperta alla fine degli anni \u201970 in stato di completo degrado, \u00e8 stata oggetto di un accurato processo di recupero. Nell\u2019ottobre del 2013 \u00e8 stato ultimato il restauro architettonico con l\u2019allestimento del Museo delle Reali Ferriere Borboniche.\nIl progetto \u00e8 stato curato dalla RA Consulting srl, coordinato dall\u2019architetto Gennaro Matacena.\nL'allestimento museografico \u00e8 flessibile e articolato, con installazioni digitali interattive, e si sviluppa come un racconto coinvolgente della \u201cVicenda Mongiana\u201d: estrazione del ferro, forza motrice, boschi e carbone, viabilit\u00e0, tecnologie e produzioni, condizione operaia.\nLe postazioni multimediali integrano l\u2019esposizione documentando la storia industriale della Calabria, ancora poco conosciuta, che soprattutto nel XIX secolo si svilupp\u00f2 nella trasformazione dei prodotti naturali della regione, quali seta, liquirizia, tonno, cannamela, bergamotto.\nDal punto di vista architettonico \u00e8 interessante il fronte con trabeazione di ghisa (due colonne alte 4,80 metri con architrave istoriato) e, nell\u2019atrio di ingresso una serliana formata da due colonne pi\u00f9 due semicolonne alte 2,40 metri, anch\u2019esse di ghisa.\nLa Fabbrica d\u2019armi costituisce una delle prime testimonianze dell\u2019uso in Italia della ghisa in edilizia. \nIl fronte, con la trabeazione interamente in ghisa, \u00e8 composta da due colonne imponenti, alte ben 4.80 metri, e dall\u2019architrave istoriato.\nDue colonne e quattro semicolonne ancora in ghisa, alte la met\u00e0 di quelle esterne, compongono una serliana \u201cspaziale\u201d"}
{"id": "4720824", "revid": "188116", "url": "https://it.wikipedia.org/wiki?curid=4720824", "title": "Criminalpol", "text": ""}
{"id": "4720826", "revid": "729019", "url": "https://it.wikipedia.org/wiki?curid=4720826", "title": "Billao", "text": "Il billao (lingua somala: \"billaawe\") \u00e8 una daga somala, utilizzata nel XVIII e XX secolo nel combattimento ravvicinato dai Dervisci somali. Costituiva, insieme alla sciabola-baionetta, l'arma da fianco di dubat, \u00e0scari e zapti\u00e9 arabo-somali del Regio Esercito italiano.\nDescrizione.\nIl \"billao\" ha una lama a foglia asimmetrica, a doppio taglio, in ferro o acciaio. \u00c8 caratterizzato dal pomo dell'impugnatura a tre punte, delle quali la centrale \u00e8 costituita dal codolo della lama che protrude . L'impugnatura e l'elsa sono solitamente di corno, in particolare di bufalo. Il fodero \u00e8 realizzato in pelle non conciata, solitamente di pecora, ed accoglie anche l'elsa. Dei passanti o delle stringhe permettevano di fissarlo ai fianchi.\nBillao della PAI.\nMentre i billao delle truppe coloniali italiane erano di produzione artigianale tradizionale, dal 1936 per gli ascari della Polizia dell'Africa Italiana venne realizzata una daga d'ordinanza strettamente derivata dal billao tradizionale. L'impugnatura ha guancette in corno di bufalo fissate al codolo con due rivetti. Su una guancetta \u00e8 fissato un ovale in lamierino stampato con lo stemma della PAI. L'elsa \u00e8 costituita da una semplice crociera ovale in lamiera di ferro cromato. La lama \u00e8 a foglia simmetrica, a due fili, lunga 193\u00a0mm, su una lunghezza totale dell'arma di 310\u00a0mm. Il peso senza fodero \u00e8 di circa 300 g. Il fodero \u00e8 in cuoio naturale, con all'interno una molla a lamina per tenere ferma la lama. Una cinghietta con bottone blocca il \"coltello-spada corta\" nel fodero."}
{"id": "4720830", "revid": "767487", "url": "https://it.wikipedia.org/wiki?curid=4720830", "title": "The Awakening (film 1914 Taylor)", "text": "The Awakening \u00e8 un cortometraggio muto del 1914 diretto da William Desmond Taylor.\nProduzione.\nIl film fu prodotto dalla Balboa Amusement Producing Company. Venne girato a Long Beach, la cittadina californiana sede della casa di produzione.\nDistribuzione.\nDistribuito dalla Box Office Attractions Company e presentato da William Fox, il film - un cortometraggio di tre bobine - usc\u00ec nelle sale cinematografiche statunitensi il 5 ottobre 1914."}
{"id": "4720831", "revid": "73843", "url": "https://it.wikipedia.org/wiki?curid=4720831", "title": "Romania ai Giochi della XIX Olimpiade", "text": "La Romania partecip\u00f2 alle XIX Olimpiadi, svoltesi a Citt\u00e0 del Messico dal 12 al 27 ottobre 1968, con una delegazione di 82 atleti impegnati in 9 discipline per un totale di 82 competizioni. Portabandiera, cos\u00ec come a , fu il canoista Aurel Vernescu, alla sua terza Olimpiade, gi\u00e0 vincitore di due medaglie di bronzo ai precedenti Giochi.\nIl bottino della squadra, alla sua nona partecipazione ai Giochi estivi, fu di quattro medaglie d'oro, sei d'argento e cinque. I migliori risultati vennero dall'atletica leggera femminile, con due medaglie d'oro e due d'argento."}
{"id": "4720833", "revid": "767487", "url": "https://it.wikipedia.org/wiki?curid=4720833", "title": "Santos Hern\u00e1ndez (liutaio)", "text": "Apprese l'arte liutaia lavorando presso il laboratorio di Manuel Ram\u00edrez, fratello di Jos\u00e9 Ram\u00edrez, specializzato nella costruzione di chitarre. Hernandez divenne uno dei pi\u00f9 noti costruttori di chitarre flamenco, caratterizzate dall'uso del cipresso per il fondo e le fasce e da un minore spessore di queste e della tavola armonica. Nel 1912 si ritiene che costru\u00ec la chitarra classica che accompagn\u00f2 il giovanissimo Andr\u00e9s Segovia (1893 - 1987) nelle sue prime folgoranti tourn\u00e9e. Le sue ricerche sull'incatenatura della cassa di risonanza furono influenti per diverse generazioni successive di liutai, quali Marcelo Barbero, Arc\u00e1ngel Fern\u00e1ndez e Masaru Kohno."}
{"id": "4720834", "revid": "580", "url": "https://it.wikipedia.org/wiki?curid=4720834", "title": "Molinetto", "text": ""}
{"id": "4720837", "revid": "28592", "url": "https://it.wikipedia.org/wiki?curid=4720837", "title": "Contea di Avignone", "text": ""}
{"id": "4720838", "revid": "1702319", "url": "https://it.wikipedia.org/wiki?curid=4720838", "title": "Santuario della Nativit\u00e0 della Beata Vergine Maria", "text": "Il santuario della Nativit\u00e0 della Beata Vergine Maria \u00e8 la parrocchiale di Conscio, frazione di Casale sul Sile, in provincia e diocesi di Treviso; fa parte del vicariato di Mogliano Veneto.\nStoria.\nL'origine dell'edificio risale al 1466, quando gli abitanti del luogo costruirono un luogo di culto in ricordo dell'apparizione mariana e dedicata alla Madonna. Il fondo apparteneva all'abbazia di Nervesa e la chiesa fu per questo considerata fra le sue pertinenze.\nFu per secoli una frequentata meta di pellegrinaggi, gestiti da una piccola comunit\u00e0 di carmelitani che aveva sede in un convento limitrofo. Il monastero fu soppresso nel 1652 da papa Innocenzo X e gli immobili furono venduti per finanziare la guerra di Candia. Nel 1702 divenne parrocchiale e nel 1762 fu definitivamente consacrata. L'edificio attuale risale alla ricostruzione del 1570.\nIl 14 agosto 1988 il vescovo di Treviso Antonio Mistrorigo elev\u00f2 al rango di santuario la chiesa, essendosi appena concluso un radicale restauro.\nDescrizione.\nLa chiesa \u00e8 in stile romanico, con la facciata ornata da un rosone, lesene e archetti rampanti sottogronda.\nL'interno \u00e8 a navata unica, con il soffitto a capriate a vista. Gli altari sono tre; il maggiore \u00e8 sormontato dal pregevole gruppo ligneo dell'apparizione. Da ricordare poi le statue dei santi Osvaldo e Rocco, trafugate nel 1976 e ricollocate nelle nicchie originali nel 2002.\nNella chiesa, si trova l'organo a canne Mascioni \"opus 1013\" costruito nel 1977. A trasmissione integralmente meccanica, ha due tastiere di 61 note e pedaliera di 32 note."}
{"id": "4720840", "revid": "486946", "url": "https://it.wikipedia.org/wiki?curid=4720840", "title": "Conte di Avignone", "text": ""}
{"id": "4720844", "revid": "599013", "url": "https://it.wikipedia.org/wiki?curid=4720844", "title": "Dan Pastorini", "text": "Carriera nel football.\nPastorini fu scelto come terzo assoluto nel Draft NFL 1971 dagli Houston Oilers dietro altri due quarterback, Jim Plunkett e Archie Manning. Dal 1971 al 1979 salt\u00f2 solamente cinque gare di stagione regolare, giocando anche con delle costole rotte e un polmone perforato a volte. Non pot\u00e9 contare su una linea offensiva adeguata fino al 1977, quando gli Oilers assunsero Joe Bugel come allenatore della offensive line e acquisirono giocatori di qualit\u00e0 come Greg Sampson e Leon Gray. Nel 1978, gli Oilers iniziarono a puntare sul gioco sulle corse scegliendo nel draft il futuro Hall of Famer Earl Campbell. \nPastorini fu convocato per il suo unico Pro Bowl nel 1975, ma la sua miglior stagione a livello statistico fu quella del 1978 quando lanci\u00f2 i primati in carriera di 2.473 yard e 16 touchdown. Nei playoff di quella stagione gioc\u00f2 bene, portando gli Oilers a battere i Miami Dolphins e i New England Patriots vincitori della AFC East division.\nL'ultima gara di Pastorini con gli Houston Oilers fu la finale della AFC del 1979 contro i Pittsburgh Steelers, in cui la sua squadra fu eliminata ancora a un passo dal Super Bowl.\nNel 1980, il proprietario degli Oilers Bud Adams cedette Pastorini agli Oakland Raiders, in cambio dell'ormai anziano Ken Stabler. Nella settimana 5 della stagione 1980, dopo aver portato la squadra a un record di 2-2, Pastorini si ruppe una gamba contro i Kansas City Chiefs. I tifosi, insoddisfatti delle sue prestazioni e desiderosi di vedere giocare la sua riserva Jim Plunkett, esultarono quando capirono che si era infortunato. Plunkett, un ex vincitore dell'Heisman Trophy a Stanford ed ex quarterback titolare dei New England Patriots e dei San Francisco 49ers, era il quarterback di riserva dei Raiders dal 1978. Questi prese in mano la squadra e guid\u00f2 i Raiders alla vittoria del Super Bowl XV contro i Philadelphia Eagles nel gennaio 1981.\nLa stagione successiva, Pastorini pass\u00f2 ai Los Angeles Rams e concluse la carriera passando le stagioni 1982 e 1983 con gli Eagles."}
{"id": "4720865", "revid": "767487", "url": "https://it.wikipedia.org/wiki?curid=4720865", "title": "Unione Sportiva Cremonese 2004-2005", "text": "Questa pagina raccoglie le informazioni riguardanti l'Unione Sportiva Cremonese nelle competizioni ufficiali della stagione 2004-2005.\nStagione.\nNella stagione 2004-2005 la Cremonese ha disputato e vinto il campionato di Serie C1 girone A con 72 punti, ottenendo la promozione in Serie B con il Mantova che ha vinto i playoff."}
{"id": "4720870", "revid": "396099", "url": "https://it.wikipedia.org/wiki?curid=4720870", "title": "Istituto di ricerca sulle acque (Verbania)", "text": "La sede di Verbania Pallanza dell'Istituto di ricerca sulle acque (IRSA), gi\u00e0 \"Istituto per lo studio degli ecosistemi\" e in precedenza \"Istituto italiano di idrobiologia\", \u00e8 une delle sedi degli istituti del Consiglio Nazionale delle Ricerche (CNR), afferente al Dipartimento di scienze del sistema Terra e tecnologie per l'ambiente.\nLinee di ricerca.\nLa sede dell'IRSA di Verbania svolge attivit\u00e0 di ricerca, valorizzazione, formazione e trasferimento tecnologico nel settore ambientale, soprattutto in:\nStoria.\nLa sede di Verbania Pallanza dell'IRSA nasce nel 1938 sul Lago Maggiore come Istituto italiano di idrobiologia, su donazione dell'edificio da parte di Rosa Curioni per onorare la memoria del marito, il limnologo Marco De Marchi, al quale viene dedicato l'Istituto.\nDurante la seconda guerra mondiale la vita dell'Istituto \u00e8 resa difficile dalle difficolt\u00e0 economiche e di comunicazione. Tuttavia la guerra port\u00f2 con s\u00e9 anche eventi favorevoli per l'Istituto, facendovi confluire scienziati che vi cercarono rifugio. Arrivarono cos\u00ec Adriano Buzzati Traverso, Luigi Luca Cavalli Sforza, Vittorio Tonolli e Giuseppe Ramazzotti. Nel 1944 viene attivata la Sezione Genetica dell'Istituto, per ricerche di genetica e genetica delle popolazioni su materiale idrobiologico e su \"Drosophila\". Dopo la guerra proseguono anche le ricerche di limnologia e di ecologia delle acque. Ospiti illustri si susseguono in visita, tra questi: Ramon Margalef, G. Evelyn Hutchinson, Richard A. Vollenweider, Charles Goldman, Robert G. Wetzel e W. Thomas Edmondson.\nL'Istituto continua la sua attivit\u00e0 di ricerca indipendente fino al 1977 quando diventa uno degli istituti del CNR. Una successiva ristrutturazione degli istituti all'interno del CNR nel 2002 porta alla formazione dell'Istituto per lo Studio degli Ecosistemi (ISE), con sede a Verbania e sedi secondarie a Firenze, Pisa e Sassari. Nel 2018 l'ISE viene smembrato e la sede di Verbania entra a far parte dell'Istituto di ricerca sulle acque.\nPubblicazioni.\nIl \"Journal of Limnology\" \u00e8 la rivista internazionale ufficiale dell'IRSA con sede a Verbania. Pubblica articoli scientifici su tutti gli aspetti della limnologia. \u00c8 nata nel 1999 come continuazione delle Memorie dell'Istituto Italiano di Idrobiologia (1942-1998). Pubblicata da PAGEPress, fa parte delle riviste ad accesso libero DOAJ Directory of Open Access Journals.\nNegli ultimi 30 anni i ricercatori dell'IRSA di Verbania hanno pubblicato pi\u00f9 di 2.000 articoli scientifici, ricevendo al 2018 oltre 20.000 citazioni."}
{"id": "4720873", "revid": "767487", "url": "https://it.wikipedia.org/wiki?curid=4720873", "title": "Locomotiva Bourbonnais", "text": "Le locomotive \"Bourbonnais\" sono state delle locomotive a vapore introdotte in Francia e poi in varie reti ferroviarie europee a partire dal 1854.\nCaratterizzate dal rodiggio C e dal tender separato, furono utilizzate soprattutto per la trazione dei treni merci e viaggiatori locali.\nIl tipo progettuale, pur avendo subito modifiche di dettaglio causate dalle richieste dei committenti, rimase sostanzialmente univoco fino alle ultime costruzioni, che avvennero all'inizio del Novecento.\nLe locomotive \"Bourbonnais\" in Francia.\nLe locomotive a vapore poi conosciute come \"Bourbonnais\" vennero progettate e costruite dapprima per conto della societ\u00e0 ferroviaria francese De Paris \u00e0 Lyon par le Bourbonnais (poi confluita nella Compagnie des chemins de fer de Paris \u00e0 Lyon et \u00e0 la M\u00e9diterran\u00e9e) nel 1854&lt;ref name=\"Greggio1977/60\"&gt;.&lt;/ref&gt;.\nL'azienda, che fino a quell'anno aveva in servizio locomotive del tipo \"Mammouth\" di rodiggio C, a causa del costante aumento del traffico e della conseguente necessit\u00e0 di macchine capaci di maggiori prestazioni commission\u00f2 a Cail e K\u00f6chlin cinquanta locomotive dello stesso rodiggio che le vennero consegnate nel 1854 e nel 1855.\nErano locomotive con tender per servizi di linea, con caldaia generante vapore saturo, con cilindri esterni posti orizzontalmente (aventi diametro di 450\u00a0mm e corsa di 650\u00a0mm) e ruote motrici del diametro di 1,30 m. La distribuzione era del tipo Stephenson.\nLe loro prestazioni erano di 1\u00a0228 t a 25\u00a0km/h in piano; di 508 t su pendenze del 5 \u2030; e di 306 t su pendenze del 10 \u2030.\nSviluppavano una potenza di 350 CV e potevano raggiungere una velocit\u00e0 massima di 50\u00a0km/h&lt;ref name=\"Briano1977B/44\"&gt;.&lt;/ref&gt;.\nCon 1\u00a0055 unit\u00e0 costruite fino al 1882 senza modifiche di rilievo del tipo progettuale, le Bourbonnais vengono considerate le pi\u00f9 diffuse locomotive del parco francese dell'Ottocento.\nLe \"Bourbonnais\" in Svizzera.\nLe macchine costruite da Cail per la Compagnie de l'Ouest della Svizzera nel 1858 erano quasi uguali a quelle francesi, ma la superficie di griglia del focolaio fu aumentata a 1,4 m\u00b2 e di conseguenza la pressione di lavoro in caldaia pass\u00f2 a 9\u00a0kg/cm\u00b2.\nLe \"Bourbonnais\" in Austria e Ungheria.\nNegli anni venti la BB\u00d6 vendette diverse locomotive alla Graz-K\u00f6flach Bahn (GKB). Una di esse, numerata GKB 671, esiste ancora oggi ed \u00e8 presente nel parco dei veicoli storici della Steirischen Eisenbahnfreunde. Costruita nel 1860 e precedentemente inserita nel gruppo 23 della S\u00fcdbahn, \u00e8 mantenuta in ordine di servizio e viene spesso utilizzata per treni rievocativi e turistici. Attualmente (2014) \u00e8 la pi\u00f9 antica locomotiva a vapore con tender separato funzionante esistente nel mondo.\nLe \"Bourbonnais\" in Italia.\nPoich\u00e9 nell'esercizio delle linee dei Giovi e della Porrettana le locomotive allora in uso stavano dimostrando i loro limiti, la Societ\u00e0 per le Ferrovie dell'Alta Italia (SFAI) decise di integrare il proprio parco con locomotive pi\u00f9 potenti. Dato che le fabbriche italiane non erano ancora in grado di far fronte a tali commesse l'azienda risolse di rivolgersi all'industria estera. Sicch\u00e9, tra il 1864 e il 1873, vennero importate 166 locomotive del tipo Bourbonnais costruite da K\u00f6chlin, Cockerill, Schneider e Parent &amp; Schaken.\nSuccessivamente, su progetto dell'Ufficio d'Arte della SFAI, tali macchine vennero potenziate allungando la caldaia (che cos\u00ec fu messa in grado di sviluppare dapprima 400 e poi 450 CV), dotandole di un tender pi\u00f9 capiente e sostituendo il tettuccio di riparo del posto del macchinista e del fuochista con una cabina chiusa su tre lati.\nSulla base delle macchine cos\u00ec potenziate tra il 1877 e il 1884 la SFAI introdusse nel proprio parco altre 104 locomotive costruite da Sigl, Pietrarsa, Henschel, Ansaldo, Vulcan e Hannoversche Maschinenfabrik. Numerate SFAI 800-1180, nel 1885 vennero divise tra la Rete Mediterranea (diventando RM 3201-3900) e la Rete Adriatica (dove costituirono il gruppo RM 3900). Nel 1905 79 unit\u00e0 ex RA e 315 unit\u00e0 ex RM costituirono il gruppo 215 FS, di cui nel 1922 esistevano ancora 129 unit\u00e0&lt;ref name=\"Briano1977B/45\"&gt;.&lt;/ref&gt;.\nIl tipo costruttivo delle Bourbonnais, avente le caratteristiche di massima dei vari gruppi SFAI, fu diffuso oltre che presso le RA e le RM anche presso altre aziende ferroviarie italiane (Strade Ferrate Meridionali, Strade Ferrate Romane e Rete Sicula) e costruito anche da industrie italiane. Le unit\u00e0 pervenute alle FS vi costituirono i gruppi 185, 190, 200, 206, 215, 216, 255, 260, 265, 268, 270 e 290. La locomotiva FS 290.319 \u00e8 conservata nel Museo Nazionale Ferroviario di Pietrarsa ed \u00e8 l'unica superstite delle macchine del tipo Bourbonnais che hanno circolato in Italia&lt;ref name=\"Turchi1982/28\"&gt;.&lt;/ref&gt;."}
{"id": "4720877", "revid": "726373", "url": "https://it.wikipedia.org/wiki?curid=4720877", "title": "Maigret (serie televisiva 1992)", "text": "Maigret \u00e8 stata una serie televisiva con protagonista il commissario Maigret, personaggio letterario ideato da Georges Simenon ed interpretato da Michael Gambon. La serie \u00e8 composta da 12 episodi (della durata di circa 60 minuti ciascuno) prodotti tra il 1992 e il 1993 da \"Granada Television\" per la rete televisiva britannica ITV. Serie trasmessa in due stagioni, ogni episodio proviene da un singolo libro di Simenon.\nEpisodi.\nSerie 1\nSerie 2"}
{"id": "4720878", "revid": "18323", "url": "https://it.wikipedia.org/wiki?curid=4720878", "title": "Francesco Pepicelli", "text": "Pluridecorato Maresciallo dei carabinieri durante la seconda guerra mondiale, fu trucidato nell'eccidio delle Fosse Ardeatine e per questo in seguito decorato con la medaglia d'oro al valor militare alla memoria.\nBiografia.\nNacque a Sant'Angelo a Cupolo il 19 maggio 1906, figlio di Giuseppe e Maria Testa, e si arruol\u00f2 come volontario nella Legione dei Reali Carabinieri di Roma il 18 marzo 1926. Nel corso del 1933 frequent\u00f2 il corso Allievo Sottufficiale presso la Scuola di Firenze, e nel 1935 fu promosso al grado di vicebrigadiere entrando in servizio presso la Legione Territoriale Carabinieri \"Lazio\", con sede a Roma.\nNel corso del 1935 part\u00ec volontario per la guerra d'Etiopia in seno alla 409\u00aa Sezione Carabinieri da Montagna, distinguendosi durante la battaglia del Tembien e venendo decorato con due Croci al merito di guerra. Promosso brigadiere, nel marzo 1938 rientr\u00f2 in Patria, assegnato come comandante alla Stazione carabinieri di Bracciano. Ricopr\u00ec poi la funzione di comandante in alcune stazioni dei carabinieri del Lazio, fino al 1940, quando ebbe un incarico, con il grado di maresciallo, allo Stato maggiore del Regio Esercito, addetto al servizio di segreteria.\nDopo l'8 settembre 1943 ebbe un ruolo attivo nella guerra di liberazione italiana, combattendo con la formazione militare clandestina dei carabinieri che operava in stretto collegamento con i gruppi partigiani.\nVenne arrestato dalle SS il 18 marzo 1944 e condotto presso la prigione di via Tasso, dove sub\u00ec torture: dopo l'attentato di via Rasella, il 24 marzo 1944 fu trucidato nell'eccidio delle Fosse Ardeatine.\nLa citt\u00e0 di Benevento ne ha onorato la memoria intitolandogli una via e una caserma dei carabinieri. Anche la locale sezione dell'Associazione nazionale carabinieri porta il suo nome."}
{"id": "4720880", "revid": "1573940", "url": "https://it.wikipedia.org/wiki?curid=4720880", "title": "Coris venusta", "text": "Coris venusta () \u00e8 un pesce di acqua salata appartenente alla famiglia Labridae.\nHabitat e Distribuzione.\nProviene dall'oceano Pacifico, dove per ora \u00e8 stata trovata soltanto attorno alle Isole Hawaii, nelle zone con substrato sabbioso o nelle barriere coralline, generalmente a profondit\u00e0 piuttosto basse.\nDescrizione.\nPresenta un corpo compresso lateralmente, allungato ma non particolarmente alto, e con la testa appuntita. La pinna anale e la pinna dorsale sono basse e lunghe, mentre la pinna caudale ha il bordo arrotondato, e le pinne pelviche sono allungate.\nIl colore di base durante la vita del pesce varia dal giallastro al verde, ma sono presenti sempre delle linee rosse, abbastanza irregolari sulla testa, orizzontali sul corpo, che nei maschi adulti si fanno pi\u00f9 indistinte vicino alla pinna caudale.\nI giovani tendono di pi\u00f9 al rossastro, mentre sulla gola degli adulti sono presenti dei disegni azzurri. Le pinne sono dello stesso colore del corpo, e sull'opercolo \u00e8 presente una piccola macchia azzurra-grigiastra. La sua lunghezza \u00e8 intorno ai 20\u00a0cm.\nBiologia.\nAlimentazione.\nHa una dieta abbastanza varia nonostante sia quasi completamente carnivora. Si nutre di quasi tutti gli invertebrati marini: alcuni esempi sono policheti, chitoni, crostacei come gamberi, granchi, anfipodi e isopodi, molluschi sia bivalvi che gasteropodi ed echinodermi, specialmente ricci di mare.\nRiproduzione.\n\u00c8 oviparo ed ermafrodita; gli esemplari pi\u00f9 grandi sono maschio. La fecondazione \u00e8 esterna e non ci sono cure dei genitori verso le uova e gli avannotti.\nConservazione.\nNonostante l'areale ridotto questa specie non \u00e8 in pericolo di estinzione e non \u00e8 minacciata da particolari pericoli, quindi la lista rossa IUCN la classifica come \"a rischio minimo\" (LC)."}
{"id": "4720881", "revid": "1543377", "url": "https://it.wikipedia.org/wiki?curid=4720881", "title": "Ricania speculum", "text": "Ricania speculum (), 1851 \u00e8 un rincota appartenente alla famiglia Ricaniidae diffuso principalmente in Cina, Indonesia, Giappone, Corea, Filippine, Vietnam e Italia. Trattasi di una specie infestante che danneggia le piantagioni sia direttamente che indirettamente per via della possibile trasmissione di virus e tossine nocive per le piante.\nHabitat.\nL'insetto vive ad altitudini medio-basse e predilige ambienti scuri. \"R. speculum\" \u00e8 una delle principali specie infestanti di diversi tipi di piante tra cui meli, palme da olio, piante da caff\u00e8 e piante del genere Citrus, anche se solitamente non \u00e8 riportato tra le specie pi\u00f9 pericolose per le piantagioni.\nDescrizione.\nL'esemplare adulto \u00e8 di colore bruno, lungo circa 8\u00a0mm e con un'apertura alare di circa 18\u00a0mm. Sulle ali presenta delle chiazze trasparenti. Dopo la morte assume una colorazione pi\u00f9 scura. Caratteristico \u00e8 l'aspetto della ninfa che presenta delle strutture cerose sull'addome simili a delle piume disposte a coda di pavone. L'insetto \u00e8 un discreto saltatore.\nBiologia.\nL'insetto si nutre della linfa che succhia dalle foglie delle piante ospiti causandone la morte.\nIl ciclo riproduttivo di \"R. speculum\" prevede una singola generazione all'anno. Le uova svernano nella corteccia dei rami in attesa della schiusa primaverile."}
{"id": "4720888", "revid": "123947246", "url": "https://it.wikipedia.org/wiki?curid=4720888", "title": "Direzione centrale della polizia criminale", "text": "La Direzione centrale della polizia criminale (abbreviato Criminalpol) \u00e8 una direzione del dipartimento della pubblica sicurezza del Ministero dell'Interno della Repubblica Italiana.\nStoria.\nLa Criminalpol nacque negli anni sessanta ad opera del capo della polizia Angelo Vicari, come divisione per il coordinamento (concetto mutuato da altri corpi stranieri) in Italia dell'Interpol con alcuni servizi investigativi interni.\nFu poi istituita nel 1984, come direzione centrale, e divenne uno dei cardini dell'attivit\u00e0 di polizia italiana.\nFunzioni.\nCoordina le investigazioni di polizia giudiziaria a livello nazionale, raccoglie ed elabora i dati e le informazioni connesse ai criminali pi\u00f9 rilevanti e ai latitanti, gestisce i collaboratori di giustizia e supporta a livello tecnico-scientifico gli organi investigativi e l'Autorit\u00e0 Giudiziaria.\nHa il compito della cooperazione internazionale con i paesi esteri nella lotta al crimine organizzato (Interpol), con reciproco scambio di informazioni e di strategie operative.\nOrganizzazione.\n\u00c8 guidata dal Vice direttore generale della pubblica sicurezza - Direttore centrale della Polizia Criminale. Dal marzo 2019 \u00e8 il prefetto Vittorio Rizzi.\n\u00c8 suddivisa in servizi:\nNella direzione sono anche inseriti alcuni reparti interforze come il Gruppo integrato interforze per la ricerca dei latitanti (Giirl) e il Gruppo interforze centrale (GIC).\nServizio Cooperazione Internazionale di Polizia.\nIl D.M. del 25 ottobre 2000, al fine di potenziare le attivit\u00e0 di cooperazione di polizia a livello tecnico-operativo e di assistenza giudiziaria, ha accorpato le preesistenti strutture tecnico-operative a proiezione internazionale (il Servizio Interpol, la Divisione S.I.Re.N.E. e l'Unit\u00e0 nazionale Europol) istituendo il Servizio per la Cooperazione Internazionale di Polizia (S.C.I.P.), a cui per gli aspetti della cooperazione tecnico-operativa tutte le strutture del Dipartimento della Pubblica Sicurezza e delle altre Forze di Polizia debbano far riferimento.\nIl Servizio ha tra i suoi compiti: cooperazione internazionale con i paesi esteri nella lotta al crimine organizzato con reciproco scambio di informazioni e di strategie operative e procedure finalizzate a combattere i fenomeni criminosi transnazionali pi\u00f9 preoccupanti (traffico di stupefacenti, riciclaggio, traffico di autoveicoli, falso nummario, criminalit\u00e0 informatica ed ambientale). \nPer tali compiti il Servizio si avvale dell'apporto fornito da 5 Divisioni:"}
{"id": "4720900", "revid": "1702319", "url": "https://it.wikipedia.org/wiki?curid=4720900", "title": "Chiesa di San Michele Arcangelo (Salgareda)", "text": "La chiesa di San Michele Arcangelo \u00e8 la parrocchiale di Salgareda, in provincia e diocesi di Treviso; fa parte del vicariato di Monastier.\nStoria.\nPieve sin dal 1297, l'attuale edificio \u00e8 stato edificato a partire dal 1922, su progetto degli architetti Alberto Alpago Novello e Ottavio Cabiati, e dell'ingegnere Giovan Battista Schiratti, aperta al culto il 31 gennaio 1926 e consacrata il 29 settembre 1937 dal vescovo Antonio Mantiero.\nDescrizione.\nLo stile architettonico \u00e8 classicheggiante; nella facciata quattro paraste terminano con capitelli corinzi. All'interno degni di nota gli affreschi, che si rifanno allo stile preraffaellita, realizzati da Carlo Donati nel 1926 e quelli di Arturo Favaro del 1956. Sul sagrato sorge il campanile, sovrastato dalla statua del patrono san Michele Arcangelo, opera del ramaio veneziano Girolamo Paludetti, che la realizz\u00f2 nel 1902 per il campanile della vecchia chiesa distrutto dagli italiani, prima di ritirarsi oltre il Piave, l'8 novembre 1917; questa statua, recuperata dalle macerie, fu restaurata e ricollocata sul nuovo campanile nel 1926. Il campanile della chiesa ospita un concerto di 5 campane in scala di Re3 maggiore (Re3, Mi3, Fa#3, Sol3, La3) di cui la prima \u201cMARIA\u201d e la terza \u201cGIOVANNA\u201d sono state fuse dalla Premiata Fonderia Pietro Colbachini di Bassano del Grappa (VI) nel 1872, la seconda \u201cEUROSIA\u201d \u00e8 stata rifusa dai Fratelli De Poli di Ceneda [ora Vittorio Veneto] (TV) nel 1927, la quarta \u201cADDOLORATA\u201d aggiunta in onore a tutti i Caduti della Prima Guerra Mondiale e la quinta \u201cBERTILLA\u201d rifusa sono state fuse dalla Premiata Fonderia De Poli di Vittorio Veneto (TV) nel 1953.\nAltari.\nLa chiesa arcipretale di San Michele Arcangelo, oltre all'altare maggiore, era dotata di cinque altari laterali. L'altare maggiore, su disegno dei progettisti della chiesa, \u00e8 stato realizzato dalla ditta Cavallini di Pove del Grappa nel 1926; su quest'altare il 15 agosto del medesimo anno fu celebrata la prima messa. Entrando dalla porta principale, in \"cornu epistolae\" troviamo l'altare di San Pio X, l'ultimo realizzato nel 1956 con la pala opera di Arturo Favaro. Continuando sul medesimo lato c'\u00e8 l'altare di San Giuseppe, il manufatto \u00e8 di epoca barocca ed \u00e8 stato acquistato negli anni Venti dalla chiesa di San Martino di Sottomarina di Chioggia (a quel tempo, parzialmente distrutta da un incendio, vendeva i materiali superstiti), questo altare accoglie la pala del transito di San Giuseppe, realizzata da Carlo Donati nel 1927, forse l'opera migliore di questo pittore conservata nella chiesa di Salgareda. Dopo questo altare, sul medesimo lato, in una nicchia pi\u00f9 ampia delle precedenti \u00e8 custodito l'altare della Madonna Assunta in cielo, la statua lignea \u00e8 una copia degli anni Venti, realizzata da Giuseppe Obletter, artigiano di Ortisei, della famosa Assunta di Andrea Brustolon realizzata nel 1702 per il seminario di Feltre. Dal lato opposto, di fronte, era situato l'altare del Sacro Cuore di Ges\u00f9, ospitava un trittico statuario realizzato negli anni Quaranta dallo scultore Francesco Rebesco di San Zenone degli Ezzelini; al centro di questo trittico era collocata la statua del Sacro Cuore, alla sua destra santa Margherita Alacoque e alla sua sinistra il beato Claudio de la Colombi\u00e8re. Su indicazione della Commissione diocesana di Arte Sacra, questo altare venne rimosso negli anni Novanta per lasciare spazio alla collocazione del nuovo organo. Parte dei marmi e le tre statue sono state ricollocate nella cappella che ospitava il battistero, la prima in \"cornu evangelii\" , vicina alla porta centrale. Sul medesimo lato, di fronte all'altare di San Giuseppe, sorge quello dedicato a Sant'Antonio da Padova; l'altare in argomento ospita una pala di modesta fattura, realizzata nel 1935 dal prof. Luigi Marcon di Zenson di Piave; questo altare, analogamente a quello di San Giuseppe, proviene dall'alienata chiesa di San Martino a Sottomarina di Chioggia. Ora, con la rimozione dell'altare del Sacro Cuore e la ricollocazione delle statue nella nicchia del battistero, gli altari laterali sono rimasti quattro. La pila del fonte battesimale, per ottemperare le nuove disposizioni liturgiche, \u00e8 stata collocata all'angolo in \"cornu epistolae\" tra il presbiterio e la navata.\nOrgano a canne.\nL'opera artistica pi\u00f9 interessante (unica nel suo genere in Italia), conservata all'interno dell'arcipretale di San Michele Arcangelo, \u00e8 rappresentata dall'organo, modellato sugli stilemi dell'arte organaria francese romantica della seconda met\u00e0 dell'800, progettato dall'organista titolare Renzo Toffoli e costruito da Andrea Zeni di Trento, venne inaugurato il primo maggio del 1999, a cento anni dalla morte del grande organaro francese Aristide Cavaill\u00e9-Coll a cui questo strumento \u00e8 ispirato, rappresenta tuttora il primo modello in Italia con questa ben definita tipizzazione. L'organo \u00e8 a 2 manuali da 58 tasti (estensione Do1 - La5) con 13 registri al Grand-Orgue (10 labiali e 3 ad ancia); 9 al R\u00e9cit (6 labiali e 3 ad ancia). Una pedaliera da 30 tasti e 4 registri (2 labiali e 2 ad ancia).Lo strumento \u00e8 composto da 1657 canne."}
{"id": "4720907", "revid": "1494169", "url": "https://it.wikipedia.org/wiki?curid=4720907", "title": "Antenor", "text": ""}
{"id": "4720910", "revid": "28592", "url": "https://it.wikipedia.org/wiki?curid=4720910", "title": "Reggimento Semyonovskiy", "text": ""}
{"id": "4720916", "revid": "28592", "url": "https://it.wikipedia.org/wiki?curid=4720916", "title": "Izba", "text": ""}
{"id": "4720923", "revid": "28592", "url": "https://it.wikipedia.org/wiki?curid=4720923", "title": "Architettura olandese", "text": ""}
{"id": "4720929", "revid": "1543377", "url": "https://it.wikipedia.org/wiki?curid=4720929", "title": "Giorgio Polacco", "text": "Biografia.\nNato a Venezia nel 1875 da una famiglia ebraica, Polacco inizia la sua formazione musicale al Conservatorio Benedetto Marcello di Venezia, dove studia con Nicol\u00f2 Coccon prima di trasferirsi a Milano per lavorare con Coromaro e Galli. Dopo ulteriori studi a San Pietroburgo in Russia, \u00e8 invitato al Covent Garden Theatre di Londra nel 1890 come assistente direttore d'orchestra. Nel 1891 fa il suo debutto al Queen's Theatre (Shaftesbury Avenue), alla sua prima stagione d'opera sotto la direzione di Luigi Arditi. Polacco dirige l'Orfeo ed Euridice di Gluck e il suo successo nel sostituire il principale direttore della compagnia gli procura un invito a Rio de Janeiro in Brasile, dove rimane per i successivi 11 anni, anche accettando in quel periodo impegni a Buenos Aires.\nAl suo ritorno in Italia, Polacco \u00e8 direttore principale al Teatro alla Scala per tre anni, dopo di che lavora al Teatro Costanzi di Roma dirigendo, fra altre opere importanti, anche la prima italiana di Pell\u00e9as et M\u00e9lisande. Polacco dirige i debutti americani di Luisa Tetrazzini, nel 1905 in Messico e nel 1906 a San Francisco.\nNel 1911, su invito del stesso compositore, Polacco porta la produzione della Savage Opera Company de La fanciulla del West di Puccini in un trionfale tour in numerose citt\u00e0 americane. Il successo di Polacco viene all'attenzione del Metropolitan Opera Theatre; l'11 novembre 1912 il direttore d'orchestra debutta in quel teatro dirigendo Manon Lescaut. Polacco debutta anche al Covent Garden di Londra, dove il 21 maggio 1913 dirige la Tosca di Puccini con Destinn, Martinelli, e Scotti ricevendone grande successo di critica e pubblico.\nDal 1915 al 1917 Polacco \u00e8 direttore principale dell'Opera italiana al Metropolitan succedendo ad Arturo Toscanini.\nNella stagione 1918-19, il Polacco \u00e8 invitato a Chicago a succedere a Cleofonte Campanini e fa il suo debutto come direttore il 18 novembre nella serata inaugurale della stagione operistica dirigendo La Traviata di Verdi con il soprano Amelita Galli-Curci. Altre opere dirette da Polacco in quella stagione includono Madama Butterfly, Aida, Tosca, La Boh\u00e8me, La Gioconda, e Cavalleria rusticana.\nDopo quella prima stagione di Chicago, Polacco riceve ingaggi in Francia, Cuba e Sud America che lo tengono occupato fino a quando Mary Garden non lo chiama nel 1921 a diventare direttore musicale e direttore principale del Teatro dell'Opera di Chicago, riorganizzato allora come Chicago Civic Opera. Dal 14 novembre 1921, con la produzione di Samson et Dalila fino al 1930, anno del suo ritiro dalle scene per motivi di salute, Polacco si concentra sul suo lavoro a Chicago, con l'unica eccezione di un anno (il 1927) trascorso a Boston. Durante la sua lunga permanenza a Chicago, Polacco conferma la sua padronanza di un ampio repertorio nell'opera italiana, ma dirigendo spesso la Garden anche nel repertorio francese e nella Salome di Strauss. Polacco chiude la sua carriera nel 1930 dirigendo Pell\u00e9as et M\u00e9lisande di Claude Debussy a Londra con Maggie Teyte e a Chicago con Mary Garden.\nRitiratosi dalle scene, Polacco risiede negli Stati Uniti dove muore nel 1960 a New York."}
{"id": "4720935", "revid": "287204", "url": "https://it.wikipedia.org/wiki?curid=4720935", "title": "Episodi di Misfits (quinta stagione)", "text": "La quinta e ultima stagione della serie televisiva \"Misfits\" \u00e8 stata trasmessa nel Regno Unito dal 23 ottobre all'11 dicembre 2013 su E4. \u00c8 la stagione finale della serie.\nIn Italia la stagione \u00e8 stata trasmessa in prima visione assoluta dal 28 maggio al 16 luglio 2014 sul canale Rai 4.\nPossessione.\nTrama.\nDopo il trapianto di polmone si viene a sapere (da Emma, una ragazza che ha il potere di far capitare incidenti a s\u00e9 stessa) che Alex ha acquisito la capacit\u00e0 di togliere i poteri alle persone facendo sesso con loro, dunque Emma lo convince a fare sesso con lei, in modo da far cessare finalmente gli incidenti. Intanto, al centro servizi sociali arriva un gruppo di boyscout apparentemente innocui ma che, segretamente, possiedono un potere satanico. Il capo scout riesce a trasformare Finn in un agente di satana e in seguito lo stesso Finn trasformer\u00e0 anche Rudy, Abby e Jess. Alla fine Alex irromper\u00e0 nel centro servizi sociali (beccandosi poi, proprio per questo motivo, i servizi sociali), riuscendo a bloccare Finn e a fare sesso con lui, togliendogli il potere satanico e quindi anche la sua influenza sugli altri. Intanto, Rudy2 inizia a partecipare ad un gruppo di sostegno per persone con poteri. Nel gruppo \u00e8 presente Tim (il \"ragazzo videogioco\" della 2\u00aa stagione) e anche una misteriosa tartaruga. In questo gruppo Rudy2 conosce Maggie, un'anziana signora che lavora a maglia il futuro e che gli d\u00e0 un maglione premonitore. \nIl lato oscuro.\nTrama.\nDurante il servizio sociale, Rudy vede suo padre con un'amante e si fa aiutare da Jess per scoprire cosa sta succedendo. Spiando il padre scoprono che \u00e8 un uomo violento. In realt\u00e0 l'uomo violento \u00e8 la personificazione della parte cattiva del padre, che si \u00e8 sdoppiata dopo il temporale, esattamente come \u00e8 successo a Rudy. Alla fine Rudy, con l'aiuto di Jess (che fa finta di essere la sua ragazza), riuscir\u00e0 a sbarazzarsi della parte cattiva del padre. Abby trova una sciarpa e comincia ad annusarla sempre, come se l'odore le ricordasse qualcosa. La sciarpa appartiene ad una ragazza, Laura, che Abby incontra al bar. Intanto, Rudy2 continua a partecipare agli incontri del gruppo di sostegno, dove conosce un ragazzo, Sam, che ha il potere di volare (potere raffigurato sul maglione premonitore).\nPhantasmagoria.\nTrama.\nAbby inizia a frequentare Laura, con la quale ha anche rapporti fisici, dunque crede di essere omosessuale. In seguito, si scopre che in realt\u00e0 Abby \u00e8 l'amica immaginaria di Laura che \u00e8 stata creata dopo il temporale. Da piccola Laura aveva paura di Scary, una specie di \"boogieman\" che la terrorizzava, quindi Abby aveva il compito di proteggerla. Il potere di Laura per\u00f2 ha reso reale anche Scary, ma alla fine Abby riuscir\u00e0 ad uccidere il mostro, salvando Laura. Intanto, l'assistente sociale ci prova con Finn e gli confessa di amarlo, ma Finn lo spinge via con la telecinesi e l'assistente sociale cade dalle scale. Insieme ad Alex e Rudy cercano di seppellirlo, ma scoprono che \u00e8 ancora vivo dunque simulano un incidente d'auto. Rudy2 viene aggredito da un rapinatore e poi salvato da Sam, ma quest'ultimo vola via prima che Rudy2 possa parlargli del maglione. Nel mentre, Rudy1 continua sempre di pi\u00f9 ad interessarsi a Jess.\nCome un colpo di vecchio.\nTrama.\nRudy2 scompare per qualche giorno e poi si ripresenta trasformato in un vecchio che soffre di demenza. Inizialmente, Rudy1 lo ignora e non si prende cura di lui, in seguito Jess lo convincer\u00e0 a comportarsi meglio con lui e a scoprire cosa \u00e8 successo. Rudy1 si reca al gruppo di sostegno insieme ad Abby e Finn per indagare. Qui Abby scopre che la misteriosa tartaruga si chiama Mark ed \u00e8 una persona con un potere, rimasta intrappolata. Abby ruba la tartaruga e la porta al centro servizi sociali. Finn conosce un ragazzo che finisce in uno sgabuzzino ogni volta che nega la propria omosessualit\u00e0 e gli consiglia di andare da Alex per farsi togliere il potere. Intanto, Rudy1 si incontra con Tim, aiutandolo a tenere a bada il suo potere dei videogiochi tirando un elastico sul polso. Al centro servizi sociali Rudy2 ha un attacco cardiaco e viene salvato da una ragazza di nome Helen con il potere di controllare l'elettricit\u00e0 (altro potere raffigurato sul maglione). Alla fine si scopre che Rudy2 \u00e8 stato trasformato da un ragazzo che ha il potere di scambiarsi l'et\u00e0 con le persone. Rudy1 riesce a trovare il ragazzo e lo costringe a restituire la vera et\u00e0 a Rudy2. Al gruppo di sostegno Rudy2 mostra finalmente il maglione a Sam, mentre Maggie cuce un altro maglione raffigurante 3 ragazzi dei servizi sociali morti in un lago di sangue. Intanto, Rudy1 chiede finalmente a Jess di uscire e lei accetta.\nRealt\u00e0 virtuale.\nTrama.\nUna ragazza, Leah, ha il potere di trasferirsi nel corpo degli altri tramite il proprio computer e di intrappolare le persone nella propria realt\u00e0 virtuale. Leah entra nel corpo di una sua amica e si reca al gruppo di sostegno dove conosce Finn. Rudy sta tentando di indirizzare Finn verso un'altra ragazza, in modo tale da nascondergli il fatto che si sta frequentando con Jess. Intanto, una ragazza che ha il potere di rivoltare le cose al contrario si presenta al bar in modo che Alex le possa togliere il potere. Rudy2 cerca di convincere Rudy1 a rivelare a Finn i propri sentimenti per Jess, ma Rudy1 non \u00e8 d'accordo, quindi per cercare di far sparire l'interesse di Finn per Jess, filma quest'ultima mentre \u00e8 in bagno e pubblica il video in rete, scatenando l'ira di Jess. In seguito, Leah intrappola Finn nel proprio mondo virtuale, cos\u00ec Rudy, Jess, Alex ed Abby cercano di salvarlo, ma Leah entra nel corpo di Alex e riporta Finn nella sua casa. Alla fine Finn riuscir\u00e0 a convincere Leah a liberarlo dal mondo virtuale. Intanto, Rudy si scusa con Jess e i due infine si mettono insieme. Rudy2 invece, va a trovare Helen (la \"ragazza elettrica\"), ringraziandola per avergli salvato la vita e rivelandole la storia del maglione.\nMorte per compassione.\nTrama.\nAl centro servizi sociali arriva un gruppo di malati terminali, la cui assistente, Karen, ha il potere di mimetizzarsi nell'ambiente (ultimo potere raffigurato sul maglione). Nel gruppo dei malati c'\u00e8 Ben, un ragazzo che finge di avere il cancro per fare sesso con le ragazze e Lucas, un ragazzo con il cancro alla pelle che ha il potere di assorbire la voglia di vivere dalle persone con un abbraccio. Lucas user\u00e0 il suo potere prima con Ben (che si suicider\u00e0) e poi con Finn, che verr\u00e0 salvato dagli altri prima che possa suicidarsi. Nel mentre, Rudy non riesce a fare sesso con Jess perch\u00e9 secondo lui Jess \u00e8 una ragazza troppo pura per i suo standard, ma alla fine Jess gli riveler\u00e0 delle cose sconce su di lei e i due riusciranno finalmente a fare sesso. Intanto, Alex incontra una ragazza di nome Hayley che gli lancia una maledizione quando lui si rifiuta di aiutarla. In seguito, Alex si scuser\u00e0 con Hayley e lei toglier\u00e0 la maledizione. Nel frattempo, Rudy2 inizia a frequentarsi con Helen e i due si mettono insieme. Successivamente, Rudy2 riesce ad incontrarsi anche con Karen (la \"ragazza mimetica\"), completando finalmente il suo \"puzzle\" di supereroi rappresentati sul maglione. \nContro ogni probabilit\u00e0.\nTrama.\n\u00c8 passato un anno dal temporale, quindi Abby e Rudy2 organizzano una festa di compleanno al centro servizi sociali. Rudy2 invita i suoi amici del gruppo di sostegno (che inizialmente non vanno d'accordo), mentre Alex invita Sarah, una ragazza alla quale aveva tolto un potere ipnotico. Rudy1 distribuisce l'ecstasy e solo dopo scopre che questa inverte l'effetto dei poteri: Jess diventa cieca, Abby d\u00e0 l'ecstasy alla tartaruga riuscendo finalmente a liberare Mark, mentre Alex restituisce a Sarah tutti i poteri che aveva assorbito in precedenza (Il potere di causare incidenti, di rivoltare le cose al contrario, l'ipnosi e il potere satanico). Sarah perde immediatamente il controllo di s\u00e9 stessa (essendo posseduta), usa il potere di rivoltare le cose al contrario per uccidere Mark e il potere ipnotico per prendere il controllo delle menti di Finn, Jess, Rudy1 ed Abby. Alex, rimasto ormai solo, sapendo che Sarah possiede anche il potere di causare incidenti, usa una buccia di banana per provocare un incidente mortale che uccide Sarah, liberando gli altri dalla sua influenza. Intanto, Rudy2 ed Helen affrontano Tim, che ha perso il controllo del suo potere; vengono salvati da Karen e infine tutti e quattro (Rudy2, Sam, Karen ed Helen) decidono di riunirsi per formare il gruppo di supereroi. Jess riceve un maglione su cui \u00e8 raffigurata lei con un bambino. Quando Rudy1 lo scopre, rifiuta di assumersi questa responsabilit\u00e0.\nNuovo inizio.\nTrama.\nJess \u00e8 addolorata dall'egoismo di Rudy, poich\u00e9 non le \u00e8 stato accanto nel momento del bisogno, dunque si allontana da lui e conosce un giovane di nome Luke con il quale passa la notte. La mattina dopo, Jess si risveglia e scopre di avere avuto un figlio; Luke ha fatto scorrere il tempo in avanti di un anno e vuole costringere Jess a passare il resto della sua vita con lui e loro figlio. In questo futuro, Finn \u00e8 un assistente sociale, Alex lavora ancora al bar, Abby vende articoli da golf, mentre Rudy, ancora innamorato di Jess, si \u00e8 lasciato andare e sembra un senzatetto. Nel frattempo, Rudy2 ha ormai fondato la banda di supereroi con Helen, Sam e Karen. Tuttavia, i tre supereroi sembrano essere stati presi da una mania di onnipotenza, perch\u00e9 puniscono i delinquenti uccidendoli. Rudy2 se ne rende conto e cos\u00ec i due gruppi sono costretti ad affrontarsi. Alex, Abby, Finn, Jess e Rudy1 riescono ad uccidere Sam e Karen. In seguito, Rudy2 decide di ricongiungersi a Rudy1 e insieme si sacrificano per riuscire ad uccidere anche Helen. Per salvare la situazione, Jess decide di uccidersi dopo aver lasciato un videomessaggio sul suo telefono. Questa manovra spinge Luke a tornare indietro nel tempo, ma grazie al videomessaggio Jess riuscir\u00e0 ad uccidere Luke dopo aver concepito il bambino. Alla fine Jess perdona Rudy1 e lui accetter\u00e0 di prendersi cura del bambino. Rudy2, consapevole del futuro a cui andranno incontro se former\u00e0 la banda di supereroi, decide di non proseguire nel suo intento e parte in vacanza insieme ad Helen. Alla fine, Rudy, Jess, Finn, Alex ed Abby decidono di usare i loro poteri per far del bene alle persone, diventando dei veri supereroi."}
{"id": "4720946", "revid": "767487", "url": "https://it.wikipedia.org/wiki?curid=4720946", "title": "The Heart of a Brute", "text": "The Heart of a Brute \u00e8 un cortometraggio muto del 1914 diretto da Bertram Bracken. Prodotto dalla Balboa Amusement Producing Company, era interpretato da Jackie Saunders.\nProduzione.\nIl film fu prodotto dalla Balboa Amusement Producing Company.\nDistribuzione.\nDistribuito dalla Box Office Attractions Company, il film - un cortometraggio di due bobine presentato da William Fox - usc\u00ec nelle sale cinematografiche statunitensi nel settembre 1914."}
{"id": "4720962", "revid": "124123", "url": "https://it.wikipedia.org/wiki?curid=4720962", "title": "Nikolaj Sergeevi\u010d Gagarin", "text": "Biografia.\nEra il primogenito del principe Sergej Sergeevi\u010d Gagarin (1745-1798), figlio di Sergej Vasil'evi\u010d Gagarin, e di sua moglie, la principessa Varvara Nikolaevna Galitzina, nipote di Michail Michajlovi\u010d Golicyn. Aveva un fratello, Sergej.\nCarriera.\nNel 1802 divenne Gentiluomo di Camera e in seguito prest\u00f2 servizio negli Ussari bielorussi. Partecip\u00f2 alla battaglia di Borodino. Negli ultimi anni del regno di Alessandro I, venne nominato ciambellano.\nProprietario di una grande fortuna, ha vissuto apertamente e largamente. Nel 1831, il principe espresse il desiderio di tornare a corte. Egli \u00e8 stato restituito alla carica di ciambellano e venne assegnato di accompagnare la granduchessa Elena Pavlovna in Inghilterra.\nNel 1835 \u00e8 stato nominato vicepresidente del Gabinetto Imperiale.\nMatrimonio.\nNel 1816 spos\u00f2 la contessa Maria Alekseevna Bobrinska (30 gennaio 1798-30 luglio 1835), nipote di Caterina la Grande e Grigorij Grigor'evi\u010d Orlov. Ebbero quattro figli:\nMorte.\nMor\u00ec nel 1842, in seguito a una violenta per mano di uno dei suoi ex subordinati causata da una ferita d'arma da fuoco al collo."}
{"id": "4720969", "revid": "7077", "url": "https://it.wikipedia.org/wiki?curid=4720969", "title": "Istituto di idrobiologia", "text": ""}
{"id": "4720970", "revid": "729019", "url": "https://it.wikipedia.org/wiki?curid=4720970", "title": "Forte di Uxegney", "text": "Il forte di Uxegney, conosciuto anche come fort Roussel, \u00e8 un forte francese situato a Uxegney, presso \u00c9pinal in Lorena. \nFu costruito dal 1882 al 1884 poi rimodernato pi\u00f9 volte negli anni fino al 1914.\n\u00c8 uno dei rari esempi di forte francese facente parte del Sistema S\u00e9r\u00e9 de Rivi\u00e8res, ancora equipaggiato dal suo armamento e giunto praticamente intatto fino ai nostri giorni.\nVi si pu\u00f2 vedere l'unico esemplare ancora completo e funzionante di torretta retrattile secondo il sistema a giganteschi contrappesi di 250 tonnellate detto \"Galopin\" (inventato nel 1889 da Alfred Galopin) con un canonone da 155\u00a0mm del 1907.\nUn altro gran numero di dotazioni originali si trova ancora al suo posto tra cui cucine, camerate e pezzi di artiglieria e il loro straordinario stato di conservazione ha giustificato l'iscrizione del forte nell'elenco dei monumenti storici di Francia.\nIl forte di Uxegney \u00e8 situato su di una altura a 379 m s.l.m. al di sopra della valle del fiume Avi\u00e8re e aveva il compito di sorvegliare l'asse \u00c9pinal-Mirecourt, la ferrovia \u00c9pinal-Nancy e il canal de l'Est.\nDescrizione del forte.\nIl forte ha la classica forma di pentagono schiacciato circondato da un fossato.\nL'edificio originale fu costruito in soli due anni (dal 1882 al marzo 1884). \nComprendeva caserme, depositi di munizioni e scorte alimentari. \nQuesti edifici furono costruiti a cielo aperto con pietra locale (arenaria variegata ricavata da una cava presso Forges) poi coperti con il terreno ricavato dallo scavo del fossato e lo spianamento del terreno circostante.\nL'armamento originario era costituito da dieci cannoni Bange Lahitolle distribuiti sui tre lati anteriori del forte in piattaforme all'aperto.\nQuesto primo edificio cost\u00f2 all'epoca alle finanze francesi circa 1,7 milioni di franchi.\nLe prime opere di ammodernamento, rese necessarie dall'evoluzione dell'artiglieria si ebbero a partire dal 1893 e consistettero nell'aggiunta di una speciale colata di cemento all'ingresso del forte, sulla polveriera e sui diversi dormitori.\nUna seconda fase di lavori fu svolta a partire dal 1910 e trasform\u00f2 completamente la fortezza. \nIl forte fu dotato di quattro torrette retrattili (una torretta per un pezzo da 155 millimetri, una torretta per due cannoni da 75 millimetri e due torrette per mitragliatrici), due casematte di \"Bourges\" (due cannoni da 75) per coprire il terreno verso i forti vicini, tre torrette di osservazione corazzate e blindate.\nI diversi locali del forte furono ulteriormente rafforzati e venne messa in opera un'unica grande gettata di cemento sopra tutti gli elementi difensivi mentre fu migliorata la sorveglianza dei fossati mediante la costruzione di postazioni di mitragliatrici nei muri di controscarpa, infine fu installato un piccolo impianto per l'illuminazione alimentato da tre motori Aster a olio pesante (110 volt, 25 cavalli).\nStoria operativa.\nIl Fort di Uxegney non vide alcuna azione militare durante la prima guerra mondiale, poich\u00e9 l'esercito tedesco non avanz\u00f2 nel territorio attorno a \u00c9pinal.\nTra la prima e la seconda guerra mondiale il forte rimase di propriet\u00e0 militare e fu mantenuto in attivit\u00e0.\nCome il vicino Forte di Bois l'Abb\u00e9, il Forte di Uxegney fu utilizzato come deposito di munizioni.\nDurante la seconda guerra mondiale i tedeschi lo lasciarono intatto mentre depredarono di acciaio e armamento gli altri forti attorno a \u00c9pinal.\nNel dopoguerra i francesi continuarono ad utilizzare i forti come deposito di munizioni fino al 1960, dopo di che li abbandonarono.\nSituazione attuale.\nDopo decenni di inutilizzo, a partire dal 1989, l'\"Association pour la Restauration du Fort d'Uxegney et de la Place d'\u00c9pinal (ARFUPE)\" ha intrapreso il restauro e la manutenzione del sito di Uxegney. \nIl forte pu\u00f2 essere visitato tra maggio e settembre. \nAnche il vicino forte di Bois l'Abb\u00e9, che dopo il 1960 fu utilizzato da privati, fu restaurato dall'ARFUPE a partire dal 1995 e pu\u00f2 essere visitato in occasioni speciali.\nBibliografia.\n\"Le fort d'Uxegney, 40 ans d'histoire de la fortification en France\", ARFUPE, giugno 1995, (ISBN|2-9509317-0-7)"}
{"id": "4720985", "revid": "7077", "url": "https://it.wikipedia.org/wiki?curid=4720985", "title": "Istituto idrobiologico di Pallanza", "text": ""}
{"id": "4720993", "revid": "118747876", "url": "https://it.wikipedia.org/wiki?curid=4720993", "title": "Orlando Orlandi Posti", "text": "Biografia.\nNacque a Roma il 14 marzo 1926. Iscrittosi all'Istituto magistrale locale \"Giosu\u00e8 Carducci\", nell'estate del 1943 all'et\u00e0 di diciassette anni, ader\u00ec al Partito d'Azione. Dopo l'Armistizio di Cassibile, partecip\u00f2 alla difesa di Roma, combattendo nei pressi del ponte Salario. Dopo l'occupazione della citt\u00e0 da parte delle truppe naziste, ader\u00ec ai gruppi partigiani studenteschi, occupandosi di sabotaggio, propaganda e recupero delle armi. Insieme a Ferdinando Agnini, Gianni Corbi e al miglior amico Nicola Rainelli fu uno dei promotori dell'Associazione Rivoluzionaria Studentesca Italiana (ARSI). Il 3 febbraio 1944, venuto a sapere che alcuni tedeschi stavano per catturare dei partigiani operanti nel quartiere romano di Monte Sacro, decise di andare ad avvertirli, dando cos\u00ec loro la possibilit\u00e0 di salvarsi.\nArresto e morte.\nPreoccupato per la madre, dopo aver avvisato il gruppo di compagni di Monte Sacro dell'arrivo dei tedeschi, pass\u00f2 da casa. L\u00ec fu catturato dalle SS, insieme all'amico Nicola, e condotto presso il carcere di via Tasso. Trov\u00f2 la morte il 24 marzo, insieme ad altre 334 persone, nell'eccidio delle Fosse Ardeatine.\nLe lettere dal carcere.\nDurante il periodo di prigionia presso il carcere di via Tasso riesce ad inviare una serie di lettere alla mamma, nascondendole nei colletti delle camicie da lavare. Molte pagine sono dedicate a Marcella Bonelli, la ragazza di cui era innamorato. Le lettere sono state poi pubblicate sotto forma di raccolta nel 2004, dalla casa editrice Donzelli Editore. Le lettere originali sono custodite presso l'Archivio diaristico nazionale di Pieve Santo Stefano, ed hanno ottenuto nel 2004 il premio come miglior manoscritto originale."}
{"id": "4720995", "revid": "767487", "url": "https://it.wikipedia.org/wiki?curid=4720995", "title": "Storms of Life", "text": "Storms of Life \u00e8 un cortometraggio muto del 1914. Il nome del regista non viene riportato nei credit.\nProduzione.\nIl film fu prodotto dalla Balboa Amusement Producing Company. Venne girato a Long Beach, la cittadina californiana sede della casa di produzione.\nDistribuzione.\nDistribuito dalla Box Office Attractions Company, il film - un cortometraggio di tre bobine - usc\u00ec nelle sale cinematografiche statunitensi il 28 settembre 1914."}
{"id": "4720997", "revid": "287204", "url": "https://it.wikipedia.org/wiki?curid=4720997", "title": "Angles (album)", "text": ""}
{"id": "4721001", "revid": "282094", "url": "https://it.wikipedia.org/wiki?curid=4721001", "title": "Fogliante", "text": ""}
{"id": "4721009", "revid": "62108450", "url": "https://it.wikipedia.org/wiki?curid=4721009", "title": "L'arte di amare (Ovidio)", "text": ""}
{"id": "4721012", "revid": "62108483", "url": "https://it.wikipedia.org/wiki?curid=4721012", "title": "Servus currens", "text": ""}
{"id": "4721020", "revid": "247222", "url": "https://it.wikipedia.org/wiki?curid=4721020", "title": "Bud Shank &amp; Bob Brookmeyer", "text": "Bud Shank &amp; Bob Brookmeyer \u00e8 un album di Bob Brookmeyer e Bud Shank del 1954 e pubblicato\ndalla Pacific Jazz Records."}
{"id": "4721024", "revid": "28592", "url": "https://it.wikipedia.org/wiki?curid=4721024", "title": "Dodici Collegi", "text": ""}
{"id": "4721030", "revid": "111169387", "url": "https://it.wikipedia.org/wiki?curid=4721030", "title": "Antropologia dell'esperienza", "text": "L'antropologia dell'esperienza \u00e8 il punto d'arrivo degli studi dell'antropologo Victor Turner. Nel suo lavoro in Africa tra gli Ndembu, individua la funzione processuale dei riti di passaggio: dagli studi di Arnold van Gennep deriva l'idea che nel momento di separazione o di margine, in cui il processo sociale \"si ferma\" \u00e8 possibile discutere e passare in rassegna, criticare e rivedere, il sistema stesso. Sono i momenti in cui potremmo dire che \"ci si guarda da fuori\" e si elaborano nuove soluzioni comportamentali individuali e collettive. Questi momenti che, per quel che riguarda gli Ndembu, Turner chiama drammi sociali, sono all'origine di ogni riflessione e di ogni elaborazione: \u00e8 questo sedimento che costruisce e struttura l'esperienza. Sono i momenti in cui vengono elaborate descrizioni e rappresentazioni che prendono la forma poetica o estetica, ma che nel flusso della vita quotidiana, servono a consolidare le esperienze formative di ciascuno.\nTurner si rif\u00e0 tanto a Dilthey quanto a Dewey e da qui struttura una pratica dell'esperienza che modella, amalgama, differenzia i comportamenti."}
{"id": "4721034", "revid": "830939", "url": "https://it.wikipedia.org/wiki?curid=4721034", "title": "Tattica manipolare", "text": ""}
{"id": "4721036", "revid": "62108945", "url": "https://it.wikipedia.org/wiki?curid=4721036", "title": "Amadigi di Gaula (Bach)", "text": ""}
{"id": "4721037", "revid": "486946", "url": "https://it.wikipedia.org/wiki?curid=4721037", "title": "Cirano di Bergerac (film)", "text": ""}
{"id": "4721038", "revid": "767487", "url": "https://it.wikipedia.org/wiki?curid=4721038", "title": "Rosario Martinelli", "text": "Carriera.\nHa trascorso pressoch\u00e9 tutta la sua carriera da giocatore nello per poi concluderla con la maglia del Chiasso.\nCon il club zurighese ha vinto sei volte il campionato elvetico e cinque volte la coppa nazionale."}
{"id": "4721044", "revid": "125014977", "url": "https://it.wikipedia.org/wiki?curid=4721044", "title": "Litterio Paladino", "text": "Biografia.\nLitterio Paladino o Paladini o Palladino, pittore e incisore di stile barocco, affresc\u00f2 nel 1725 la chiesa di San Francesco di Paola a San Pier Niceto e a Melilli lasci\u00f2 i \"Santi Giovanni e Giacomo\".\nMor\u00ec vittima dell'epidemia di peste che sconvolse Messina nel 1743. Suo nipote Giuseppe Paladino (Messina, 1721 \u2013 Messina, 3 gennaio 1794) \u00e8 stato pittore."}
{"id": "4721045", "revid": "599013", "url": "https://it.wikipedia.org/wiki?curid=4721045", "title": "Luiz Fonteles", "text": "Gioca nel ruolo di schiacciatore nel .\nCarriera.\nLa carriera di Luiz Fonteles inizia a livello giovanile nel Clube Curitibano, per proseguire nel Cocomar tra il 1997 ed il 2001, periodo nel quale entra anche a far parte delle selezioni giovanili brasiliane, vincendo con la selezione Under-19 l'oro al campionato sudamericano Under-19 2000, dove riceve il premio di miglior attaccante, ed al campionato mondiale Under-19 2001. Nella stagione 2001-02 fa il esordio da professionista nella Superliga brasiliana con l'Associa\u00e7\u00e3o Blumenau Pr\u00f3-V\u00f4lei, mentre nella stagione successiva gioca per l'Esporte Clube Banespa, vincendo il Campionato Paulista; con la selezione Under-21 vince la medaglia d'oro al campionato sudamericano Under-21 2002 e quella d'argento al campionato mondiale Under-21 2003.\nNel campionato 2002-03 viene ingaggiato per la prima volta in un campionato estero, firmando per la Pallavolo Modena, squadra della Serie A1 italiana con la quale inizia un lungo sodalizio di quattro stagioni, nel corso delle quali vince la Coppa CEV 2003-04; nel 2005 viene per la prima volta convocato nella nazionale brasiliana maggiore, vincendo la medaglia d'argento alla Coppa America e l'oro al campionato sudamericano. Nell'annata 2007-08 si trasferisce nella V.Premier League giapponese per giocare coi Panasonic Panthers, coi quali si aggiudica lo scudetto ed il Torneo Kurowashiki, venendo inserito nel sestetto ideale di entrambe le competizioni; resta nel club giapponese solo per met\u00e0 dell'annata successiva, tornando in Brasile per terminare la stagione col Minas T\u00eanis Clube.\nNella stagione 2009-10 gioca nell'A1 League greca con l'Olympiakos Syndesmos Filathlon Peiraios, vincendo lo scudetto ed arrivando in finale nella Coppa di Grecia. Torna nuovamente al Minas T\u00eanis Clube per la stagione successiva; con la nazionale vince la medaglia di bronzo alla XXVI Universiade e quella d'oro ai XVI Giochi panamericani. Nel campionato 2011-12 gioca per l'Associa\u00e7\u00e3o Desportiva RJX, vincendo il Campionato Carioca, mentre nel campionato successivo va a giocare nella PlusLiga polacca con lo ZAKSA K\u0119dzierzyn-Ko\u017ale, vincendo la Coppa di Polonia, dove viene premiato come MVP e miglior attaccante, ed arrivando fino alla finale scudetto, persa contro l'Asseco Resovia ed alla final-four di Champions League chiusa al quarto posto, nella quale riceve il premio di miglior servizio della competizione; con la maglia della nazionale nel 2013 vince la medaglia d'argento alla World League e l'oro al campionato sudamericano e alla Grand Champions Cup.\nNell'annata 2013-14 gioca nella Voleybol 1. Ligi turca col Fenerbah\u00e7e Spor Kul\u00fcb\u00fc; con la nazionale si aggiudica la medaglia d'argento al campionato mondiale 2014, alla World League 2016, quella d'oro ai Giochi della XXXI Olimpiade e quella d'argento al campionato mondiale 2018."}
{"id": "4721046", "revid": "767487", "url": "https://it.wikipedia.org/wiki?curid=4721046", "title": "All on Account of Polly", "text": "All on Account of Polly \u00e8 un cortometraggio muto del 1914. Il nome del regista non viene riportato nei credit.\nProduzione.\nIl film fu prodotto dalla Balboa Amusement Producing Company. Venne girato a Long Beach, la cittadina californiana sede della casa di produzione.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 13 febbraio 1914."}
{"id": "4721047", "revid": "62109071", "url": "https://it.wikipedia.org/wiki?curid=4721047", "title": "Racconti (Edgar Allan Poe)", "text": ""}
{"id": "4721050", "revid": "1534511", "url": "https://it.wikipedia.org/wiki?curid=4721050", "title": "Sergej Pavlovi\u010d Kosty\u010dev", "text": ""}
{"id": "4721058", "revid": "287204", "url": "https://it.wikipedia.org/wiki?curid=4721058", "title": "Albert von Schrenck-Notzing", "text": "Psichiatra forense, si occup\u00f2 di ipnotismo e metapsichica, studiando medium celeberrime come Eusapia Palladino e Marthe Beraud (nel 1912), Stanis\u0142awa Popielska (1913)."}
{"id": "4721062", "revid": "682118", "url": "https://it.wikipedia.org/wiki?curid=4721062", "title": "Elias Schrenk", "text": "Pietista, dopo essere stato missionario in Costa d'Oro divenne (1873) parroco di Davos per poi trasferirsi nel Regno Unito nel 1874.\nRimpatri\u00f2 nel 1875, Schrenk cerc\u00f2 di importare in Europa la concezione teologica di Dwight Lyman Moody, staccandosi dai Pentecostali di Kassel."}
{"id": "4721066", "revid": "124123", "url": "https://it.wikipedia.org/wiki?curid=4721066", "title": "Albert D\u00f6derlein", "text": "Direttore di una clinica ginecologica a Monaco di Baviera, introdusse la terapia a radio per i tumori dell'utero."}
{"id": "4721074", "revid": "124123", "url": "https://it.wikipedia.org/wiki?curid=4721074", "title": "Ferdinand Sigismund Kurz von Senftenau", "text": "Vice Cancelliere del Sacro Romano Impero dal 1637, la sua morte segn\u00f2 la definitiva separazione degli interessi della casa d'Austria da quelli del Sacro Romano Impero."}
{"id": "4721082", "revid": "6923", "url": "https://it.wikipedia.org/wiki?curid=4721082", "title": "Ferdinand Bac", "text": "Era figlio di Karl Philipp Heinrich Bach, a sua volta figlio illegittimo di Girolamo Bonaparte, e della sua seconda moglie Sabina Ludovica de Stetten, figlia del barone Sigismondo-Ferdinando di Stetten.\nBiografia.\nFerdinand fu allevato ai margini del Secondo Impero francese. Qualche anno dopo la caduta del regime, decise di lasciare la Germania e la madre, per andare a vivere a Parigi una vita da studioso, ma al tempo stesso \"boh\u00e8mienne\". Introdotto nel mondo che contava da Ars\u00e8ne Houssaye e da principe Napoleone, divenne un artista alla moda. Fu autore di numerose opere letterarie ed artistiche illustrate brillantemente dalla sua mano.\nFrequent\u00f2 Adolphe Thiers, Gambetta, Richard Wagner, Victor Hugo, Taine, Villiers de L'Isle-Adam, Paul Verlaine, Maurice Barr\u00e8s, Barbey d'Aurevilly, Alphonse Daudet, Guy de Maupassant, Verdi, Gounod, Pierre de Nolhac, e tanti altri personaggi famosi del tempo.\nEgli s'impose come uno dei primi disegnatori e caricaturisti del suo tempo, altrettanto celebre di Albert Robida, Job, Sem, Jean-Louis Forain o Caran d'Ache."}
{"id": "4721085", "revid": "767487", "url": "https://it.wikipedia.org/wiki?curid=4721085", "title": "...Oggi", "text": "...Oggi \u00e8 un album della cantante Nilla Pizzi inciso nel 1982 su etichetta Ricordi, l'album venne stampato su 33 giri e Musicassetta. Tra gli autori compare il nome \"Pide\", non \u00e8 altro che la Pizzi stessa, autrice dei testi.\nTracce.\nLato A\nLato B"}
{"id": "4721088", "revid": "62109710", "url": "https://it.wikipedia.org/wiki?curid=4721088", "title": "Silenzio (Poe)", "text": ""}
{"id": "4721090", "revid": "62109714", "url": "https://it.wikipedia.org/wiki?curid=4721090", "title": "Silenzio (Edgar Allan Poe)", "text": ""}
{"id": "4721092", "revid": "767487", "url": "https://it.wikipedia.org/wiki?curid=4721092", "title": "Bob Brookmeyer Plays Bob Brookmeyer and Some Others", "text": "Bob Brookmeyer Plays Bob Brookmeyer and Some Others \u00e8 un album-EP di Bob Brookmeyer realizzato nel dicembre del 1954 dall'etichetta Clef Records."}
{"id": "4721093", "revid": "101768", "url": "https://it.wikipedia.org/wiki?curid=4721093", "title": "Joseph von Hormayr", "text": "Impiegato in cancelleria a Vienna dal 1802, divenne archivista di stato nel 1803. Nel 1809 fu segretamente incaricato dall'alt\u00e0 nobilt\u00e0 di far insorgere il Tirolo, ma nel 1813 venne arrestato per ordine di Metternich.\nLiberato nel 1814, nel 1816 divenne storiografo di corte per poi, passato alla Baviera, esserne ambasciatore a Brema (1839).\nNel 1846 divenne archivista di stato della Baviera."}
{"id": "4721094", "revid": "339392", "url": "https://it.wikipedia.org/wiki?curid=4721094", "title": "Racconti fantastici (sceneggiato televisivo)", "text": ""}
{"id": "4721097", "revid": "1745361", "url": "https://it.wikipedia.org/wiki?curid=4721097", "title": "Musica mediterranea", "text": "Musica mediterranea \u00e8 un album del 1993 inciso da Nilla Pizzi in collaborazione con Al Rangone, Franco Bagutti, Mino Reitano e Eugenio Del Sarto."}
{"id": "4721098", "revid": "767487", "url": "https://it.wikipedia.org/wiki?curid=4721098", "title": "Won by a Nose", "text": "Won by a Nose \u00e8 un cortometraggio muto del 1914. Il nome del regista non viene riportato nei credit.\nProduzione.\nIl film fu prodotto dalla Balboa Amusement Producing Company.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 18 febbraio 1914. Nelle proiezioni, veniva programmato con il sistema dello split reel, accorpato in un'unica bobina con un altro cortometraggio prodotto dalla Path\u00e9 Fr\u00e8res, il documentario \"Monuments of Upper Egypt\"."}
{"id": "4721099", "revid": "144796", "url": "https://it.wikipedia.org/wiki?curid=4721099", "title": "Ferdinand von Trauttmansdorff-Weinsberg", "text": "Figlio di Franz Joseph von Trauttmansdorff-Weinsberg e di Josephine Nagyk\u00e1roly contessa Karolyi, nel spos\u00f2 la principessa Maria Francesca di Paola Teresa Giuseppa, figlia di Luigi II del Liechtenstein.\nFu Ministro plenipotenziario a Karlsruhe dal 1859 e ambasciatore nello Stato Pontificio dal 1869 al 1872, nel 1884 divenne camerlengo imperiale."}
{"id": "4721100", "revid": "1494169", "url": "https://it.wikipedia.org/wiki?curid=4721100", "title": "Riflettore", "text": "Per riflettore si intende un sistema basato sulla riflessione."}
{"id": "4721102", "revid": "62109942", "url": "https://it.wikipedia.org/wiki?curid=4721102", "title": "Riflettori", "text": ""}
{"id": "4721103", "revid": "30300", "url": "https://it.wikipedia.org/wiki?curid=4721103", "title": "Vanna Marchi", "text": ""}
{"id": "4721107", "revid": "113862763", "url": "https://it.wikipedia.org/wiki?curid=4721107", "title": "Il mare di settembre", "text": "Il mare di settembre \u00e8 un CD inciso da Nilla Pizzi nel 1999 su etichetta Fonotil."}
{"id": "4721109", "revid": "767487", "url": "https://it.wikipedia.org/wiki?curid=4721109", "title": "MacGruber (film)", "text": "MacGruber \u00e8 un film del 2010 diretto da Jorma Taccone.\nIl film \u00e8 l'adattamento cinematografico dell'omonimo sketch di \"Saturday Night Live\" ideato dallo stesso Taccone, il quale si prende gioco della serie televisiva \"MacGyver\". La pellicola \u00e8 interpretata da Will Forte, Kristen Wiig, Ryan Phillippe e Val Kilmer.\nNegli Stati Uniti il film \u00e8 uscito nelle sale il 21 maggio 2010, mentre in Italia \u00e8 stato distribuito direttamente in DVD per il mercato home video.\nTrama.\nMonti D\u017eugd\u017eur, Siberia orientale. Il criminale Dieter Von Cunth e i suoi tirapiedi prendono possesso del potente missile nucleare \"X-5\" uccidendo dei soldati sovietici. A causa di ci\u00f2 il Colonnello Jim Faith e il Tenente Dixon Piper viaggiano nell'Ecuador alla ricerca di MacGruber, un ex-berretto verde, marine e ranger che si trova attualmente in un monastero da quando si \u00e8 ritirato. Questi gli domandano di tornare a servizio dell'esercito degli Stati Uniti e attuare un piano per fermare Cunth, ma egli rifiuta. In seguito ad un tumultuoso flashback nel cuore della notte, MacGruber si ricorda che Cunth era il colpevole della morte della sua sposa Casey Fitzpatrick, che uccise durante il loro matrimonio. Decide cos\u00ec di aiutare l'esercito per salvare il mondo e vendicarsi di Cunth.\nDopo l'arrivo al Pentagono e di una discussione con Faith e Piper, MacGruber decide di formare da solo la sua squadra per perseguire Cunth, declinando l'offerta di formare una squadra intorno a Piper. MacGruber recluta con successo tutti i suoi compagni di guerra: Frank Korver, Vernon Freedom, Tug Phelps, Tut Beemer e Tanker Lutz, eccetto la sua amica di vecchia data Vicki St. Elmo e Brick Hughes, che egli ha rifiutato di recultare dopo aver scoperto che \u00e8 gay. Prima di poter far conoscere i membri del suo \"Dream Team\" al Colonnello e a Piper, MacGruber provoca accidentalmente la loro morte facendoli saltare in aria all'interno di un furgone, dove egli teneva dei C-4 \"fatti in casa\". A causa di questo incidente, MacGruber viene cacciato fuori dalla missione contro Cunth.\nDopo una conversazione privata con Piper, MacGruber lo convince a rientrare e di formare una nuova squadra, ma Faith gli dice che devono essere almeno in tre. Proprio allora arriva Vicki, che accetta di fare parte della missione. I tre si recano cos\u00ec nel nightclub di Cunth localizzato a Las Vegas, dove MacGruber stupidamente annuncia a tutti i presenti la sua identit\u00e0 e le sue intenzioni. Viene creato un diversivo secondo il quale Vicki finger\u00e0 di essere MacGruber e andare in un bar per attirare l\u00ec Hoss Bender, uno dei mercenari che lavorano per Cunth, e prenderlo alla sprovvista. Bender per\u00f2 attacca Piper e MacGruber nascosti in un furgone, ma MacGruber riesce ugualmente a uccidere Bender investendolo. MacGruber recupera informazioni dagli effetti di Bender sul luogo d'incontro dove Cunth ricever\u00e0 i codici d'accesso per operare l'X-5, in un magazzino. Vicki si traveste da Bender, Piper come MacGruber, mentre questo distrae le guardie camminando nudo con un pezzo sedano tra le natiche. Piper riesce ad abbattere la maggior parte degli sgherri presenti, ma purtroppo non riesce ad impedire il trasferimento dei codici d'accesso. In seguito MacGruber manda in monte un altro piano durante una festa di beneficenza organizzata da Cunth, dove viene buttato fuori dai suoi uomini.\nIn seguito al terzo fallimento, MacGruber torna al Pentagono dove viene rimproverato dal Colonnello Faith. Pi\u00f9 tardi, mentre MacGruber e i suoi amici si prendono da bere, vengono improvvisamente assaliti dagli uomini di Cunth. MacGruber riesce a salvare se stesso e Vicki usando Piper come scudo umano. Subito dopo Pieper rivela di essere sopravvissuto agli spari perch\u00e9 all'insaputa di MacGruber indossava un giubbotto antiproiettile, ma decide di andarsene, offeso dal suo gesto egoista e a dir poco disumano. MacGuber e Vicki si recano a casa sua e fanno l'amore, ma in seguito egli si pente e va al cimitero per chiedere perdono dinanzi alla tomba della sua sposa assassinata. Il fantasma di lei invece gli consente di procedere con la relazione con Vicki e cos\u00ec MacGruber, stracolmo di gioia, ha un rapporto sessuale col fantasma di sua moglie sotto lo sguardo esterrefatto di uno spazzino.\nTornato all'abitazione di Vicki, MacGruber scopre che ella \u00e8 stata rapita da Cunth e che il malvagio intende bombardare il Congresso con l'X-5. In seguito Cunth chiama MacGruber per deriderlo, ma MacGruber riesce a mantenerlo in linea tanto abbastanza da poter rintracciare la sua chiamata. Dopo essersi riconciliato con Piper, lui e MacGruber si recano nel covo di Cunth per salvare l'amica. In seguito ad alcune peripezie, i due riescono a liberare Vicki e MacGruber blocca Cunth amanettandolo ad un corrimano, per poi disinserire il componente nucleare del missile e mettersi in salvo con Vicki e Piper, prima che l'X-5 faccia esplodere il covo di Cunth. Sei mesi dopo MacGruber e Vicki decidono di sposarsi e durante la cerimonia MacGruber vede i fantasmi dei suoi compagni morti salutarlo (come nel finale de \"\").\nImprovvisamente Cunth, sopravvissuto all'esplosione del suo covo ma rimastoci sfigurato, assale la cerimonia armato di bazooka. MacGruber controattacca per impedirgli di rovinare di nuovo il suo matrimonio e cos\u00ec lo combatte e lo getta in un precipizio nascosto dietro l'altare. Mentre cade, Cunth viene crivellato da MacGruber con un fucile d'assalto. Dopo essere impattato al suolo, MacGruber fa esplodere Cunth usando il lanciagranate incorporato al fucile e infine urina sulle sue frattaglie bruciate. Il film termina con MacGruber che si gira e accetta Vicki come sua sposa."}
{"id": "4721110", "revid": "729019", "url": "https://it.wikipedia.org/wiki?curid=4721110", "title": "La novit\u00e0 (Nilla Pizzi)", "text": "La novit\u00e0 \u00e8 un CD inciso da Nilla Pizzi nel 2002 su etichetta Top Records."}
{"id": "4721114", "revid": "110610140", "url": "https://it.wikipedia.org/wiki?curid=4721114", "title": "Insieme si canta meglio", "text": "Insieme si canta meglio \u00e8 un CD inciso da Nilla Pizzi insieme ad altri artisti nel 2003 dove si presentano tutti duetti della Pizzi con altri."}
{"id": "4721116", "revid": "1573940", "url": "https://it.wikipedia.org/wiki?curid=4721116", "title": "Mormopterus acetabulosus", "text": "Mormopterus acetabulosus () \u00e8 un pipistrello della famiglia dei Molossidi endemico dell'isola di Mauritius.\nDescrizione.\nDimensioni.\nPipistrello di piccole dimensioni, con la lunghezza totale tra 92 e 102\u00a0mm, la lunghezza dell'avambraccio tra 38 e 43\u00a0mm, la lunghezza della coda tra 43 e 50\u00a0mm, la lunghezza del piede tra 6 e 7\u00a0mm, la lunghezza delle orecchie tra 15 e 18\u00a0mm e un peso fino a 8,2\u00a0g.\nAspetto.\nLa pelliccia \u00e8 corta. Il colore generale del corpo \u00e8 marrone scuro, pi\u00f9 chiaro sull'addome. La testa \u00e8 appiattita. Il labbro superiore \u00e8 ricoperto da oltre 7 pliche cutanee, alcune setole spatolate e diversi peli sottili. Le orecchie sono relativamente corte, erette, ben separate tra loro, triangolari e con un leggero incavo sul bordo posteriore appena sotto la punta. Il trago \u00e8 piccolo, ma visibile dietro l'antitrago il quale \u00e8 basso e poco distinto. Nei maschi sono presenti delle sacche golari. Le membrane alari sono marroni scure. I piedi sono molto grandi con le dita ricoperte di lunghi peli e di corte setole rigide. La coda \u00e8 lunga, tozza e si estende per pi\u00f9 della met\u00e0 oltre l'uropatagio.\nBiologia.\nComportamento.\nSi rifugia nelle grotte\nAlimentazione.\nSi nutre di insetti.\nDistribuzione e habitat.\nQuesta specie \u00e8 conosciuta soltanto sull'isola di Mauritius. Un individuo appartenente a questa specie \u00e8 stato catturato nel 1933 presso Durban, nel Sudafrica ma potrebbe trattarsi con molta probabilit\u00e0 di un esemplare trasportato involontariamente sul continente africano.\nVive nelle boscaglie, nei boschi ed aree agricole.\nStato di conservazione.\nLa IUCN Red List, considerato l'areale limitato e il declino a causa del disturbo arrecato nei rifugi, classifica \"M.acetabulosus\" come specie vulnerabile (VU)."}
{"id": "4721121", "revid": "297745", "url": "https://it.wikipedia.org/wiki?curid=4721121", "title": "Cancellier Grande", "text": ""}
{"id": "4721126", "revid": "889336", "url": "https://it.wikipedia.org/wiki?curid=4721126", "title": "Serge Gnabry", "text": "Biografia.\nNasce in Germania a Stoccarda, da padre ivoriano e madre tedesca. Sin da piccolo Gnabry era un velocista di talento, ma nonostante ci\u00f2, ha scelto alla fine di dedicarsi a giocare a calcio piuttosto che praticare l'atletica leggera.\nCaratteristiche tecniche.\nGioca prevalentemente come ala sinistra; forte fisicamente, pu\u00f2 agire anche da seconda punta, esterno di centrocampo (sia a destra che a sinistra), centravanti e trequartista, ed \u00e8 dotato di un'ottima tecnica individuale. Di piede destro, \u00e8 molto agile, eccelle nel dribbling e nella velocit\u00e0 oltre ad avere un ottimo tiro; \u00e8 abile nel sapersi inserire in area avversaria sia senza palla che soprattutto palla al piede, riuscendo spesso a finalizzare egli stesso l\u2019azione.\nCarriera.\nClub.\nArsenal.\nNel 2010, dopo aver giocato nelle giovanili dello Stoccarda, trova un accordo per trasferirsi per circa 100.000 sterline all'Arsenal, dove deve attendere fino al 2011, quando raggiunge l'et\u00e0 di 16 anni, per poter debuttare nella squadra giovanile inglese. Gnabry debutta ufficialmente nell'Arsenal nella stagione 2011-2012, realizzando delle belle prestazioni e giocando 6 partite, in cui segna 2 gol.\nLa stagione 2012-2013 inizia bene per lui, perch\u00e9 successivamente viene chiamato in prima squadra per un'amichevole pre-campionato contro i tedeschi del Colonia, in cui scende in campo e gioca 24 minuti per poi essere sostituito da Marouane Chamakh al 69'. Il suo debutto in prima squadra da professionista con l'Arsenal avviene il 26 settembre 2012 contro il Coventry City nella partita di Coppa di Lega, dove \u00e8 entrato in campo sostituendo al 72' il compagno di squadra Alex Oxlade-Chamberlain, in una partita terminata con la vittoria dell'Arsenal, che \u00e8 riuscito a passare il turno battendo il Coventry city per 6-1.\nIl 25 marzo 2013 Gnabry ha segnato il gol nella vittoria per 1-0 sul CSKA Mosca Under-19 nei quarti di finale della Next Generation Series. Nelle semifinali della Next Generation Series ha segnato il gol del pareggio contro il Chelsea Under-19, portando la squadra sul risultato di 3-3, prima del gol che gli avversari hanno poi segnato per il definitivo 4-3 ai supplementari. Nella giornata seguente segna un gol contro il Liverpool Under-21, il momentaneo 3-2 che per\u00f2 non serv\u00ec a molto poich\u00e9 la squadra venne sconfitta in trasferta.\nDurante la nuova stagione Gnabry comincia a trovare pi\u00f9 spazio anche in prima squadra grazie alle sue buone prestazioni. La prima presenza con la prima squadra la trova il 22 settembre 2013 nella gara vinta per 3-1 contro lo Stoke City. In questa partita parte titolare per poi essere sostituito al minuto 72'. Il 25 settembre 2013 gioca la prima partita stagionale in Football League Cup nella partita pareggiata 1-1 poi vinta ai rigori dall'Arsenal contro il West Brom. Durante la sesta giornata di campionato trova il primo gol con la maglia della prima squadra e il primo gol in Premier League nella partita vinta per 1-2 sul campo dello Swansea. Il 22 ottobre 2013 esordisce nella massima competizione europea, la Champions League, nella sconfitta interna per 1-2 contro il Borussia Dortmund.\nPrestito al West Bromwich.\nIl 7 agosto 2015 viene ceduto in prestito fino a fine stagione al West Bromwich. A fine annata, complice lo scarso impiego (dovuto anche a uno scarso feeling con l'allenatore Tony Pulis, che non lo riteneva pronto per giocare in Premier League), collezioner\u00e0 solo 3 presenze.\nWerder Brema.\nIl 30 giugno 2016 passa a titolo definitivo al club tedesco per 5 milioni di euro. Segna il suo primo goal nella sconfitta per 4-1 contro il Borussia M\u00f6nchengladbach.\nBayern Monaco e prestito all'Hoffenheim.\nIl 10 giugno 2017 il Bayern Monaco lo preleva dal Werder Brema per 8 milioni di euro, approfittando di una clausola rescissoria. Viene subito girato in prestito all'Hoffenheim. Terminato il prestito dopo una buona annata con 10 reti in 22 presenze, con cui ha aiutato il club a qualificarsi alla Champions League, l'anno successivo torna al Bayern dove si impone come titolare e con 10 goal in 30 gare che portano i bavaresi a vincere la Bundesliga.\nIl 1\u00ba ottobre 2019 segna le sue prime reti in Champions League, realizzando addirittura una quaterna nel clamoroso successo per 7-2 in trasferta contro il Tottenham vice-campione in carica. \u00c8 andato a segno anche nella partita di andata degli ottavi di finale, contro il Chelsea, nella semifinale contro il Lione (doppietta in entrambi i casi) e nella partita valevole per i quarti di finale, contro il Barcellona, terminata col punteggio di 2-8 in favore dei bavaresi.\nNel corso della stagione le sue buone prestazioni, unite ai suoi gol decisivi nelle fasi a eliminazione diretta della Champions League, porteranno il Bayern a conquistare il triplete (Bundesliga, DFB Pokal e UEFA Champions League). Con 9 reti si piazza al terzo posto della classifica cannonieri di UEFA Champions League.\nNazionale.\nGnabry ha giocato nelle giovanili della Germania, tra cui l'Under-16, l'Under-17 e l'Under-18. Il 22 marzo 2013 Gnabry ha messo a segno una doppietta nella partita tra Germania Under-18 e la Francia Under-18, il secondo gol tra l'altro con un potente tiro dalla lunga distanza, partita poi terminata col punteggio di 3-2 per i francesi.\nViene convocato per l'Europeo Under-21 in Polonia e all'esordio segna il 2-0 contro la Repubblica Ceca. Partecipa alle Olimpiadi di , dove ottiene l'argento con la nazionale olimpica tedesca, vincendo la classifica marcatori del torneo insieme al connazionale Nils Petersen. Insieme a Petersen e a Bernd Nickel \u00e8 il miglior marcatore tedesco a un Olimpiade, con 6 reti. \nIl 4 novembre 2016 viene convocato per la prima volta in nazionale maggiore, dal commissario tecnico Joachim L\u00f6w per la partita contro , valida per le qualificazioni al Mondiale di Russia 2018, nella quale l'11 novembre seguente fa il suo debutto giocando da titolare e siglando una tripletta nella vittoria per 8-0 a favore della \"Mannschaft\". Non convocato per la manifestazione in Russia, dopo di essa si impone come titolare della squadra tedesca, trovando anche la via del goal in alcune occasioni. Il 9 ottobre 2019, dopo sole 11 presenze, stabilisce un record nella storia della Nazionale tedesca: andando a segno nell'amichevole pareggiata per 2-2 contro l'Argentina, raggiunge infatti quota 10 goal in Nazionale, diventando il calciatore ad avere raggiunta pi\u00f9 rapidamente il traguardo nella storia della selezione teutonica; il record in precedenza era di Miroslav Klose, che dopo 13 gare aveva realizzato 10 reti. Il 19 novembre seguente realizza un'altra tripletta, questa volta nel 6-1 contro l'Irlanda del Nord.\nStatistiche.\nPresenze e reti nei club.\n\"Statistiche aggiornate al 16 febbraio 2022.\""}
{"id": "4721127", "revid": "287204", "url": "https://it.wikipedia.org/wiki?curid=4721127", "title": "Al-Mustarshid", "text": "Successore del padre al-Mustazhir come 29\u00ba Califfo abbaside, Ab\u016b Man\u1e63\u016br al-Fa\u1e0dl al-Mustarshid bi-ll\u0101h (che il padre aveva avuto da una sua schiava di nome Lub\u0101ba), guadagn\u00f2 insperati spazi di autonomia nel governo di ci\u00f2 che restava del Califfato dei suoi avi grazie al fatto che il suo vero signore, il Sultano selgiuchide Mahmud II era impegnato in operazioni militari pi\u00f9 a Oriente.\nNel 1123 un comandante arabo dei Ban\u016b Mazy\u0101d - Dubays ibn \u1e62adaqa di \u1e24illa - tent\u00f2 di trarre vantaggio dal momentaneo vuoto di potere venutosi a creare e, dopo aver razziato Bosra (Siria), attacc\u00f2 Baghdad assieme a un fratello pi\u00f9 giovane del Sultano, ponendo provocatoriamente il suo accampamento davanti al Palazzo califfale.\nIl califfo chiese aiuto al Sultano selgiuchide, che invi\u00f2 un suo esercito al comando del generale turco Zengi, che riusc\u00ec ad allontanare la minaccia. \nFu dopo questo evento che al-Mustarshid sped\u00ec nel 1122/3 lo \"shi\u1e25na\" di Baghdad Aq Sunqur al-Bursuqi a completare l'opera nella stessa citt\u00e0 di Dubays b. \u1e62adaqa, mettendolo in condizione di non nuocere pi\u00f9.\nNel 1125 fu il turno di al-Mustarshid di ribellarsi al potere di Mahmud II. Invi\u00f2 infatti un corpo armato a prendere possesso di Wasit (Iraq) ma esso fu sgominato presso Baghdad e lo stesso Califfo fin\u00ec recluso nel suo stesso palazzo (1126). \nFurono tuttavia sconfitti da un esercito selgiuchide\nAlla morte del Sultano Ma\u1e25m\u016bd II, una guerra civile esplose nei territori selgiuchidi occidentali. Zengi fu richiamato a Oriente da alcuni membri del casato selgiuchide che si erano rivoltati contro l'erede di Ma\u1e25m\u016bd II, sostenuti dal Califfo e da Dubays. Zengi fu sconfitto e prese la fuga e il Califfo lo tallon\u00f2 fino a Mosul, assediandolo per tre mesi ma senza successo. L'avvenimento costitu\u00ec nondimeno una pietra miliare per un certo qual recupero del potere militare califfale.\nZengi riprese quindi le sue operazioni in Siria e nel 1134 pose sotto assedio Damasco, ma fu costretto a desistere, anche per il valore mostrato dai nemici, accedendo alla richiesta del Califfo (di cui era comunque suddito, sia pur formale), tanto da farlo ricordare nella \"khu\u1e6dba\" della preghiera di mezzogiorno nelle moschee da lui controllate. Richiamato ancora dai disordini riesplosi a Oriente, il generale turco non fu in grado di fare granch\u00e9 contro i Crociati, anche dopo la morte di al-Mustarshid.\nNon troppo tempo dopo l'assedio di Damasco, al-Mustarshid lanci\u00f2 un'operazione militare contro il Sultano Mas\u02bf\u016bd, che aveva ottenuto il titolo a Baghdad nel gennaio del 1133 dallo stesso Califfo.\nGli eserciti rivali si scontrarono presso Hamadan. Qui il Califfo, abbandonato dalle sue truppe, fu preso prigioniero ma graziato dietro la promessa che non avrebbe pi\u00f9 lasciato il suo Palazzo a Baghdad. Lasciato nella sua tenda reale, tuttavia, in assenza del Sultano, fu trovato assassinato, si pensa da sicari appartenenti all'Ordine nizarita degli Assassini (\"Hashshashin\"), ostili sia a lui sia al Sultano, in quanto sunniti. Alcuni storici contemporanei hanno ipotizzato che l'accaduto fosse avvenuto per istigazione di Mas\u02bf\u016bd, malgrado questa ipotesi alquanto dietrologica non sia stata minimamente avvalorata da grandi storici quali Ibn al-Athir e Ibn al-Jawzi.\nA lui succedette suo figlio al-R\u0101shid."}
{"id": "4721128", "revid": "599013", "url": "https://it.wikipedia.org/wiki?curid=4721128", "title": "Luca Presta", "text": "Carriera.\nClub.\nLa carriera di Luca Presta inizia nel 2008 nelle giovanili della squadra della sua citt\u00e0 natale, il ; l'anno successivo passa alla di Vibo Valentia, sempre nella squadra giovanile, fino alla stagione 2012-13 quando viene promosso nella prima squadra in Serie A1: nella stagione 2014-15 con lo stesso club disputa la Serie A2, dopo la rinuncia di partecipazione al massimo campionato italiano, vincendo la Coppa Italia di categoria, successo bissato nell'edizione successiva.\nCambia societ\u00e0 nella stagione 2016-17 quando si accasa alla di Castellana Grotte, sempre in Serie A2. Ritorna nella massima divisione per il campionato 2017-18 nuovamente al club di Vibo Valentia, dove resta per un biennio; accetta quindi la proposta del , ancora una volta nel campionato cadetto, per l'annata 2019-20, ma gi\u00e0 alla fine del novembre 2019 lascia la formazione piemontese per tornare in quella di Castellana Grotte. Per il campionato 2020-21 veste la maglia della , per poi ritornare, in quello successivo, alla New Mater, sempre in Serie A2."}
{"id": "4721129", "revid": "92661179", "url": "https://it.wikipedia.org/wiki?curid=4721129", "title": "Episodi di Ravenswood", "text": "Gli episodi di \"Ravenswood\", furono solamente 10, trasmessi sul canale statunitense ABC Family dal 22 ottobre 2013 al 4 febbraio 2014.\nIn Italia la serie \u00e8 inedita.\nPilot.\nTrama.\nDopo aver scelto di rimanere a Ravenswood per aiutare la nuova amica Miranda, Caleb inizia a ripensare alla sua decisione, specialmente dopo che incontra Raymond, lo zio freddo e inospitale di Miranda. Caleb ha anche alcune spiacevoli interazioni con Luke, residente locale, che sta lottando per affrontare una recente tragedia familiare e il conseguente scandalo, che ha travolto anche la sorella gemella Olivia.\nDeath and the Maiden.\nTrama.\nRemy inizia a disegnare paralleli inquietanti tra eventi recenti e capitoli dolorosi nella storia di Ravenswood. Luke si irrita alla presenza di Caleb, specialmente intorno a Remy. E Miranda non riesce a cogliere la sua nuova realt\u00e0. Nel frattempo, Luke cerca di far affrontare a Olivia alcune dure verit\u00e0 sui loro genitori. E Caleb si trova faccia a faccia con l'ultima persona che si aspettava di vedere.\nBelieve.\nTrama.\nLuke \u00e8 resistente quando Caleb e Remy cercano di convincerlo che Ravenswood \u00e8 afflitta dal soprannaturale. Per convincerlo, decidono di provare a contattare \"l'altro lato\". Olivia inizia la sua indagine sulla morte di suo padre, che diventa molto pi\u00f9 sinistra di quanto si aspettasse. Remy diventa pi\u00f9 preoccupata per sua madre, che di recente \u00e8 tornata dall'Afghanistan. E mentre Miranda continua a desiderare una connessione con la sua famiglia, inizia a sentire come se qualcuno, o qualcosa la sta osservando. Nel frattempo, tutti si riuniscono per un evento cupo, e Collins e Miranda offrono a Caleb una ragione per rimanere a Ravenswood.\nThe Devil Has a Face.\nTrama.\nAncora innervosito da quello che ha visto durante la seduta, Luke cerca una distrazione, ma si rende conto che potrebbe non esserci via di fuga da ci\u00f2 che sta perseguitando il gruppo. Olivia si lega a Miranda e si sorprende nello scoprire che le loro famiglie possono avere una storia condivisa. E Caleb \u00e8 catturato tra nuove e vecchie lealt\u00e0 quando lotta per condividere ci\u00f2 che sta accadendo a Ravenswood con Hanna. Nel frattempo, Remy e Caleb indagano su un intrigante nuovo indizio nel passato della citt\u00e0. Luke \u00e8 sorpreso di trovare un terreno comune con Tess. E Miranda pensa di aver finalmente trovato quello che stava cercando.\nScared to Death.\nTrama.\nProprio quando Caleb pensava di ottenere risposte a ci\u00f2 che pu\u00f2 essere ossessionante Ravenswood, finisce in un vicolo cieco e rimane con pi\u00f9 domande. Miranda cerca di dimostrare che lei \u00e8 dove vuole essere, ma Caleb sente che \u00e8 in grave pericolo. Remy scopre involontariamente un indizio importante sul come rompere la maledizione, ma ulteriori indagini portano a una scena davvero inquietante. Nel frattempo, Caleb cerca di rassicurare Hanna, Luke cerca di entrare nella stessa pagina con Remy, e Olivia si sforza di riconnettersi con Dillon.\nRevival.\nTrama.\nFresco del suo viaggio a Rosewood, Caleb lotta per affrontare le conseguenze del suo breve periodo con Miranda dall'altra parte. Remy capisce che i suoi sogni possono essere il miglior indizio che hanno nel comprendere il patto, ma attira involontariamente qualcosa che \u00e8 determinato ad assicurarsi che Remy non si svegli. E Miranda decide di perseguitare la signora Grunwald per le risposte ma scopre che Grunwald potrebbe avere un suo amico spettrale. Nel frattempo, Luke e Olivia sono innervositi dalla crescente attenzione di Collins nei confronti della madre, e Olivia prende una decisione importante su Dillon, senza rendersi conto delle sue vere motivazioni.\nHome is where the heart is.\nTrama.\nLa Polizia di Ravenswood scende su Luke e la casa di Olivia, dopo aver scoperto qualcosa con legami con eventi nel passato e nel presente. Il padre di Caleb decide di scoprire cosa sta combinando suo figlio a Ravenswood, e Caleb non \u00e8 sicuro se vuole il suo aiuto, o se vuole che lui vada fuori citt\u00e0. Remy continua a gestire gli effetti persistenti di ci\u00f2 che ha visto nei suoi sogni. Nel frattempo, Olivia cerca di tenerlo insieme sulla scia degli eventi recenti, e Miranda ottiene una visione sorprendente di Grunwald e della sua connessione con il soprannaturale.\nI'll Sleep When I'm Dead.\nTrama.\nQuando Remy si reca in una clinica del sonno nella speranza di riposarsi finalmente, apprende che i suoi sogni sul misterioso patto potrebbero aver avuto inizio prima ancora che si rendesse conto. Tuttavia, diventa presto evidente che la clinica potrebbe essere il posto meno sicuro per Remy. Olivia scopre alcune nuove informazioni su Springer e inizia a chiedersi se conosce il patto. E Caleb si rivolge a Mr. Price per una lezione sulla storia della citt\u00e0 di Ravenswood. Nel frattempo, Miranda lotta con il suo posto nel gruppo e scopre nuove conseguenze per aver lasciato la casa di Collins.\nAlong Came a Spider.\nTrama.\nMr. Price invia inavvertitamente Caleb e Miranda a una ricerca per indagare su un segreto che Collins ha mantenuto, ma li porta ad una visione sorprendente del patto. Con domande su Dillon che turbina, Olivia \u00e8 confusa quando finalmente si presenta per aiutarla a superare la sua ultima crisi. E Remy e Luke sono determinati a dimostrare che Dillon ha nascosto qualcosa, il che mette in pericolo Luke. Nel frattempo, Caleb inizia la scuola a Ravenswood e Miranda cerca di fargli compagnia, portando a un incidente imbarazzante.\nMy Haunted Heart.\nTrama.\nCaleb alla fine deve indurre Hanna a capire cosa sta succedendo a Ravenswood quando si presenta chiedendo di parlare con Miranda del \"furto\" di lui. Luke e Olivia finalmente conoscono cosa \u00e8 successo veramente al loro padre e chi ne \u00e8 responsabile. Con le pareti che si chiudono intorno a lui, Dillon fa una mossa drastica. E quando Remy scompare, il resto dei \"Cinque\" cerca disperatamente di salvarla, portando ad una intensa resa dei conti con la vita di tutti in pericolo."}
{"id": "4721131", "revid": "481666", "url": "https://it.wikipedia.org/wiki?curid=4721131", "title": "Augusta Evans", "text": ""}
{"id": "4721137", "revid": "825935", "url": "https://it.wikipedia.org/wiki?curid=4721137", "title": "Ducati 600 TT2", "text": ""}
{"id": "4721145", "revid": "486946", "url": "https://it.wikipedia.org/wiki?curid=4721145", "title": "Ducati 350 F3", "text": ""}
{"id": "4721146", "revid": "1713767", "url": "https://it.wikipedia.org/wiki?curid=4721146", "title": "Strade provinciali della provincia di Biella", "text": "Le strade provinciali della provincia di Biella sono indicate di seguito.\nStrade provinciali.\nLa numerazione delle strade provinciali \u00e8 impostata su 5 grossi blocchi, centrati sul capoluogo e disposti in senso orario; ognuno di essi \u00e8 aperto da una strada di una certa importanza che ha il numero pi\u00f9 basso del blocco (es. la SP 100 della Valle Cervo, o la SP 300 Biella-Cossato)."}
{"id": "4721148", "revid": "767487", "url": "https://it.wikipedia.org/wiki?curid=4721148", "title": "Associazione Calcio Vicenza 1952-1953", "text": "Questa voce raccoglie le informazioni riguardanti l'Associazione Calcio Vicenza nelle competizioni ufficiali della stagione 1952-1953."}
{"id": "4721157", "revid": "33689", "url": "https://it.wikipedia.org/wiki?curid=4721157", "title": "Burnin' Rubber", "text": ""}
{"id": "4721162", "revid": "7077", "url": "https://it.wikipedia.org/wiki?curid=4721162", "title": "Istituto Idrobiologico di Pallanza", "text": ""}
{"id": "4721165", "revid": "767487", "url": "https://it.wikipedia.org/wiki?curid=4721165", "title": "Associazione Calcio Monza 1952-1953", "text": "Questa voce raccoglie le informazioni riguardanti l'Associazione Calcio Monza nelle competizioni ufficiali della stagione 1952-1953.\nStagione.\nNella stagione 1952-1953 il Monza ha disputato il campionato di Serie B, un torneo a 18 squadre, con 38 punti in classifica si \u00e8 piazzato in quarta posizione. Il torneo cadetto \u00e8 stato vinto dal Genoa con 44 punti, seconde con 41 punti Legnano e Catania, i lombardi hanno battuto nello spareggio i siciliani (4-1) e sono saliti in Serie A con il Genoa. Sono retrocessi in Serie C Siracusa e Lucchese.\nIl Monza con alla testa Pino Borghi per la quinta ed ultima stagione, \u00e8 sempre guidato in panchina da Annibale Frossi che sperimenta con successo il modulo a M, ideato dagli inglesi e applicato in Italia proprio dal tecnico friulano, la squadra brianzola mantiene l'intelaiatura della scorsa annata e si rafforza con gli arrivi del portiere Roberto Lovati, dell'ala Evaristo Malavasi e dei centrocampisti Mario Magrini e Carlo Lenci. Miglior marcatore anche per questa stagione Giovanni Cuzzoni che ha realizzato dieci reti."}
{"id": "4721168", "revid": "858648", "url": "https://it.wikipedia.org/wiki?curid=4721168", "title": "Movimento Giovanile della Democrazia Cristiana", "text": "Il Movimento Giovanile della Democrazia Cristiana \u00e8 stata un'organizzazione politica italiana, sezione giovanile del partito della Democrazia Cristiana.\nStoria.\nNacque nel 1944 e il suo primo segretario (\u00abdelegato del Movimento Giovanile\u00bb) designato il 19 agosto fu Giulio Andreotti.\nIl primo congresso si tenne nel gennaio 1947 ad Assisi dove venne confermato Andreotti. Nel 1951 il V Congresso del Movimento Giovanile fu vinto dai dossettiani.\nL'ultimo segretario \u00e8 stato Francesco Sanna, eletto nel XVIII e ultimo congresso nazionale, che si svolse a Montecatini, tra il 17 e il 20 dicembre 1992.\nAll'Assemblea Costituente Nazionale di Roma del luglio 1993 il Movimento Giovanile della DC si ridenomina \"Giovani Popolari\"."}
{"id": "4721169", "revid": "247222", "url": "https://it.wikipedia.org/wiki?curid=4721169", "title": "The Modernity of Bob Brookmeyer", "text": "The Modernity of Bob Brookmeyer \u00e8 un album di Bob Brookmeyer pubblicato dall'etichetta Clef Records nel gennaio del 1955. Le registrazioni dell'album erano state effettuate il 26 dicembre del 1954 a Hollywood (California)."}
{"id": "4721172", "revid": "709565", "url": "https://it.wikipedia.org/wiki?curid=4721172", "title": "Episodi di Alla conquista dell'Oregon", "text": "La prima e unica stagione della serie televisiva Alla conquista dell'Oregon (\"The Oregon Trail\") \u00e8 andata in onda negli Stati Uniti dal 21 settembre 1977 al 30 novembre 1977 (data dell'ottavo episodio prima della cancellazione) sulla NBC."}
{"id": "4721174", "revid": "547034", "url": "https://it.wikipedia.org/wiki?curid=4721174", "title": "Sanatruce I", "text": "Biografia.\nEra forse figlio cadetto del re Artabano I, quindi fratello di Mitridate II, o del re Mitridate I; non partecip\u00f2 alla guerra civile che scoppi\u00f2 alla fine del regno di Mitridate II e, nel 77 a.C., venne dichiarato re dalla trib\u00f9 scitica dei Saci, che avevano invaso la Persia nel 77 a.C.\nQuando fu eletto nello stesso anno re anche dal \"Vazurgan\" (\u00ab consiglio degli anziani \u00bb) persiano, che cercava un Arsacide legittimo, aveva 80 anni. Riport\u00f2 l'ordine nel suo paese e, un anno prima della morte, rifiut\u00f2 un'alleanza offerta da Mitridate VI, re del Ponto, contro i Romani. Alla sua morte, il figlio Fraate III divenne re."}
{"id": "4721178", "revid": "1305772", "url": "https://it.wikipedia.org/wiki?curid=4721178", "title": "Clothar the Frank", "text": "\"Clothar the Frank\" \u00e8 un romanzo di Jack Whyte pubblicato in Italia in due parti:"}
{"id": "4721182", "revid": "1543377", "url": "https://it.wikipedia.org/wiki?curid=4721182", "title": "Episodi di Apple's Way (prima stagione)", "text": "La prima stagione della serie televisiva Apple's Way \u00e8 andata in onda negli Stati Uniti dal 10 febbraio 1974 al 19 maggio 1974 sulla CBS."}
{"id": "4721183", "revid": "933230", "url": "https://it.wikipedia.org/wiki?curid=4721183", "title": "Sanatruce", "text": ""}
{"id": "4721186", "revid": "1543377", "url": "https://it.wikipedia.org/wiki?curid=4721186", "title": "Episodi di Apple's Way (seconda stagione)", "text": "La seconda stagione della serie televisiva Apple's Way \u00e8 andata in onda negli Stati Uniti dal 15 settembre 1974 al 12 gennaio 1975 sulla CBS."}
{"id": "4721187", "revid": "62111401", "url": "https://it.wikipedia.org/wiki?curid=4721187", "title": "Archeologia greca", "text": ""}
{"id": "4721188", "revid": "787565", "url": "https://it.wikipedia.org/wiki?curid=4721188", "title": "Classe H\u00fcd\u00e2vendig\u00e2r", "text": "La classe H\u00fcd\u00e2vendig\u00e2r fu una classe navale di due incrociatori protetti della marina militare ottomana impostata nel 1892 e mai completata.\nStoria.\nDopo la grande espansione della marina ottomana avvenuta tra il 1861 e il 1876, voluta dal sultano Abdul Aziz, che port\u00f2 la Osmanl\u0131 Donanmas\u0131 a divenire la terza potenza navale del mondo dietro a Gran Bretagna a Francia il suo successore, Abdul Hamid II, decise di tagliare i fondi destinati all'acquisto di nuovi mezzi, ma necessari anche alla manutenzione delle navi in servizio. Durante la guerra tra Russia e Impero Ottomano del 1877-1878 la flotta ottomana non diede una buona prova, anche se guidata da un valente ufficiale inglese, il bahrie limassi Hobart Pasha. Tra l'inizio degli anni ottanta e anni novanta del XIX secolo, il nuovo sultano decise di pensionare numerosi ammiragli compreso Hobart Pasha, cancellando nel contempo numerosi contratti per la realizzazione di navi all'estero. All'inizio degli anni novanta, per contrastare l'invecchiamento della flotta, fu deciso di avviare un limitato piano di rafforzamento che verteva sulla realizzazione della nave da battaglia \"Abdul Kadir\", di due incrociatori protetti classe \"H\u00fcd\u00e2vendig\u00e2r\", e su due pi\u00f9 piccoli classe \"Feyza-i Bahri\".\nPer la realizzazione del progetto dei due incrociatori protetti pi\u00f9 grossi si guard\u00f2 a quanto realizzato all'estero fino ad allora, con un occhio di riguardo ai paesi potenzialmente avversari nel Mediterraneo, come Italia, Spagna e Austria-Ungheria. A quell'epoca la Regia Marina aveva realizzato l'incrociatore protetto \"Giovanni Bausan\", e le tre unit\u00e0 classe \"Etna\" (varate tra il 1883 e il 1888). In Spagna si erano realizzati i tre incrociatori classe \"Reina Regente\" (scesi in mare tra il 1887 e il 1892), mentre i cantieri austro-ungarici avevano varato le due unit\u00e0 classe \"Kaiser Franz Joseph\" (1889-1890). Nel 1891 vennero ordinati i due incrociatori protetti classe \"H\u00fcdavendigar\", la cui prima unit\u00e0 fu impostata presso il cantiere navale Ters\u00e2ne-i \u00c2mire di Costantinopoli nel 1892. L'armamento principale previsto verteva su due grossi cannoni da 210\u00a0mm, relativamente pesanti per il dislocamento dell'unit\u00e0. La seconda unit\u00e0 della classe, la \"Selimieh\", venne ordinata nello stesso anno, ma la sua costruzione, sospesa gi\u00e0 nel mese di luglio, venne definitivamente cancellata nel 1892. La costruzione dell'unit\u00e0 capoclasse and\u00f2 a rilento e fu arrestata nel 1897, in quanto la categoria degli incrociatori protetti stava rapidamente divenendo obsoleta, sostituita sugli scali dagli incrociatori corazzati. Durante il conflitto con la Grecia, avvenuto tra il febbraio 1896 e il settembre 1897, la flotta da battaglia ottomana diede una pessima prova e si rese evidente che urgeva un piano di rinforzo. Il Ministro della Marina, Hassan Rahmi Pasha, convoc\u00f2 una commissione di inchiesta che stil\u00f2 un impietoso rapporto sullo stato della flotta, consegnato il 27 giugno 1897. Nel 1904 l'\"H\u00fcd\u00e2vendig\u00e2r\" era ancora largamente incompleto, e il comando della flotta stese un progetto per il suo completamento che prevedeva un armamento largamente modificato. Tuttavia la nave non fu mai completata, e venne demolita sullo scalo all'incirca nel 1911, in quanto ormai la marina ottomana aveva acquistato due moderni incrociatori protetti di produzione straniera, il \"Medjidieh\" e l'\"Hamidiye\"."}
{"id": "4721190", "revid": "729019", "url": "https://it.wikipedia.org/wiki?curid=4721190", "title": "Paolo Gaffuri", "text": "Biografia.\nPaolo Gaffuri inizi\u00f2 giovanissimo, nel 1861, a lavora come apprendista presso la tipografia \"Pagnoncelli\" ritirando poi nel 1873 la \"tipografia Sonzogni\" fondando la societ\u00e0 in accomandita semplice \"Gaffuri e Gatti\" nella zona della fiera alessandrina spostandosi poi in via Masone. La casa editrice sub\u00ec nel 1875, un insuccesso con la pubblicazione del testo di Federico Alborghetti su Simone Mayr e Gaetano Donizetti portandolo per alcuni anni a stampare solo materiale didattico e cancelleria perfino carta da parati, avendo molte richieste di fornitura di materiale soprattutto verso il mercato milanese. La \"Gaffuri e Gatti\" non ebbe fortuna, Gaffuri era ancora troppo giovane e inesperto. La societ\u00e0 chiuse i battenti nel 1882..\nNel 1883 apr\u00ec in via Lazzaro, una nuova societ\u00e0 consociata: la \"Fratelli Cattaneo\" avente il progetto di stampare almanacchi da vendere anche negli stati dove erano migrati gli italiani in cerca di lavoro: Spagna, Brasile e Argentina. La societ\u00e0, che era gi\u00e0 presente sul territorio, pubblicava almanacchi e calendari acquistandoli a Milano e rivendendoli a Bergamo. Gaffuri riusc\u00ec a convincere di invertire la produzione, stampando quindi il materiale a Bergamo per esser poi venduto sul milanese. Con l'arrivo di Arcangelo Ghisleri inizi\u00f2 la stampa di materiale didattico come le cartine storico-geografiche materiale richiesto nei nuovi programmi scolastici. Sar\u00e0 proprio Ghisleri a testimoniare l'attenzione che Paolo Gaffuri aveva verso le nuove materie e come si voleva informare sulle mappe geografiche e sui testi pubblicati all'estero.\nFond\u00f2 l\"'Istituto italiano di arti grafiche\" nel 1873 e, con Arcangelo Ghisleri, la rivista \"Emporium\". Diresse l'istituto fino al 1910. Raccolse una collezione, dispersa tra l'Accademia di Brera, la sede milanese del Touring Club Italiano e la Biblioteca Angelo Mai, che \"deve essere considerata come una fonte importante, e in larga parte inesplorata, di informazioni sull'editoria popolare\" .\nNel 1915 Paolo Gaffuri fu licenziato dalla societ\u00e0 da lui stesso creata, grande fu il suo rammarico: \nBergamo, a riconoscenza delle sue grandi capacit\u00e0 imprenditoriali e editoriali che portarono la cittadina al centro dell'editoria lombarda, gli intitol\u00f2 una via nel quartiere di Loreto."}
{"id": "4721193", "revid": "834", "url": "https://it.wikipedia.org/wiki?curid=4721193", "title": "Black Trillium", "text": ""}
{"id": "4721196", "revid": "1305772", "url": "https://it.wikipedia.org/wiki?curid=4721196", "title": "Il giglio insanguinato", "text": ""}
{"id": "4721197", "revid": "287204", "url": "https://it.wikipedia.org/wiki?curid=4721197", "title": "Adam Willaerts", "text": "Biografia.\nPadre dei pittori Abraham, Cornelis e Isaac Willaerts, oper\u00f2 principalmente a Utrecht. Secondo alcuni, visse la fase iniziale della sua vita ad Anversa, venendo in contatto con la famiglia Brueghel. Nel 1585 la sua famiglia si trasfer\u00ec a Leida e poi a Utrecht. Nel 1589 si spos\u00f2 ad Amsterdam e nel 1597 fu di nuovo a Utrecht, dove rimase fino al 1664. Il suo periodo di attivit\u00e0 in campo artistico si fa iniziare dal 1602, anche se probabilmente gi\u00e0 precedentemente aveva eseguito alcune opere. Collabor\u00f2 con Salomon Vredeman de Vries alla pittura delle ante dell'organo della cattedrale di Utrecht. Nel 1611 fu tra i fondatori della locale Corporazione di San Luca, creata a partire dalla vecchia gilda separando pittori e scultori dai sellai. Fu decano della stessa nel 1621, 1622, 1624, 1625, 1627 e 1637. Nel 1637 e nel 1660 fece parte dell'amministrazione dell'ospedale. La figlia Hester spos\u00f2 il pittore Jacob Gillig.\nDipinse soprattutto paesaggi, architetture, marine, viste di spiagge e zone costiere, ritratti e soggetti di genere, dimostrandosi abile in prospettiva. La sua produzione artistica lo fa ritenere un seguace di Hendrik Cornelisz Vroom, anche se nei suoi paesaggi si pu\u00f2 notare l'influenza di Roelant Savery, che conobbe nei Paesi Bassi, e, nei soggetti di genere, quella della famiglia Brueghel. Inoltre, rispetto ai seguaci di Vroom, realizz\u00f2 anche soggetti della tradizione biblica legati al mare, come \"Giona e la balena\", \"La pesca miracolosa\", \"Cristo che prega sul Mar di Galilea\". La produzione pi\u00f9 tarda di marine rivela reminiscenze di Jan Brueghel e Joos de Momper.\nCollabor\u00f2 col pittore Willem Ormea, che inseriva gruppi di pesci in primo piano nelle sue marine. Realizzarono incisioni da suoi disegni Jan Meyssens, C.de Pas, M.de Pas, Chedel.\nFurono suoi allievi i figli Abraham, Cornelis e Isaac."}
{"id": "4721198", "revid": "834", "url": "https://it.wikipedia.org/wiki?curid=4721198", "title": "Jack the Bodiless", "text": ""}
{"id": "4721200", "revid": "834", "url": "https://it.wikipedia.org/wiki?curid=4721200", "title": "The Eagles' Brood", "text": ""}
{"id": "4721201", "revid": "834", "url": "https://it.wikipedia.org/wiki?curid=4721201", "title": "Lady of the Trillium", "text": ""}
{"id": "4721203", "revid": "1629429", "url": "https://it.wikipedia.org/wiki?curid=4721203", "title": "Intervention", "text": ""}
{"id": "4721206", "revid": "287204", "url": "https://it.wikipedia.org/wiki?curid=4721206", "title": "Ecole du Louvre", "text": ""}
{"id": "4721207", "revid": "834", "url": "https://it.wikipedia.org/wiki?curid=4721207", "title": "Diamond Mask", "text": ""}
{"id": "4721208", "revid": "1226", "url": "https://it.wikipedia.org/wiki?curid=4721208", "title": "Children of the Jedi", "text": ""}
{"id": "4721209", "revid": "834", "url": "https://it.wikipedia.org/wiki?curid=4721209", "title": "The Life of the Cosmos", "text": ""}
{"id": "4721211", "revid": "247222", "url": "https://it.wikipedia.org/wiki?curid=4721211", "title": "The Dual Role of Bob Brookmeyer", "text": "The Dual Rope of Bob Brookmeyer \u00e8 un album di Bob Brookmeyer, pubblicato nel 1955 dalla Prestige Records."}
{"id": "4721212", "revid": "729019", "url": "https://it.wikipedia.org/wiki?curid=4721212", "title": "Necrosi papillare renale", "text": "La necrosi papillare renale \u00e8 un fenomeno patologico che pu\u00f2 colpire i reni, caratterizzato dalla necrosi delle papille renali. Rappresenta la lesione istologica tipica della nefropatia da analgesici, pur potendo essere associata ad altre condizioni patologiche come il diabete mellito.\nCause.\nOgni condizione che comporti ischemia renale, come l'anemia falciforme, l'abuso di analgesici, il diabete mellito e la pielonefrite severa, pu\u00f2 indurre questo quadro patologico.\nPer ricordare le cause principali di necrosi papillare, in lingua inglese si utilizza l'acronimo POSTCARDS, ovvero \"pyelonephritis, obstruction of the urogenital tract, sickle cell disease, tuberculosis, chronic liver disease, analgesia/alcohol abuse, renal transplant rejection, diabetes mellitus, systemic vasculitis\" (pielonefrite, ostruzione del tratto urogenitale, anemia falciforme, tubercolosi, malattie croniche del fegato, abuso di analgesici o di alcol, rigetto di trapianto renale, diabete mellito e vasculite sistemica). Spesso nello stesso paziente pi\u00f9 cause concorrono nel causare la malattia.\nLa nefropatia da analgesici \u00e8 una causa importante di necrosi papillare. Il danno renale dovuto agli analgesici dipende dalla dose cumulativa assunta. In passato la maggior parte dei casi era provocata dalla fenacetina, mentre oggi i farmaci principalmente implicati sono il paracetamolo o acetaminofene, un metabolita della fenacetina, e l'acido acetilsalicilico. Il primo danneggia le cellule mediante fenomeni di ossidazione, il secondo determina ischemia dei tessuti mediante l'inbizione delle prostaglandine, molecole ad attivit\u00e0 vasodilatatrice prodotte dall'organismo. Nei pazienti in trattamento con diversi analgesici si pu\u00f2 avere una combinazione di diversi meccanismi di tossicit\u00e0.\nAnatomia patologica.\nI reni colpiti, nel caso di nefropatia da analgesici, sono caratterizzati dalla presenza contemporanea di papille in vari stadi di necrosi, che si presentano a volte frammentate, distaccate o calcifiche. In altri contesti patologici, come nel diabete, la necrosi pu\u00f2 invece riguardare tutte le papille contemporaneamente. \nSulla superficie dell'organo, cio\u00e8 sulla corticale, si osservano aree di atrofia che appaiono infossate, alternate a tratti di tessuto sano.\nLa microscopia ottica mostra inizialmente aree di necrosi sparse che poi confluiscono fino ad interessare l'intera papilla. A seconda della causa, la necrosi papillare pu\u00f2 associarsi a varie lesioni a livello della corticale, che riguardano sia i tubuli con atrofia sia l'interstizio renale con infiammazione.\nDecorso clinico e complicanze.\nI segni e i sintomi sono variabili a seconda della causa e del tempo in cui si sviluppa la lesione. Frequenti sono la macroematuria (emissione di sangue con le urine), dovuta al distacco degli apici delle papille, e le coliche renali per ostruzione delle vie urinarie da parte degli stessi frammenti. Anche le infezioni delle vie urinarie sono molto comuni. \nIl grado di compromissione della funzionalit\u00e0 renale \u00e8 variabile; la persistenza della causa (ad esempio l'assunzione del farmaco) porta solitamente ad un peggioramento della funzione dei reni fino alla malattia renale cronica terminale, mentre la rimozione della causa pu\u00f2 determinare un miglioramento. Nelle necrosi papillari da abuso di analgesici una complicanza temibile \u00e8 rappresentata dal carcinoma papillifero a cellule transizionali della pelvi renale, verosimilmente associato agli analgesici o ai loro metaboliti."}
{"id": "4721220", "revid": "38120", "url": "https://it.wikipedia.org/wiki?curid=4721220", "title": "Stargirl", "text": ""}
{"id": "4721224", "revid": "287204", "url": "https://it.wikipedia.org/wiki?curid=4721224", "title": "Henrik Lundstrom", "text": ""}
{"id": "4721227", "revid": "599013", "url": "https://it.wikipedia.org/wiki?curid=4721227", "title": "Clint Longley", "text": "Carriera professionistica.\nDallas Cowboys.\nLongley lasci\u00f2 un anno prima del suo anno di eleggibilit\u00e0, cos\u00ec fu scelto come free agent dai Cincinnati Bengals nel Draft Supplementare del 1974 e poi scambiato coi Dallas Cowboys per una scelta del quinto giro del Draft. In quella stagione fu nominato riserva del quarterback titolare Roger Staubach, dopo aver disputato un ottimo training camp e lo scambio di Craig Morton coi New York Giants.\nLa sua prestazione pi\u00f9 nota fu nella gara del Giorno del Ringraziamento del 1974 contro i Washington Redskins. Longley che allora era un rookie, subentr\u00f2 nella gara al posto dell'infortunato Roger Staubach coi Cowboys in svantaggio 16-3 nel terzo quarto, col concreto rischio di essere eliminati dalla corsa ai playoff. Dopo aver passato a Billy Joe Dupree un touchdown da 35 yard, guid\u00f2 i Cowboys a un drive da 70 yard culminato con un touchdown su corsa da 1 yard di Walt Garrison. Nel finale, coi Cowboys in svantaggio 23-17 a 28 secondi da dal termine, Longley trov\u00f2 Drew Pearson con un passaggio da touchdown da 50 yard che diede ai Cowboys la vittoria per 24-23. Quella gara fu nominata la seconda migliore della storia del Texas Stadium da ESPN nel 2008.\nDopo un incidente in allenamento in cui colp\u00ec con un pugno a tradimento Roger Staubach nella pre-stagione 1979, la squadra lo sospese e lo scambi\u00f2 coi San Diego Chargers per le loro scelte del primo e del secondo giro del draft che i Cowboys utilizzarono per scegliere il futuro Hall of Famer Tony Dorsett.\nSan Diego Chargers.\nI San Diego Chargers acquisirono Longley con l'intenzione di farlo competere per il ruolo di quarterback con Dan Fouts, ma decisero di svincolarlo dopo il training camp del 1977.\nToronto Argonauts.\nNella stagione 1977, Longley disput\u00f2 otto gare con i Toronto Argonauts della CFL. Successivamente pass\u00f2 per i roster di St. Louis Cardinals e Hamilton Tiger-Cats, senza tuttavia riuscire ad entrare tra gli effettivi della stagione regolare.\nStatistiche.\nNFL"}
{"id": "4721229", "revid": "1798099", "url": "https://it.wikipedia.org/wiki?curid=4721229", "title": "Elysium (film 2003)", "text": ""}
{"id": "4721230", "revid": "300067", "url": "https://it.wikipedia.org/wiki?curid=4721230", "title": "Episodi di Arrivano le spose (prima stagione)", "text": "La prima stagione della serie televisiva Arrivano le spose (\"Here Come the Brides\") \u00e8 andata in onda negli Stati Uniti dal 25 settembre 1968 al 16 aprile 1969 sulla ABC."}
{"id": "4721235", "revid": "298229", "url": "https://it.wikipedia.org/wiki?curid=4721235", "title": "Hell in a Cell 2013", "text": "Hell in a Cell 2013 \u00e8 stata la quinta edizione dell'omonimo pay-per-view prodotto dalla WWE, svoltosi il 27 ottobre 2013 all'American Airlines Arena di Miami.\nPer il quarto pay-per-view consecutivo, il \"main-event\" della serata ha visto affrontarsi Daniel Bryan e Randy Orton.\nStoryline.\nIl 18 agosto, a SummerSlam, Daniel Bryan ha sconfitto John Cena conquistando cos\u00ec il WWE Championship per la prima volta; tuttavia, al termine del match, l'arbitro speciale dell'incontro, ovvero Triple H, ha attaccato Bryan alle spalle per poi colpirlo con il \"Pedigree\", permettendo quindi a Randy Orton di incassare il contratto del Money in the Bank ai danni dello stesso Bryan per diventare il nuovo campione. Il 15 settembre, a Night of Champions, Bryan ha sconfitto Orton per riconquistare il titolo; tuttavia l'arbitro Scott Armstrong aveva deciso il match con un conteggio veloce. Nella puntata di \"Raw\" del 16 settembre Triple H ha dunque privato Bryan del titolo, che \u00e8 stato reso vacante, annunciando che esso verr\u00e0 riassegnato a Battleground in un match tra Orton e lo stesso Bryan. Il 6 ottobre, a Battleground, il match tra Orton e Bryan \u00e8 terminato in un no-contest a causa dell'interferenza di Big Show, il quale ha attaccato sia i due lottatori che gli arbitri. Nella puntata di \"Raw\" del 7 ottobre, il General Manager Brad Maddox ha annunciato che Bryan e Orton si sarebbero affrontati in un Hell in a Cell match per il vacante WWE Championship a Hell in a Cell. La sera stessa Maddox ha sancito che il pubblico dovr\u00e0 scegliere tramite un sondaggio l'arbitro speciale del match; il sondaggio \u00e8 stato poi vinto da Shawn Michaels.\nIl 6 ottobre, a Battleground, Alberto Del Rio ha difeso con successo il World Heavyweight Championship contro Rob Van Dam in un Hardcore match. Nella puntata di \"Raw\" del 7 ottobre, la General Manager di \"SmackDown\" Vickie Guerrero ha annunciato che Del Rio dovr\u00e0 difendere il titolo contro il rientrante John Cena (il quale era fermo da due mesi per un infortunio al gomito) a Hell in a Cell.\nIl 14 luglio, a Money in the Bank, Paul Heyman ha tradito CM Punk durante il \"Raw Money in the Bank Ladder match\" colpendolo con una scala e causandone la sconfitta (difatti il match verr\u00e0 poi vinto da Randy Orton). Il 18 agosto, a SummerSlam, Punk \u00e8 stato sconfitto da Brock Lesnar (cliente di Heyman) in un brutale No Disqualification match. Il 15 settembre, a Night of Champions, Punk \u00e8 stato sconfitto da Heyman e dall'altro suo cliente, ovvero l'Intercontinental Champion Curtis Axel, in un No Disqualification 2-on-1 Handicap Elimination match a causa dell'interferenza di Ryback, il quale ha effettuato un \"turn heel\" attaccando Punk e schierandosi con lo stesso Heyman. Il 6 ottobre, a Battleground, Punk ha sconfitto Ryback dopo averlo colpito con un \"low-blow\" non visto dall'arbitro. In seguito, sul sito della WWE, \u00e8 stato annunciato che ci sar\u00e0 una rivincita tra Punk e Ryback a Hell in a Cell. Nella puntata di \"Raw\" del 14 ottobre Heyman ha cercato di convincere il General Manager Brad Maddox a trasformare l'incontro di Hell in a Cell in un Handicap match con l'aggiunta di Curtis Axel, ma Maddox ha invece indotto un Beat the clock Challenge; chi tra Punk e Ryback riuscir\u00e0 a vincere nel minor tempo potr\u00e0 scegliere la stipulazione del match di Hell in a Cell. Ryback ha sconfitto R-Truth in un tempo di 05:44, mentre Punk ha battuto Axel in un tempo di 05:33 e quindi lo stesso Punk ha scelto come stipulazione un 2-on-1 Handicap Hell in a Cell match aggiungendo Heyman come partner di Ryback.\nIl 15 settembre, a Night of Champions, AJ Lee ha difeso con successo il Divas Championship in un Fatal 4-Way match che includeva anche Natalya, Brie Bella e Naomi. A [Battleground, AJ ha mantenuto il titolo sconfiggendo Brie Bella a causa di una distrazione ai danni di Brie da parte di Tamina, la quale stava attaccando Nikki Bella. Nell'edizione di \"SmackDown\" del 18 ottobre, Brie ha sconfitto AJ in un match non titolato. Nella puntata di \"Raw\" del 21 ottobre Brie \u00e8 riuscita a schienare AJ in un Tag Team match, ottenendo cos\u00ec un incontro per il Divas Championship contro la stessa AJ a Hell in a Cell.\nIl 6 ottobre, a Battleground, Cody Rhodes e Goldust hanno sconfitto i WWE Tag Team Champions dello Shield (Seth Rollins e Roman Reigns) in un match non titolato, mantenendo cos\u00ec i propri posti di lavoro (\"kayfabe\"). Nella puntata di \"Raw\" del 14 ottobre, i fratelli Rhodes hanno sconfitto Rollins e Reigns conquistando cos\u00ec il WWE Tag Team Championship grazie all'intervento di Big Show. Nella puntata di \"Raw\" del 21 ottobre Rollins e Reigns si sono scontrati con gli Usos (Jey Uso e Jimmy Uso) per determinare i contendenti n\u00b01 ai titoli di coppia, ma il match \u00e8 terminato in un no-contest a causa dell'interferenza dei fratelli Rhodes (che erano al tavolo dei commentatori), i quali attaccano l'altro membro dello Shield, ovvero lo United States Champion Dean Ambrose. In seguito Triple H ha annunciato che Rhodes e Goldust dovranno difendere il WWE Tag Team Championship a Hell in a Cell contro lo Shield (Rollins e Reigns) e gli Usos in un Triple Threat Tag Team match.\nNella puntata di \"Raw\" del 21 ottobre \u00e8 stato annunciato che i Los Matadores (Diego e Fernando) affronteranno i Real Americans (Antonio Cesaro e Jack Swagger) a Hell in a Cell.\nNella puntata di \"SmackDown\" del 18 ottobre Big E Langston ha aiutato CM Punk a difendersi dall'attacco di Ryback e Curtis Axel. Nella puntata di \"Raw\" del 21 ottobre Langston ha sconfitto Axel in un match non titolato, guadagnandosi un match per l'Intercontinental Championship dello stesso Axel nel \"Kick-Off\" di Hell in a Cell; tuttavia, a causa di un infortunio di Axel, tale incontro \u00e8 stato cancellato e rimpiazzato con un match tra il Mr. Money in the Bank Damien Sandow e Kofi Kingston. Durante il \"Kick-Off\" di Hell in a Cell, Dean Ambrose ha dichiarato che difender\u00e0 lo United States Championship contro Langston pi\u00f9 tardi in serata."}
{"id": "4721240", "revid": "247222", "url": "https://it.wikipedia.org/wiki?curid=4721240", "title": "Morning Fun", "text": "Morning Fun \u00e8 un album di Bob Brookmeyer pubblicato dall'etichetta Black Lion Records nell'agosto del 1956.\nIl disco usc\u00ec anche con il titolo \"Whoo-eeee!\" per la Storyville Records. Le registrazioni furono effettuate a New York l'8 febbraio del 1956."}
{"id": "4721251", "revid": "933835", "url": "https://it.wikipedia.org/wiki?curid=4721251", "title": "Arsace XV", "text": ""}
{"id": "4721252", "revid": "287204", "url": "https://it.wikipedia.org/wiki?curid=4721252", "title": "Gerald Brom", "text": "Ha lavorato alle illustrazioni di vari progetti editoriali tra i quali giochi di ruolo, carte collezionabili, fumetti e romanzi.\nBiografia.\nBrom nacque il 9 marzo 1965 ad Albany in Georgia, figlio di un pilota dell'U.S. Army e crebbe nelle basi dove veniva trasferito suo padre, sia negli Stati Uniti (Alabama e Hawaii), che all'estero, tra cui il Giappone e in Germania. Si diplom\u00f2 alla Frankfurt American High School in Germania. Cresciuto negli ambienti militari dove era noto solo con il cognome firma i suoi lavori solo con quest'ultimo: \u00ab\u00c8 la cosa che mi viene chiesta pi\u00f9 spesso. \u00c8 il mio nome reale, il mio cognome. Venivo sempre chiamato Brom da ragazzino e mi \u00e8 rimasto..\u00bb\nBrom ha disegnato e dipinto fin dall'infanzia, anche se non ha mai seguito classi formali, \u00abNon mi definerei esattamente come autodidatta perch\u00e9 ho sempre osservato il lavoro di altri artisti ed emulato quello che mi piaceva di esso. Quindi si pu\u00f2 dire che mi hanno insegnato.\u00bb Brom dice di essere stato influenzato dai lavori di Frank Frazetta, N.C. Wyeth e Norman Rockwell: \u00abOkay... Rockwell non \u00e8 il tipo di ispirazione che la maggior parte delle persone si aspettano che citi, ma dipingeva le cose cos\u00ec bene. Per me non \u00e8 tanto il genere, ma il modo in cui il lavoro viene fatto e la sua tecnica \u00e8 da ammirare.\u00bb\nA vent'anni inizi\u00f2 a lavorare come artista commerciale freelance. Nel 1989 fu assunto a tempo pieno dalla TSR, dove collabor\u00f2 a tutte le linee di giochi. In particolare \u00e8 noto per il suo contributo all'ambientazione di Dark Sun: \u00abIncludemmo Brom fin dal principio. Non era l\u00ec solo per dipingere quello che gli chiedevamo. Ci portava schizzi di idee che aveva e noi progettavamo regole e inventavamo dettagli nelle storie per includerli\u00bb. Secondo Shannon Appelcline, \u00abil contributo delle illustrazioni uniche di \"Dark Sun\" la aiut\u00f2 a distinguersi dagli altre ambientazioni della TSR dai disegni fantasy pi\u00f9 tradizionali\u00bb. Lo stile di Brom si evolse in questo periodo assumendo i suoi distintivi tratti horror.\nDopo quattro anni alla TSR torn\u00f2 a lavorare come freelance nel 1993, specializzandosi in illustrazioni dark e dipingendo copertine per editori come White Wolf o la Del Rey Book La sua copertina per \"Necropolis: Atlanta\" della White Wolf ispir\u00f2 a Shane Lacy Hensley l'idea per il gioco di ruolo \"Deadlands\" di cui Brom illustr\u00f2 le copertine della prima edizione.\nNel 1998 torn\u00f2 a collaborare con la TSR, che l'anno prima era stata acquistata dalla Wizards of the Coast e prepar\u00f2 illustrazioni per il gioco di ruolo \"Alternity\", per le ambientazioni dei Forgotten Realms e di Planescape del gioco di ruolo fantasy \"Advanced Dungeons &amp; Dragons\" e illustr\u00f2 le copertine \"Dragon\" e \"Dungeon\". Illustr\u00f2 inoltre le copertine della serie di romanzi \"War of the Spider Queen\" e per la nuova stampa di \"The Avatar Series\"\nInizi\u00f2 anche a differenziarsi e a collaborare allo sviluppo di videogiochi, per esempio svilupp\u00f2 concept art per \"Heretic II\" o per il cinema, per esempio per gli Stan Winston Studio e collabor\u00f2 alla concept art di diversi film, tra cui \"Galaxy Quest\" (1999), \"Fantasmi da Marte\" (2001), \"Scooby-Doo\" (2002) e \"Scooby-Doo 2 - Mostri scatenati\" (2004).\nCollabor\u00f2 anche alla creazione e illustrazione per il gioco di carte collezionabile \"Dark Age\". Suoi dipinti sono stati utilizzati per i giochi di carte collezionabili come ' della Wizards of the Coast e ' della Last Unicorn Games. e, insieme a quelli Frank Frazetta per lo sviluppo del look visivo della serie di giochi \"Warlords\".\nPremi.\nHa ricevuto il Jack Gaughan Award per il miglior artista esordiente nel 1999.\nHa ricevuto tre volte il Chesley Awards: per le illustrazioni interne di \"The Plucker\" nel 2006, per la migliore illustrazione legata ad un gioco per la copertina di \"Warriors of Heaven and Guide to Hell\" nel 2000 e infine l'Artistic Achievement per la sua carriera artistica nel 2013.\nOpere.\nCinema e televisione.\nCome artista concettuale:"}
{"id": "4721264", "revid": "458502", "url": "https://it.wikipedia.org/wiki?curid=4721264", "title": "Territorio della capitale (Pakistan)", "text": ""}
{"id": "4721265", "revid": "91357359", "url": "https://it.wikipedia.org/wiki?curid=4721265", "title": "Teriparatide", "text": "Teriparatide \u00e8 un polipeptide sintetico, ricombinante, dell'ormone umano paratiroideo. Il composto \u00e8 costituito dal frammento aminoacidico 1-34 dell'ormone umano paratiroideo (hPTH 1-34), che rappresenta la porzione N-terminale e biologicamente attiva. Teriparatide acetato pu\u00f2 essere utilizzato come farmaco nel trattamento di alcune forme di osteoporosi, cos\u00ec come in ambito diagnostico per via endovenosa nella diagnosi differenziale dell'ipoparatiroidismo e dello pseudoipoparatiroidismo. In Italia viene prodotto e venduto dalla societ\u00e0 farmaceutica Eli Lilly con il nome commerciale di \"Forsteo\" nella forma farmacologica di soluzione per iniezione sottocutanea, in una penna preriempita con 20 mcg (\u03bcg) di principio attivo.\nFarmacodinamica.\nL'ormone paratiroideo endogeno (PTH) \u00e8 un peptide costituito da 84 aminoacidi con attivit\u00e0 di regolazione del metabolismo del calcio e del fosfato, esercitata in particolare a livello del distretto osseo e renale. Teriparatide (hPTH 1-34) \u00e8 il frammento attivo (1-34) dell'ormone paratiroideo umano endogeno.\nIl PTH fisiologicamente aumenta la calcemia: in parte esercita questo effetto aumentando l'assorbimento intestinale di calcio ed incrementando il riassorbimento tubulare dello stesso ione, mentre al tempo stesso aumenta l'eliminazione renale di fosfato. Buona parte dell'aumento della calcemia, per\u00f2, si realizza incrementando il riassorbimento osseo (l'osso \u00e8 molto ricco di calcio).\nCos\u00ec, dosaggi cronicamente elevati di PTH comportano una riduzione dei depositi ossei. Tuttavia si \u00e8 visto che un'esposizione intermittente a PTH attiva gli osteoblasti pi\u00f9 di quanto non agisca sugli osteoclasti. Questo tipo di esposizione stimola l'osteogenesi per effetto dell'azione sugli osteoblasti, le cellule deputate alla formazione di osso, con un risultato netto di aumento della densit\u00e0 minerale ossea.\nLa stimolazione prevalente degli osteoblasti rispetto agli osteoclasti da parte della teriparatide aumenta l'ossificazione sulle superfici trabecolari e corticali dell'osso.\nFarmacocinetica.\nL'emivita del composto somministrato per via sottocutanea \u00e8 di circa 1 ora, rispecchiando il tempo di assorbimento dal sito di iniezione.\nIl farmaco viene eliminato dall'organismo per clearance epatica ed extra-epatica. Il volume di distribuzione \u00e8 circa 1,7 l/kg. Fegato e reni sono le sedi del metabolismo periferico dell'ormone paratiroideo, e quindi di (hPTH 1-34).\nUsi clinici.\nTeriparatide acetato \u00e8 stato utilizzato per via sottocutanea nel trattamento dell'osteoporosi.&lt;br&gt;\nIl farmaco \u00e8 indicato per l'uso in donne in postmenopausa con osteoporosi ad alto rischio di frattura o con una storia di fratture osteoporotiche, nonch\u00e9 in pazienti con molteplici fattori di rischio per frattura, e per i pazienti che hanno fallito o sono intolleranti ad altre terapie disponibili per l'osteoporosi.\nIn uno studio su 21 pazienti affetti da tale patologia la somministrazione giornaliera dell'ormone per 6-24 mesi ha prodotto un aumento sostanziale del volume dell'osso iliaco trabecolare. \nIn alcuni pazienti si \u00e8 assistito a un miglioramento del bilancio di calcio e fosfati. \nL'associazione dell'ormone con calcitriolo somministrato per via orale ha migliorato l'assorbimento intestinale e la ritenzione totale di calcio e fosforo.\n\u00c8 stato per\u00f2 osservato che la somministrazione quotidiana dell'ormone per 7 giorni successivi, seguita da un trattamento orale con calcitriolo di 21 giorni, per almeno 16 cicli, ha paradossalmente ridotto il turnover delle ossa. \nCi\u00f2 ha suggerito che le cellule che iniziano il turnover nelle ossa, sensibili all'ormone paratiroideo, necessitano di uno stimolo pi\u00f9 prolungato. \nSi \u00e8 osservato che la somministrazione giornaliera di teriparatide acetato con successivi supplementi di estrogeni rende positivo il bilancio del calcio.\nTale associazione si \u00e8 dimostrata efficace nell'osteoporosi spinale post-menopausa. \nLa terapia combinata di frammento paratiroideo 1-38 per via sottocutanea e calcitonina nasale spray ha dato risultati preliminari incoraggianti nel trattamento dell'osteoporosi.\nTeriparatide \u00e8 anche indicata per aumentare la massa ossea negli uomini affetti da osteoporosi primaria o da ipogonadismo, ad alto rischio di fratture, in pazienti con multipli fattori di rischio per frattura, e per i pazienti che hanno fallito o sono intolleranti ad altre terapie dell'osteoporosi disponibile.\nIl farmaco \u00e8 anche indicato anche per il trattamento di uomini e donne con osteoporosi indotta da un trattamento prolungato con glucocorticoidi per via sistemica.\nUsi off-label.\nTeriparatide \u00e8 stata utilizzata, come terapia off-label, per velocizzare la riparazione delle fratture e trattare le pseudoartrosi (mancata consolidazione di una frattura dopo circa 6 mesi dall'evento traumatico).\nTossicologia.\nStudi eseguiti su animali (ratti, topi o conigli) hanno messo in evidenza che teriparatide non \u00e8 n\u00e9 genotossico, n\u00e9 in grado di produrre effetti teratogeni.\nEffetti collaterali e indesiderati.\nIn corso di trattamento con teriparatide acetato nausea, dolore agli arti, cefalea e vertigini sono gli effetti avversi che si riscontrano con maggiore frequenza. La somministrazione del farmaco per via endovenosa pu\u00f2 invece causare disturbi di natura gastrointestinale, quali sensazione di sapore metallico in bocca, parestesie (formicol\u00eco) alle estremit\u00e0 oppure dolore nel sito di iniezione.\nControindicazioni.\nIl composto \u00e8 controindicato nei soggetti con ipersensibilit\u00e0 nota al principio attivo oppure ad uno qualsiasi degli eccipienti presenti nella forma farmacologica. \u00c8 inoltre controindicato in soggetti affetti da persistente ipercalcemia o con grave insufficienza renale.&lt;br&gt;\nTeriparatide non deve essere utilizzata da soggetti con un aumentato rischio di sviluppare osteosarcoma: questi pazienti sono quelli affetti da malattia ossea di Paget oppure che presentano una inspiegabile elevazione dei livelli plasmatici di fosfatasi alcalina, che hanno subito una precedente terapia radiante dello scheletro (sia da fonte esterna che da impianto interno).&lt;br&gt;\nIl composto non deve essere utilizzato da soggetti che siano affetti da metastasi ossee oppure che presentino tumori maligni allo scheletro.\nDosi terapeutiche.\nTeriparatide viene somministrata nei soggetti adulti tramite una iniezione giornaliera per via sottocutanea, nella coscia o nell'addome. La dose raccomandata \u00e8 di 20\u00a0\u00b5g al giorno. Si ricorda che l'attivit\u00e0 di teriparatide acetato \u00e8 espressa in termini di attivit\u00e0 dell'ormone paratiroideo umano. 0,1 unit\u00e0 di ormone paratiroideo umano corrisponde a 100\u00a0ng di ormone purificato liofilizzato.\nUso diagnostico.\nNell'ipoparatiroidismo l'ipocalcemia e l'iperfosfatemia sono conseguenti ad un deficit endogeno dell'ormone paratiroideo.\nNello pseudoipoparatiroidismo, invece, si manifestano una serie di disordini caratterizzati da una resistenza periferica all'azione dell'ormone paratiroideo, normosecreto.\nI soggetti affetti da pseudoipoparatiroidismo si distinguono in due gruppi a seconda della risposta alla somministrazione di ormone paratiroideo.\nTeriparatide acetato \u00e8 usato per distinguere tra ipoparatiroidismo e pseudoipoparatiroidismo di tipo I e II.\nAllo scopo si ricorre alla esecuzione del cosiddetto \"test di Ellsworth Howard\" che consiste semplicemente nel dosare i fosfati urinari a seguito della somministrazione di paratormone.\nPi\u00f9 indicativo \u00e8 il \"test modificato di Ellsworth Howard\" in cui il flusso urinario viene iniziato e mantenuto con continua assunzione di acqua e le concentrazioni urinarie di AMPc e di fosfati vengono misurate a tempi stabiliti prima e dopo l'iniezione intravenosa di teriparatide acetato.&lt;br&gt;\nAlcuni studiosi oltre al frammento aminoacidico 1-34 (hPTH 1-34) o teriparatide, hanno impiegato in diagnostica anche il frammento aminoacidico 1-38 (hPTH 1-38)."}
{"id": "4721266", "revid": "36426", "url": "https://it.wikipedia.org/wiki?curid=4721266", "title": "Castel Naturno", "text": "Castel Naturno (in tedesco \"Burg Hochnaturns\") \u00e8 un castello medievale da cui prende il nome il vicino paese di Naturno in Alto Adige.\nStoria.\nNel 1237 il castello viene documentato per la prima volta: fa parte dei possedimenti dei signori di Naturno, vassalli dei Conti di Tirolo. Dopo l'estinzione dei primi proprietari, il castello passa di mano tra varie famiglie tra cui gli Starkenburg, i Maretsch e i V\u00f6ls.\nIn seguito, Abundus von Tsch\u00f6tsch lo fa ristrutturare dopo un grosso incendio e vi crea una stanza con i ritratti dei pi\u00f9 famosi protestanti dell'epoca: Lutero, Calvino e Zwingli. Secondo la leggenda mor\u00ec per un incidente di caccia e venne trasformato in un cane nero condannato a errare in eterno su questa terra come pena per aver abbandonato la fede cattolica.\nNel XVI secolo il castello raggiunge l'apice del suo splendore con l'aggiunta di nuove stanze, soffitti a cassettoni e portali marmorei. Poco dopo per\u00f2 inizia il declino arrestato dall'opera di Franz von Goldegg che lo ristruttura nel 1895. Passa quindi ad alcuni contadini.\nNel 1952 il castello viene acquistato dalla signora Mastropaolo-Schguanin che lo ristruttura nuovamente trasformandolo in un hotel."}
{"id": "4721267", "revid": "458502", "url": "https://it.wikipedia.org/wiki?curid=4721267", "title": "Islamabad Capital Territory", "text": ""}
{"id": "4721283", "revid": "765341", "url": "https://it.wikipedia.org/wiki?curid=4721283", "title": "Jalape\u00f1o", "text": "Lo jalape\u00f1o (termine spagnolo, : ), in Messico anche \"huachinango\", o \"peperoncino grasso\" \u00e8 un peperoncino di media grandezza.\nStoria.\nIl nome \"jalape\u00f1o\" \u00e8 di origine \"nahuatl\" e spagnola. Il suffisso spagnolo \"-e\u00f1o\" significa che il nome ha origine da un luogo modificato dal suffisso. Lo \"jalape\u00f1o\" prende il nome dalla citt\u00e0 messicana di Xalapa (scritto anche \"Jalapa\"). \"Xalapa\" \u00e8 in s\u00e9 di origine \"nahuatl\", dalle radici \"x\u0101lli\" \"sabbia\" e \"\u0101pan\" \"luogo d'acqua\".\nDescrizione.\nUn frutto di \"jalape\u00f1o\" \u00e8 lungo 5\u20139\u00a0cm, ed \u00e8 raccolto quando \u00e8 ancora verde, ma anche quando \u00e8 completamente maturo di colore rosso.\nSistematica.\n\u00c8 una \"cultivar\" delle specie \"Capsicum annuum\" di origine messicana, cresce come un arbusto alto tra i 60 e 120\u00a0cm.\nIn cucina.\nsi pu\u00f2 tagliare a fettine, metterlo nell'olio e riempirlo di tonno. si ottengono cos\u00ec degli involtini piccanti\nColtivazione.\nOltre 160\u00a0km\u00b2 sono dedicati alla coltivazione di questo peperoncino in Messico, principalmente a Xalapa, a nord-est di Veracruz, o nei pressi del fiume Papaloapan. Sono coltivati su piccola scala anche a Jalisco, Nayarit, Sonora, Sinaloa, e Chiapas.\nUtilizzi terapeutici.\nIl succo di \"jalape\u00f1o\" \u00e8 spesso usato come un rimedio per allergie stagionali e problemi cardiovascolari."}
{"id": "4721286", "revid": "709565", "url": "https://it.wikipedia.org/wiki?curid=4721286", "title": "The Unexpected", "text": ""}
{"id": "4721290", "revid": "787565", "url": "https://it.wikipedia.org/wiki?curid=4721290", "title": "Classe Feyza-i Bahri", "text": "La classe Feyza-i Bahri fu una classe navale di due incrociatori protetti della marina militare ottomana impostata nel 1889 e mai completata.\nStoria.\nDopo la grande espansione avvenuta tra il 1861 e il 1876, voluta dal sultano Abdul Aziz, che port\u00f2 la Osmanl\u0131 Donanmas\u0131 a divenire la terza potenza navale del mondo dietro a Gran Bretagna a Francia il suo successore, Abdul Hamid II, decise di tagliare i fondi necessati all'acquisto di nuovi mezzi, ma necessari anche alla manutenzione della flotta. Durante la guerra tra Russia e Impero Ottomano del 1877-1878 la flotta non diede una buona prova, anche se guidata da un valente ufficiale inglese, il bahrie limassi Hobart Pasha. Tra l'inizio degli anni ottanta e gli novanta del XIX secolo, il nuovo sultano decise di pensionare numerosi ammiragli compreso Hobart Pasha, cancellando nel contempo numerosi contratti per la realizzazione di navi all'estero. All'inizio degli anni novanta, per contrastare l'invecchiamento della flotta, fu deciso di avviare un limitato piano di rafforzamento che verteva sulla realizzazione della nave da battaglia \"Abdul Kadir\", su due incrociatori protetti classe \"H\u00fcd\u00e2vendig\u00e2r\", e su due pi\u00f9 piccoli classe \"Feyza-i Bahri\".\nI due incrociatori protetti pi\u00f9 piccoli vennero ordinati nel maggio 1889, e l'unit\u00e0 capoclasse fu impostata presso il cantiere navale Ters\u00e2ne-i \u00c2mire di Costantinopoli nel maggio 1891. L'armamento principale previsto verteva su sei cannoni da 150\u00a0mm L/45, mentre quello secondario si basava su 4 pezzi da 47\u00a0mm a tiro rapido e cinque tubi lanciasiluri da 450\u00a0mm. La seconda unit\u00e0 della classe, la \"Sadiye\", venne impostata il 9 novembre dello stesso anno. La costruzione delle due unit\u00e0 and\u00f2 a rilento e fu arrestata nel corso del 1897, in quanto la categoria degli incrociatori protetti stava rapidamente divenendo obsoleta, sostituita sugli scali dai pi\u00f9 potenti incrociatori corazzati. Durante il conflitto con la Grecia, avvenuto tra il febbraio 1896 e il settembre 1897, la flotta da battaglia ottomana diede una pessima prova e si rese evidente che urgeva un piano di rafforzamento. Il Ministro della Marina, Hassan Rahmi Pasha, convoc\u00f2 una commissione di inchiesta che stil\u00f2 un impietoso rapporto sullo stato della flotta, consegnato gi\u00e0 il 27 giugno 1897. Nel 1904 venne previsto il completamento delle due unit\u00e0, ancora sullo scalo di costruzione, con un armamento modificato. Nessuna delle due navi venne mai completata, e ci\u00f2 che ne era stato realizzato venne demolito in cantiere tra il 1906 e il 1909."}
{"id": "4721291", "revid": "121061328", "url": "https://it.wikipedia.org/wiki?curid=4721291", "title": "Cody (nome)", "text": "Origine e diffusione.\nRiprende il cognome irlandese \"Cody\", che pu\u00f2 costituire un'anglicizzazione di due distinti cognomi gaelici: \"\u00d3 Cuidighthigh\", che vuol \"discendente di Cuidightheach\" o \"figlio di una persona servizievole\" (Cuidightheach \u00e8 un appellativo gaelico che vuol dire \"disponibile\", \"servizievole\"), oppure \"Mac \u00d3da\", che significa \"figlio di \u00d3da\" (il nome \u00d3da \u00e8 di origini ignote).\nIl suo uso potrebbe in parte essere ispirato a Buffalo Bill, il cui vero nome era William Frederick Cody.\nOnomastico.\nSi tratta di un nome adespota, ovvero privo di santo patrono; il suo onomastico pu\u00f2 essere festeggiato in occasione di Ognissanti, il 1\u00ba novembre."}
{"id": "4721292", "revid": "47767", "url": "https://it.wikipedia.org/wiki?curid=4721292", "title": "Codie", "text": ""}
{"id": "4721293", "revid": "47767", "url": "https://it.wikipedia.org/wiki?curid=4721293", "title": "Kody", "text": ""}
{"id": "4721295", "revid": "36426", "url": "https://it.wikipedia.org/wiki?curid=4721295", "title": "La cena delle beffe (opera)", "text": "La cena delle beffe \u00e8 un'opera in quattro atti di Umberto Giordano su libretto di Sem Benelli, adattato dall'omonimo dramma.\nLa vicenda, ambientata a Firenze al tempo di Lorenzo de' Medici, racconta la rivalit\u00e0 tra Giannetto Malespini e Neri Chiaramantesi per avere l'amore della bella Ginevra e la sete di vendetta di Giannetto per un crudele scherzo fatto ai suoi danni da Neri e da suo fratello Gabriello. La beffa organizzata da Giannetto come vendetta alla fine conduce Neri ad uccidere sia Ginevra che (per errore) il proprio fratello. L'opera termina con Neri che cade in preda alla follia.\nStoria della composizione.\nIl libretto per l'opera di Giordano fu adattato dal commediografo e poeta Sem Benelli dal suo dramma in versi \"La cena delle beffe\". Descritto come \"poema drammatico\", questo lavoro fu rappresentato per la prima volta a Roma al Teatro Argentina. Come numerosi altri lavori di Benelli \u00e8 scritto in fioriti versi neo-romantici, con ambientazione storica e una trama melodrammatica e violenta. Il lavoro di Benelli ebbe in Italia immediato e straordinario successo. Giunse a essere rappresentato contemporaneamente da quattro diverse compagnie itineranti, ed \u00e8 ancora oggi in repertorio. Una versione del dramma adattata da Jean Richepin e col titolo \"La beffa\", fu rappresentata a Parigi nel 1910 con Sarah Bernhardt nel ruolo di Giannetto. Lo spettacolo rimase in scena per 21 serate, ma il progetto dell'attrice di presentarlo a New York pi\u00f9 avanti nello stesso anno dovette essere abbandonato perch\u00e9 da Parigi vennero spedite le scene sbagliate. L'adattamento inglese di Edward Sheldon, \"The jest\", con John Barrymore come Giannetto Malespini e Lionel Barrymore come Neri Chiaramantesi, ebbe notevolmente pi\u00f9 successo, con 256 repliche al Plymouth Theatre di New York.\nGiordano contatt\u00f2 Benelli nel 1917 per proporgli di trasformare il dramma in opera. Benelli inizialmente rifiut\u00f2 poich\u00e9 il compositore Tommaso Montefiore aveva ottenuto nel 1910 i diritti a comporre un'opera basata su questo lavoro, anche se nel 1917 non aveva ancora cominciato a lavorarci. Dopo lunghe trattative tramite il suo editore, Sonzogno, Giordano il 15 settembre 1923 riusc\u00ec a ottenere i diritti per comporre l'opera. Fu lo stesso Benelli ad occuparsi dell'adattamento per il libretto.\nStoria delle rappresentazioni.\n\"La cena delle beffe\" fu rappresentata la prima volta a Milano il 20 dicembre 1924, alla Scala, con la regia di Giovacchino Forzano e la direzione di Arturo Toscanini, con Carmen Melis come Ginevra, Hip\u00f3lito L\u00e1zaro come Giannetto e Benvenuto Franci come Neri. \nLe scene e i costumi furono progettati da Galileo Chini, che si era anche occupato della prima rappresentazione del lavoro teatrale di Benelli nel 1909.\nLa premi\u00e8re fu un successo trionfale, con 24 chiamate per il direttore e i cantanti. La stampa dell'epoca not\u00f2 che in quest'opera \u00abGiordano non s'\u00e8 allontanato dal suo tipo di teatro, n\u00e9 come lina, n\u00e9 come melodicit\u00e0, e che in un punto solo ha insinuato alcune modernistiche cacofonie, laddove Neri simula la pazzia\u00bb. Nonostante il caloroso successo della prima, parte della critica avanz\u00f2 qualche riserva sul lavoro. Andrea Della Corte defin\u00ec la partitura \u00absemplice e chiara, alla maniera di quella di \"Madame Sans-G\u00eane\", ma tecnicamente anche pi\u00f9 fine e armoniosa\u00bb, notando alcune incoerenze tra musica e scene (come quando un \u00abtranquillo concertato da opera comica\u00bb accompagna la scena della pazzia di Neri) e ritenne il lavoro un \u00abmelodramma steso senza un profondo travaglio spirituale\u00bb\u00bb\nIl successo alla Scala condusse a spettacoli in tutta Italia e all'estero.\nIl 25 marzo 1925 avviene la prima al Teatro San Carlo di Napoli diretta da Gino Marinuzzi (1882-1945) con Ebe Stignani come Laldomine e Mariano Stabile (cantante) come Neri Chiaramantesi, il 19 novembre successivo al Teatro La Fenice di Venezia, il 21 novembre al Teatro Comunale di Bologna diretto da Vincenzo Bellezza con la Melis, Salvatore Baccaloni come Tornaquinci e Franco Lo Giudice come Giannetto Malaspini ed il 2 gennaio 1926, la premi\u00e8re statunitense al Metropolitan con un cast straordinario diretto da Tullio Serafin (Frances Alda come Ginevra, Beniamino Gigli come Giannetto, Titta Ruffo come Neri ed Angelo Bad\u00e0 come Gabriello).. \nEntro il 1930, l'opera aveva raggiunto 40 citt\u00e0 in tutto il mondo. \nAl Metropolitan, comunque, ci furono solo 12 spettacoli in due stagioni, e le rappresentazioni dopo il 1930 divennero sporadiche, anche se l'opera non \u00e8 mai uscita completamente dal repertorio. \nIl 7 gennaio 1926 avviene la prima al Teatro Verdi (Trieste), il 14 gennaio al Teatro Regio di Torino con la Melis, Franci e Lo Giudice, il 30 gennaio al Teatro Costanzi di Roma con Iva Pacetti come Ginevra e Francesco Merli come Giannetto Malaspini, il 5 maggio al Teatro Donizetti di Bergamo ed il 29 settembre 1927 alla San Francisco Opera con Lawrence Tibbett come Neri Chiaramantesi e Bad\u00e0.\nTra le riprese recenti pi\u00f9 importanti, quella del 1987 al Festival operistico di Wexford con Fabio Armiliato e Miriam Gauci, al Teatro Giordano di Foggia nel 1988 ancora con Fabio Armiliato e Rita Lantieri e del 1999 all'opera di Zurigo e al Teatro Comunale di Bologna, in una produzione diretta da Liliana Cavani entrambe con Daniela Dess\u00ec. Ci fu anche una rappresentazione in forma di concerto della compagnia Teatro Grattacielo presso la Alice Tully Hall di New York nel 2004. L'opera \u00e8 stata ripresa anche nella stagione 2015/2016 del Teatro alla Scala.\nTrama.\nAtto I.\nLorenzo de' Medici ha ordinato a Tornaquinci di ospitare una cena a casa sua per far tornare la pace tra Giannetto Malespini e i fratelli Chiaramantesi, Neri e Gabriello. Neri aveva sottratto a Giannetto l'amante, Ginevra, e come \"scherzo\", sia lui che suo fratello avevano tormentato Giannetto mettendolo in un sacco, pungendolo con le loro spade, e gettandolo nell'Arno. In cerca di vendetta, Giannetto convince Neri, che si \u00e8 ubriacato alla cena di Tornaquinci, a indossare l'armatura e cercare una rissa in un quartiere poco rispettabile di Firenze. Dopo le voci diffuse da servo di Gianetto, Neri \u00e8 bollato come un pazzo e viene rinchiuso, mentre Giannetto trascorre la notte con Ginevra, che nel buio crede che questi sia Neri.\nAtto II.\nLa mattina seguente, nella casa di Ginevra, la donna apprende chi \u00e8 stato realmente il suo amante la notte precedente. Si mostra felice, piuttosto che inorridita, rimpiangendo solo di non avere saputo la verit\u00e0 in quel momento, poich\u00e9 ci\u00f2 avrebbe reso l'incontro ancora pi\u00f9 emozionante. Neri irrompe ed \u00e8 furioso, sia per la reazione di Ginevra che per la perfidia di Giannetto. Entrano i servi dei Medici e trascinano nuovamente via Neri.\nAtto III.\nNeri \u00e8 imprigionato nelle cantine dei Medici, trattato come un pazzo. Giannetto e un medico fingono di prendersi cura della sua follia, conducendo a vederlo, per schernirlo, diverse persone che egli ha offese in passato. Lisabetta, una delle donne tradite da Neri, \u00e8 ancora innamorata di lui e ne sente piet\u00e0. Quando gli altri se ne vanno, gli consiglia di agire veramente da pazzo, in modo che lei possa chiedere che venga rilasciato e ottenerne la custodia. Giannetto ritorna ed \u00e8 inorridito nel vedere che ha veramente spinto Neri alla follia. Giannetto implora il perdono di Neri, ma quest'ultimo continua a comportarsi come un pazzo e lo ignora. Giannetto decide di continuare con la sua vendetta dicendo a Neri che quella notte dormir\u00e0 ancora una volta con Ginevra.\nAtto IV.\nNella sua casa, Ginevra attende un altro appuntamento con Giannetto. A sua insaputa, Giannetto ha detto a Gabriello che Ginevra lo ama e lo attende quella notte. Neri, ormai libero, irrompe nella camera da letto di Ginevra e trafigge a morte sia Ginevra che l'uomo che egli crede essere Giannetto. Poi incontra Giannetto che lo aspetta fuori dalla stanza. Neri ora si rende conto che l'ultima \"beffa\" di Giannetto lo ha portato ad uccidere il proprio fratello. Si precipita nella camera da letto e ne esce questa volta veramente pazzo e invocando Lisabetta. La vendetta di Giannetto \u00e8 ora completa, ma tormentato da quello che ha fatto, egli non riesce a trovare piacere nella sua vittoria."}
{"id": "4721302", "revid": "767487", "url": "https://it.wikipedia.org/wiki?curid=4721302", "title": "By Impulse", "text": "By Impulse \u00e8 un cortometraggio muto del 1913. Il nome del regista non viene riportato nei credit.\nProduzione.\nIl film fu prodotto dalla Balboa Amusement Producing Company. Venne girato a Long Beach, la cittadina californiana sede della casa di produzione.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi il 19 novembre 1913."}
{"id": "4721306", "revid": "827882", "url": "https://it.wikipedia.org/wiki?curid=4721306", "title": "Chapulines", "text": "Chapulines, plurale per chapul\u00edn (pronuncia spagnola: ), sono cavallette del genere \"Sphenarium\", comunemente usate come cibo in alcune aree del Messico. Il termine \u00e8 specifico del Messico e deriva dalla parola nahuatl \"chapolin\" (singolare) o \"chapolimeh\" (plurale).\nIn Spagna e in molti paesi ispanofoni, la parola usata per \"cavalletta\" \u00e8 \"saltamontes\" o \"salt\u00f2n\".\nLe cavallette vengono raccolte solo in certi periodi dell'anno.\nDopo essere state pulite e lavate, vengono tostate su un \"comal\" (superficie di cottura di argilla), condite con aglio, succo di limetta e sale contenente estratto di vermi d'agave, conferendo un sapore amaro-piccante-salato al prodotto finito.\nTalvolta le cavallette sono condite con peperoncino, sebbene spesso sia usato per coprire il sapore del chapuline stant\u00eco.\nUna regione del Messico dove sono molto consumate \u00e8 lo stato di Oaxaca, dove sono vendute come merendine negli eventi sportivi locali e stanno avendo diffusione tra i foody, persone alla ricerca di cibi particolari.\nLe chapulines sembrerebbe venissero mangiate almeno fin dalla prima conquista spagnola dell'attuale Messico, nella prima met\u00e0 del XVI secolo.\nRischi per la salute.\nLe chapulines devono essere ben cotte prima del consumo, perch\u00e9 potrebbero portare nematodi che potrebbero infettare l'uomo."}
{"id": "4721311", "revid": "110866652", "url": "https://it.wikipedia.org/wiki?curid=4721311", "title": "Panorama di Pleven", "text": "Il Panorama di Pleven o Panorama dell'epopea di Pleven del 1877, \u00e8 un panorama situato nella citt\u00e0 di Pleven, in Bulgaria, che racconta le vicende della guerra russo-turca (1877-1878), in particolare dell'assedio di Pleven che dur\u00f2 cinque mesi, che rese la citt\u00e0 famosa a livello internazionale, questo evento contribu\u00ec alla liberazione della Bulgaria, dopo cinque secoli di dominio ottomano.\nIl panorama fu costruito da 13 artisti russi e bulgari, per il 100\u00ba anniversario della presa di Pleven, fu presentato ufficialmente il 10 dicembre 1977. Il panorama ampli\u00f2 il parco Skobelev, che si trova nel luogo in cui fu combattuta la terza delle quattro grandi battaglie che portarono alla conquista di Pleven e poi alla liberazione della Bulgaria. Nei primi tre anni dalla sua apertura, 2 milioni e mezzo di persone lo visitarono. Il monumento \u00e8 uno dei quasi 200 costruiti dai cittadini di Pleven in omaggio alla battaglia che cost\u00f2 quasi 35.000 vite umane.\nCostruzione e inaugurazione.\nLa maggior parte dei monumenti storici di Pleven sono legati alla guerra russo-turca, sono quasi 200 i monumenti commemorativi delle sanguinose battaglie che portarono alla liberazione della Bulgaria. Il panorama di Pleven fu costruito in onore del centenario della resa delle forze turche di Osman Nuri Pasci\u00e0, dopo che la citt\u00e0 era stata assediata per cinque mesi dalle truppe russe e romene. Fu ideato e progettato da N. Ovetchkin, un'artista di Mosca, come controparte del Panorama di Borodin a Belgorod, in Russia. Il panorama \u00e8 situato presso il parco Skobelev, dedicato al generale russo Michail Dmitrievi\u010d Skobelev che guid\u00f2 le forze russe alla vittoria sui turchi a Pleven, si trova dove fu combattuta la terza delle quattro battaglie che serv\u00ec per prendere la citt\u00e0.\nUndici artisti russi e due bulgari dipinsero e costruirono il dipinto panoramico che comprende una tela principale di 115\u00d715 metri e 12 metri di primo piano; l'obiettivo di Ovetchkin e degli artisti che collaborarono al panorama era di creare un sentimento di empatia per la battaglia che fu combattuta in quel luogo, per dare cos\u00ec una sensazione di autenticit\u00e0 agli eventi che si sono verificati l'11 settembre 1877.\nComposizione.\nIl complesso architettonico \u00e8 composto da quattro camere: introduttiva, panoramica, diorama e finale. Le sei tele della sala introduttiva illustrano il tragico destino delle persone, la loro lotta drammatica e la compassione per i compagni russi. Lo spettatore si trova nel mezzo del campo di battaglia, circondato da un attacco di un reggimento russo, si vedono nuvole di fumo, un medico e un infermiere, l'attacco della cavalleria turca, fuochi accesi in citt\u00e0 e il generale Skobelev condurre un attacco contro una fortificazione ottomana."}
{"id": "4721316", "revid": "729019", "url": "https://it.wikipedia.org/wiki?curid=4721316", "title": "UCI World Tour 2014", "text": "L'UCI World Tour 2014 \u00e8 la quarta edizione del circuito organizzato dall'UCI, che sostituisce il vecchio calendario mondiale.\nAd imporsi nella graduatoria finale fu lo spagnolo Alejandro Valverde in forza alla Movistar Team, la quale si aggiudic\u00f2 la classifica a squadre.\nSquadre.\nLe squadre che vi partecipano sono diciotto, rappresentanti undici diversi Paesi.\nCalendario.\nGli organizzatori hanno confermato le 28 prove dell'anno precedente.\nClassifiche.\n\"Risultati finali\"."}
{"id": "4721325", "revid": "365417", "url": "https://it.wikipedia.org/wiki?curid=4721325", "title": "Effetti collaterali. Come le case farmaceutiche ingannano medici e pazienti", "text": "Effetti collaterali. Come le case farmaceutiche ingannano medici e pazienti (titolo originale inglese \"Bad Pharma. How Drug Companies Mislead Doctors and Harm Patients\") \u00e8 un'indagine scientifica divulgativa, scritta dal medico e divulgatore scientifico britannico Ben Goldacre. Pubblicato in originale nel 2012 e in Italia nel 2013 da Mondadori, tratta il problema delle influenze dell'industria farmaceutica sui processi che portano alle scelte di istituzioni pubbliche, medici e pazienti riguardo all'efficacia delle terapie a disposizione.\nContenuto.\nIn questo libro l'autore affronta il problema delle manipolazioni e distorsioni operate principalmente dall'industria farmaceutica sulle procedure utilizzate per dimostrare la validit\u00e0 dei loro prodotti, mettendo in luce tramite una documentazione rigorosa e dati statistici come questo influenzi l'azione di istituzioni, medici e pazienti nello scegliere come curarsi. Emblematico, in tal senso, il caso della Reboxetina (bias in cui \u00e8 incappato lo stesso Goldacre), a causa dell'omissione nella pubblicazione dei risultati di studi clinici negativi e con maggior rilievo statistico, e di quelli in cui emergevano i pi\u00f9 marcati effetti collaterali del farmaco quando confrontato con le terapie in uso.\nPer far comprendere come questo possa avvenire, viene dapprima spiegato il funzionamento dei moderni metodi statistici (revisioni sistematiche e metanalisi) usati nel campo medico per valutare nel modo pi\u00f9 preciso possibile l'effettiva efficacia dei farmaci, e come si possa agire per alterarne il risultato. A cominciare dal meccanismo pi\u00f9 semplice e subdolo, la mancata divulgazione di studi clinici sfavorevoli, consuetudine molto pericolosa, in particolare nel caso di studi sovvenzionati dalle case farmaceutiche stesse, chiaramente non interessate a far conoscere risultati non convenienti per i loro interessi. Studi recenti compiuti in proposito hanno mostrato una sensibile differenza nella pubblicazione di trial, legata all'ottenimento o meno dei risultati voluti. Interessante, a tal proposito, il fatto che attraverso l'uso di una revisione sistematica si sia dimostrato come gli studi finanziati dall'industria abbiamo una probabilit\u00e0 quattro volte maggiore di arrivare a risultati positivi, rispetto a quelli finanziati da enti indipendenti e/o Stato. Un problema, conosciuto come \"publication bias\", che riguarda comunque tutto l'ambito della ricerca scientifica, dove i risultati negativi tendono a essere considerati meno significativi dai ricercatori stessi e quindi non pubblicati o divulgati per scelta, fatto che comporta la scomparsa di dati fondamentali per valutare correttamente l'efficacia terapeutica dei farmaci. Inoltre, tra i vari stratagemmi utilizzati dall'industria farmaceutica, per alimentare la falsificazione intenzionale dei \"clinical trials\", il fatto di interrompere prematuramente uno studio con risultati ancora parziali - le cosiddette \"breakthrough therapy\", molto di moda attualmente - sono letalmente deleterie, se si vogliano ottenere dati imparziali, e quindi a tutela dei pazienti. Vengono messi in commercio ogni anno, farmaci peggiori (a livello terapeutico) dei trattamenti disponibili per una determinata patologia. E, le industrie, nonostante le promessi iniziali, non compiono ulteriori studi, per saggiarne l'efficacia e/o sicurezza - una volta che il farmaco sia entrato in commercio - con il tacito assenso delle autorit\u00e0 regolatorie. Dati che comunque risulta complicato recuperare, anche per la scarsa collaborazione e trasparenza adottata dagli organismi pubblici di controllo e garanzia, tra cui FDA, EMA, MHRA, che vengono spesso meno ai loro doveri, ostacolando il lavoro dei ricercatori.\nL'autore, inoltre, alla fine del capitolo, propone delle strategie per migliorare la trasparenza dei dati. Tra queste:\nNel capitolo seguente vengono spiegati i passaggi a cui viene sottoposto un nuovo farmaco durante le fasi di sperimentazione, e quali siano i relativi punti critici nel processo. Compito quindi delle autorit\u00e0 di controllo \u00e8 la successiva valutazione delle prove di efficacia acquisite e del grado di sicurezza dimostrato, per concedere il benestare all'immissione in commercio. Un problema ancora pi\u00f9 serio \u00e8 quello dei bassi standard utilizzati nei trial richiesti per l'approvazione, filtri poco selettivi, e con ampie possibilit\u00e0 di dilazioni, a cui comunque in caso di inadempienze non seguono mai sanzioni. Il tutto aggravato dalla tendenza alla segretezza delle autorit\u00e0 di controllo, poco propense a divulgare i dati in loro possesso. Una consuetudine ingiustificata, che va contro la necessit\u00e0 scientifica della verifica pi\u00f9 ampia possibile degli studi, alla ricerca dei possibili errori e manipolazioni che spesso vi si annidano. Che possono assumere aspetti molto differenti: dalla frode grossolana, alle pi\u00f9 sottili modifiche nei protocolli dei trial, ai difetti legati alla scarsa rappresentativit\u00e0 del campione, fino alla sfacciata reinterpretazione dei risultati secondo convenienza. Molto interessanti, a tal proposito sono gli esempi proposti riguardo agli studi di fase I (First in man), in cui le compagnie farmaceutiche, negli Stati uniti utilizzano senzatetto, o persone ai margini della societ\u00e0, contravvenendo alla Dichiarazione di Helsinki, in cui si afferma che la ricerca \u00e8 giustificata solamente se la popolazione dei \"partecipanti\" beneficer\u00e0 dei risultati. Ma il sistema sanitario americano non \u00e8 universalistico per cui tali categorie sono tagliate fuori, non potendosi permettere un'assicurazione sanitaria. Agghiacciante \u00e8 la storia avvenuta a Kano in Nigeria, in cui nel bel mezzo di un'epidemia di meningite, i partecipanti al trial, su un nuovo antibiotico non siano stati informati del fatto che avrebbero partecipato a una sperimentazione clinica, e della presenza di trattamenti alternativi (e validi), disponibili. Ottenendo l'effetto paradossale di una sostanziale carenza di dati affidabili riguardo alle migliori strategie di cura per patologie anche molto comuni, a fronte della grande abbondanza di studi eseguiti e pubblicati. Per risolvere questo problema, l'autore suggerisce una modalit\u00e0 semplificata per eseguire trial di ampia portata, sfruttando i sistemi sanitari pubblici, con spesa limitata e modifiche minime sulle procedure attuali, oberate da un eccesso di burocrazia spesso inutile.\nIl sesto capitolo affronta il tema delle politiche di marketing delle aziende farmaceutiche, e dei sistemi che usano per promuovere i loro prodotti, spesso molto oltre la loro effettiva utilit\u00e0 terapeutica. Creando cos\u00ec aggravi pesanti per i sistemi sociali e assicurativi, costretti a farsi carico di spese inutili legate alle scelte commerciali delle aziende private. Che su questo aspetto investono cifre ben maggiori di quelle impiegate nella ricerca e sviluppo dei farmaci, sovvenzionando in modo non sempre manifesto medici, celebrit\u00e0, organizzazioni mediche, gruppi di pazienti e loro campagne per l'accesso a cure talvolta ancora dubbie. E arrivando in casi estremi a supportare la creazione di malattie fittizie e relative aspettative di cura, secondo un processo conosciuto come \"disease mongering\". Naturalmente, andrebbe anche abolita la pubblicit\u00e0 sui medicinali, poich\u00e9 \u00e8 stato dimostrato che ci\u00f2 influenza le scelte dei pazienti, in maniera non obbiettiva e trasparente. Pi\u00f9 comunemente, sostenendo in vari modi i medici compiacenti, a cui vengono forniti corsi gratuiti con relativi viaggi e cene, ruoli di relatori nei congressi e, nel caso di collaborazioni ancora pi\u00f9 strette, articoli gi\u00e0 confezionati da scrittori ombra per aumentare la produzione accademica favorevole. Un'influenza che tende a coinvolgere anche le pi\u00f9 importanti riviste accademiche, sovvenzionate in modi palesi e occulti, malgrado i diversi tentativi fatti per arginare queste interferenze. Emblematico \u00e8 il caso descritto dell'omeprazolo e del suo analogo esomeprazolo. Molecole identiche, con le stesse indicazioni, la seconda messa in commercio dalla stessa azienda, una volta scaduto il brevetto della prima, al solo scopo di continuare a lucrare a spese dei medicinali equivalenti.\nIl capitolo conclusivo riassume brevemente le problematiche affrontate, sottolineandone l'attualit\u00e0 e la gravit\u00e0, suggerendo alcune linee di azione per avviare dei cambiamenti sostanziali che ci permettano in un futuro prossimo di ottenere dati realmente affidabili ed esenti dalle attuali distorsioni.\nRicezione.\nIl saggio \u00e8 stato accolto da una serie di recensioni positive da parte dei maggiori quotidiani anglosassoni, tra cui Guardian, Economist, Telegraph, ma anche da critiche da parte di rappresentanti delle aziende farmaceutiche, bersaglio principale delle accuse contenute nel testo. In particolare il rappresentante della principale associazione dell'industria farmaceutica britannica ABPI indirizz\u00f2 dopo l'uscita del libro una lettera all'autore, affermando che il testo faceva riferimento a casi datati e che non riguardavano il loro paese, lettera a cui l'autore rispose confermando le proprie accuse su tutti i punti. Alcune critiche specifiche sono state sollevate dallo psichiatra e autore di saggi su argomento simile David Healy, a cui era stata richiesta una recensione sul libro dalla rivista London Review of Books, recensione respinta e che l'autore ha quindi pubblicato sul proprio blog, a cui lo stesso Goldacre ha risposto, e su cui si \u00e8 sviluppato uno scambio di opinioni."}
{"id": "4721339", "revid": "1494169", "url": "https://it.wikipedia.org/wiki?curid=4721339", "title": "Mascula", "text": ""}
{"id": "4721342", "revid": "637682", "url": "https://it.wikipedia.org/wiki?curid=4721342", "title": "Serina/treonina proteina chinasi SGK", "text": ""}
{"id": "4721344", "revid": "767487", "url": "https://it.wikipedia.org/wiki?curid=4721344", "title": "A Midnight Call", "text": "A Midnight Call \u00e8 un cortometraggio muto del 1913. Il nome del regista non viene riportato nei credit.\nProduzione.\nIl film fu prodotto dalla Balboa Amusement Producing Company. Venne girato a Long Beach, la cittadina californiana sede della casa di produzione.\nDistribuzione.\nDistribuito dalla General Film Company, il film - un cortometraggio di una bobina - usc\u00ec nelle sale cinematografiche statunitensi l'8 dicembre 1913."}
{"id": "4721348", "revid": "118468194", "url": "https://it.wikipedia.org/wiki?curid=4721348", "title": "Peperoncino calabrese", "text": "Il peperoncino calabrese \u00e8 il nome comune di una serie di cultivar di peperoncino della Calabria, in Italia.\nAppartengono alla specie \"Capsicum annuum\", e hanno una piccantezza media intorno ai SU.\nVariet\u00e0.\nSono note le seguenti cultivar di peperoncino calabrese:\nGastronomia.\nPossono essere mangiati crudi, sott'olio, essiccati o lavorati per creme e salumi piccanti ('nduja, salsiccia calabrese, soppressata calabrese o spianata calabra.) Pu\u00f2 essere mangiato anche con verdure come la lattuga."}
{"id": "4721353", "revid": "1873126", "url": "https://it.wikipedia.org/wiki?curid=4721353", "title": "Sue Jacobs", "text": "Biografia.\nNata nel 1950, ha praticato ad alto livello due sport: softball e calcio femminile. Ha inoltre praticato golf ma a livello amatoriale, e le \u00e8 stato dedicato un torneo dopo la sua morte.\nSoftball.\nDal 1969 gioc\u00f2 nelle Metro Auckland, vincendo per 6 volte il campionato neozelandese.\nHa esordito in nazionale nel 1976\nCalcio.\nDal 1974 al 1977 gioc\u00f2 per le Metro Auckland nel massimo campionato di calcio neozelandese, venendo convocata anche in nazionale per la Coppa d'Asia 1975, senza tuttavia mai scendere in campo."}
{"id": "4721357", "revid": "599013", "url": "https://it.wikipedia.org/wiki?curid=4721357", "title": "Edi Ott", "text": "Aveva la doppia cittadinanza italiana e svizzera ed \u00e8 per questo motivo che sulle liste di leva dell'Archivio di Stato di Milano \u00e8 esonerato ad effettuare il servizio di leva obbligatorio per l'Italia.\nCarriera.\nFece parte della rosa del Milan per due stagioni, la 1909-10 e la 1911-12, collezionando complessivamente 4 presenze in Prima Categoria senza mai segnare. Ha inoltre giocato un campionato di massima serie anche nella Racing Libertas."}
{"id": "4721360", "revid": "767487", "url": "https://it.wikipedia.org/wiki?curid=4721360", "title": "You've Got to Pay", "text": "You've Got to Pay \u00e8 un cortometraggio muto del 1913 diretto da William Wolbert il cui nome appare anche tra gli interpreti, accanto a quello di Henry King e di Madeline Pardee. Il film fu l'esordio sullo schermo per l'attore Dave Porter.\nProduzione.\nIl film fu prodotto dalla Balboa Amusement Producing Company.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi il 10 dicembre 1913."}
{"id": "4721362", "revid": "367445", "url": "https://it.wikipedia.org/wiki?curid=4721362", "title": "Arbeia", "text": "Arbeia era un ampio castrum romano (nei pressi dell'odierna South Shields), nella contea di Tyne and Wear, in Inghilterra, che \u00e8 stato parzialmente ricostruito. Fu scavato per la prima volta negli anni Settanta del XIX secolo.\nIl forte.\nSi trovava sul Lawe Top, in posizione dominante sul fiume Tyne. Fondato attorno al 120 d.C., divenne poi un forte di rifornimento marittimo per il Vallo di Adriano trovandosi su quella che viene definita la Cade's Road. Fu occupato fino alla partenza dei Romani dalla Britannia nel V secolo.\nIl suo nome potrebbe significare \"forte delle truppe arabe\", forse perch\u00e9, nel corso della sua storia, parte della guarnigione era stata composta da elementi di origine mesopotamica provenienti dal Tigri. Si sa che qui vi stazion\u00f2 anche uno squadrone di cavalleria ispanica.\nMuseo.\nDue monumenti che si trovano nel museo di Arbeia attestano la natura cosmopolita della popolazione che nel tempo risiedette qui. Uno commemora Regina, una donna britannica della trib\u00f9 dei Catuvellauni (che grosso modo risiedevano nell'odierno Hertfordshire), che dapprima fu una schiava e poi, una volta liberata, moglie di Barate, un mercante originario di Palmira, che oggi si trova in Siria, che appunto eresse una lapide funeraria in memoria della moglie, scomparsa all'et\u00e0 di 30 anni. Lui fu invece sepolto nel vicino castrum di Coria). Il secondo monumento ricorda invece Vincitore, un altro liberto, liberato da Numeriano, cavaliere spagnolo, che poi organizz\u00f2 il funerale di Vincitore che, morto a 20 anni, viene ricordato di \"nazionalit\u00e0 moresca\"\nIl museo ospita anche una pala d'altare dedicata a una divinit\u00e0 prima sconosciuta e una tavoletta con il nome dell'imperatore Alessandro Severo (morto nel 235).\nRicostruzione.\nUn corpo di guardia e caserme romane sono state ricostruite sulle loro fondamenta. Il corpo di guardia contiene numerose esposizioni legate alla storia del forte e i suoi piani superiori offrono una panoramica del sito archeologico."}
{"id": "4721365", "revid": "300067", "url": "https://it.wikipedia.org/wiki?curid=4721365", "title": "Alexandr Rindin", "text": ""}
{"id": "4721366", "revid": "47767", "url": "https://it.wikipedia.org/wiki?curid=4721366", "title": "Selymbria", "text": ""}
{"id": "4721371", "revid": "305330", "url": "https://it.wikipedia.org/wiki?curid=4721371", "title": "Topolino menestrello", "text": ""}
{"id": "4721374", "revid": "287204", "url": "https://it.wikipedia.org/wiki?curid=4721374", "title": "Tour de France 2014", "text": "Il Tour de France 2014, centunesima edizione della \"Grande Boucle\", si svolse in 21 tappe dal 5 al 27 luglio 2014 lungo un percorso di 3\u00a0664\u00a0km.\nA vincere per la prima volta la corsa a tappe francese fu lo scalatore-discesista italiano Vincenzo Nibali (al suo secondo podio in carriera nella Grande Boucle, dopo il terzo posto conseguito nell'edizione di due anni prima).\nCon la vittoria di Nibali un corridore italiano torn\u00f2 a primeggiare al Tour sedici anni dopo lo storico trionfo nell'edizione del 1998 dello scalatore romagnolo Marco Pantani.\nCon questa vittoria Nibali, che aveva gi\u00e0 vinto una edizione della Vuelta a Espana ed una edizione del Giro d'Italia, divenne il sesto ciclista della storia a conquistare la tripla corona, ossia ad aver vinto almeno una edizione di tutti i tre Grandi Giri. Prima di lui erano riusciti nell'impresa Jacques Anquetil, Felice Gimondi, Eddy Merckx, Bernard Hinault e Alberto Contador. Pochi anni dopo, nel 2018, ci sarebbe riuscito anche Chris Froome.\nNel Tour de France 2014 il podio finale venne completato da due corridori francesi: lo scalatore-discesista Jean-Christophe P\u00e9raud (proveniente da un ottimo passato nel settore della mountain-bike professionistica, consegu\u00ec in tale occasione il primo ed unico podio della sua carriera al Tour de France) si classific\u00f2 al secondo posto della graduatoria generale; lo scalatore Thibaut Pinot (anche per lui si tratt\u00f2 della prima volta in carriera sul podio del Tour) si piazz\u00f2 invece al terzo posto. Egli riusc\u00ec anche a vincere una classifica accessoria, laureandosi miglior giovane della corsa.\nLa classifica a punti fu vinta per il terzo anno consecutivo dallo slovacco Peter Sagan, anche se non riusc\u00ec a vincere nemmeno una frazione. La maglia a pois and\u00f2 al polacco Rafa\u0142 Majka (vincitore anche di due tappe), mentre la classifica a squadre venne vinta dall'AG2R La Mondiale.\nDue corridori, Nibali e Marcel Kittel, si aggiudicarono il maggior numero di tappe, quattro ciascuno. La nazione che vinse pi\u00f9 tappe fu la Germania, con sette frazioni (quattro Kittel, due Tony Martin e una Andr\u00e9 Greipel).\nPercorso.\nIl Tour de France 2014 inizia dalla citt\u00e0 inglese di Leeds con primo arrivo di tappa nella citt\u00e0 termale di Harrogate. Gi\u00e0 in altre tre occasioni il Tour approd\u00f2 in Gran Bretagna, negli anni 1974, 1994 e 2007. Si tratta peraltro della ventesima partenza dall'estero per la corsa francese. Dopo altre due tappe in territorio britannico con arrivi a Sheffield e a Londra la corsa rientra in Francia con la tappa dell'8 luglio.\nLa tappa del 9 luglio, con arrivo ad Arenberg Porte du Hainaut, presenta 15,4\u00a0km in pav\u00e9 percorsi solitamente durante la Parigi-Roubaix. Vengono poi affrontati i Vosgi, le due tappe alpine e a seguire le tre frazioni pirenaiche; alla penultima giornata di gara \u00e8 quindi posta una cronometro individuale di 54\u00a0km da Bergerac a P\u00e9rigueux. Come da tradizione l'ultimo traguardo di tappa \u00e8 posto sugli Champs-\u00c9lys\u00e9es di Parigi, domenica 27 luglio 2014.\nIn totale sono nove le tappe pianeggianti, cinque quelle \"accidentate\" (vallonate) e sei quelle di montagna, con cinque arrivi in salita, mentre \u00e8 inclusa nel percorso solo una prova a cronometro. Due sono i giorni di riposo.\nDettagli delle tappe.\n1\u00aa tappa.\nIl Tour parte dallo Yorkshire, precisamente da Leeds, con una tappa in linea come l'edizione dell'anno passato. La tappa, dedicata ai velocisti, \u00e8 caratterizzata da una grande cornice di pubblico sulle strade. Per molti chilometri il tedesco Jens Voigt, il pi\u00f9 anziano del gruppo, \u00e8 protagonista di una fuga solitaria che si esaurisce a 50\u00a0km dall'arrivo. Da l\u00ec in poi le squadre dei velocisti controllano la corsa fino ai chilometri finali. A 1200 metri dal traguardo di Harrogate prova ad allungare lo svizzero Fabian Cancellara, annullando i piani della squadra del velocista britannico Mark Cavendish. Lo stesso Cavendish ai meno 350\u00a0m innesca una caduta che coinvolge tra gli altri anche il campione australiano Simon Gerrans. Ripreso Cancellara a 250\u00a0m dal traguardo, la volata conclusiva viene vinta dal tedesco Marcel Kittel, vincitore della prima tappa anche nell'edizione precedente, in rimonta sullo slovacco Peter Sagan. Tra gli uomini di classifica rimane attardato lo statunitense Andrew Talansky, tuttavia la giuria decide di annullare i distacchi e di attribuire a tutti i corridori lo stesso tempo.\n2\u00aa tappa.\nSeconda tappa del Tour, lunga 201\u00a0km, e abbastanza ondulata, visti i nove gran premi della montagna, l'ultimo dei quali posto ai -5\u00a0km dall'arrivo. Protagonista della prima parte di tappa \u00e8 stato il francese Blel Kadri, andato in fuga subito dopo il via con altri 6 atleti e successivamente da solo, raggiunto ai -35\u00a0km dall'arrivo. Ai -18 dall'arrivo ci provano i francesi Pierre Rolland e Jean-Christophe P\u00e9raud, e successivamente il solo Rolland, ma viene a sua volta ripreso a -9\u00a0km dall'arrivo. Sull'ultima salita di giornata, la C\u00f4te de Jenkin Road, lunga solo 800\u00a0m ma con pendenze molto impegnative, prova ad allungare Alberto Contador seguito da tutti gli uomini di classifica, in primis Vincenzo Nibali, Chris Froome e Alejandro Valverde. Lo stesso Froome allunga negli ultimi metri di salita, non riuscendo a staccare gli avversari. Nella successiva discesa ci prova due volte il danese Jakob Fuglsang, compagno di squadra di Nibali, non riuscendo nell'intento. A 1800\u00a0m dal traguardo scatta lo stesso Nibali, che va a trionfare in solitaria con 2 secondi di vantaggio su Greg Van Avermaet, Micha\u0142 Kwiatkowski e tutti gli altri avversari. Nibali oltre alla tappa conquista anche la maglia gialla di leader della classifica generale.\n3\u00aa tappa.\nTerza tappa in linea del Tour, senza gran premi della montagna, quindi dedicata ai velocisti. Al chilometro zero vanno subito in fuga due uomini, Jan B\u00e1rta e Jean-Marc Bideau. Il loro vantaggio arriva a toccare i 4 minuti, ma le squadre dei velocisti controllano bene la corsa riuscendo a riprendere Barta (che a -10\u00a0km dall'arrivo aveva staccato il compagno di fuga) a 6\u00a0km dall'arrivo. La Giant-Shimano riesce poi a lanciare la volata di Marcel Kittel, permettendo al tedesco di vincere la sua seconda tappa al Tour, imponendosi su Peter Sagan, Mark Renshaw, Bryan Coquard e Alexander Kristoff.\n4\u00aa tappa.\nAncora una tappa pianeggiante al Tour de France, adatta ai velocisti. Vanno in fuga Thomas Voeckler e Luis \u00c1ngel Mat\u00e9, ma vengono ripresi dal gruppo. Si va quindi allo sprint, dove Alexander Kristoff prova ad anticipare la volata, ma viene superato da Marcel Kittel che centra la terza vittoria su quattro tappe. In classifica rimane tutto invariato.\n5\u00aa tappa.\nQuinta tappa della \"Grande Boucle\", la pi\u00f9 temuta della prima settimana dagli uomini di classifica, visti i 9 settori in pav\u00e9 in programma (poi ridotti a 7 causa impraticabilit\u00e0). La tappa parte dal Belgio sotto un acquazzone (che durer\u00e0 poi per l'intera tappa) e subito vanno in fuga nove corridori, Simon Clarke, Mathew Hayman, Samuel Dumoulin, Rein Taaram\u00e4e, Marcus Burghardt, Tony Gallopin, Janier Acevedo, Lieuwe Westra e il campione del mondo a cronometro Tony Martin. Nel gruppo, intanto, alcuni corridori cominciano a scivolare sull'asfalto bagnato (tra questi c'\u00e8 anche il campione uscente Chris Froome), rallentando il plotone; ci\u00f2 fa salire il vantaggio dei fuggitivi, ridotti a 7 unit\u00e0, dopo che Acevedo e Burghardt si sono rialzati. A 90\u00a0km dalla conclusione la Cannondale di Peter Sagan alza il ritmo e causa dei vari frazionamenti, che coinvolgono anche Alejandro Valverde, che \u00e8 costretto a inseguire per 20\u00a0km prima di riportarsi in gruppo. Quasi contemporaneamente al ricongiungimento c'\u00e8 la seconda caduta di Froome, che dopo essersi rialzato zoppicando, prova a salire in bici ma scuote la testa e si ritira.\nNel secondo settore in pav\u00e9 il belga Sep Vanmarcke accelera, allungando il gruppo e mettendo in difficolt\u00e0 molti uomini di classifica, tra cui uno dei candidati alla vittoria finale, Alberto Contador. All'uscita del settore, la maglia gialla Vincenzo Nibali si accorge che il rivale spagnolo \u00e8 staccato e mette a tirare la squadra aiutato anche dalla Lotto-Belisol di Jurgen Van Den Broeck. Nel terzo settore il gruppo si fraziona ancora, a causa della caduta di Lars Bak, che coinvolge anche Van Den Broeck e Andrew Talansky. A 25\u00a0km dalla conclusione, nel quarto settore, prova ad allungare Lars Boom, selezionando ulteriormente il gruppetto in testa alla corsa, che contiene tra gli altri la maglia gialla di Nibali (con altri due suoi compagni), lo svizzero Fabian Cancellara, lo slovacco Sagan e il polacco Micha\u0142 Kwiatkowski; tutti gli altri uomini di classifica fanno parte di altri gruppi distanziati di 1'45\" (gruppo Talansky) e 2' (gruppo Contador/Valverde).\nVerso la fine del penultimo tratto in pav\u00e9 (il pi\u00f9 lungo, 3400\u00a0m) il trio dell'Astana Nibali-Fuglsang-Westra, riesce a sorprendere gli specialisti del pav\u00e9 Cancellara e Sagan, distanziandoli di un centinaio di metri, portandosi appresso il solo Boom. Nell'ultimo tratto in pav\u00e9 l'olandese riesce a staccare Nibali e Fuglsang di una decina di secondi, margine che gli permette di andare a trionfare in solitaria sul traguardo di Arenberg con 19\" di vantaggio sul duo dell'Astana. Nibali mantiene la maglia gialla, riuscendo a guadagnare 1'52\" su Richie Porte, 2'09\" su Valverde e 2'35\" su Contador in classifica generale.\n6\u00aa tappa.\nDopo la tappa del pav\u00e9, la 6\u00aa tappa del Tour prevede un percorso completamente pianeggiante, adatta ai velocisti. Vanno in fuga quattro corridori, tra cui J\u00e9r\u00f4me Pineau e Luis \u00c1ngel Mat\u00e9. Dai -30\u00a0km al traguardo in gruppo iniziano a aprirsi alcuni ventagli, che spezzano il plotone tagliando fuori dalla volata il campione francese Arnaud D\u00e9mare. L'ultimo fuggitivo viene ripreso a 12\u00a0km dall'arrivo e si arriva allo sprint finale, che il favorito Marcel Kittel non disputa a causa di un incidente meccanico. In volata vince un altro tedesco, Andr\u00e9 Greipel, che s'impone su Alexander Kristoff e Samuel Dumoulin. In classifica generale non cambia nulla.\n7\u00aa tappa.\nLa seconda tappa pi\u00f9 lunga del Tour \u00e8 quasi interamente pianeggiante; negli ultimi 20\u00a0km sono presenti due GPM, che sulla carta potrebbero mettere in crisi gli sprinter puri. Infatti gi\u00e0 sul primo dei due, i velocisti puri iniziano a staccarsi mentre in testa al gruppo prova un attacco Thomas Voeckler, venendo ripreso subito dopo dal gruppo. A -16\u00a0km dal traguardo, si verifica una caduta nel gruppo principale, con coinvolto anche Tejay van Garderen, capitano della BMC. Sull'ultima salita provano ad uscire dal gruppo Greg Van Avermaet e Peter Sagan, che per\u00f2 vedono esaurire la loro azione a 2\u00a0km dall'arrivo. Si arriva quindi ad uno sprint ristretto che vede il successo al fotofinish di Matteo Trentin su Peter Sagan per 1,5\u00a0cm. In classifica generale Van Garderen paga 1'03\" agli altri uomini di classifica.\n8\u00aa tappa.\nLa tappa prevede 3 Gran premi della montagna, tutti concentrati nel finale. La tappa vede sviluppare una fuga di cinque corridori, Sylvain Chavanel, Niki Terpstra, Simon Yates, Adrien Petit e Blel Kadri. Riescono ad arrivare ad avere 11' di vantaggio, ma dietro la Tinkoff-Saxo di Alberto Contador inizia a tirare per diminuire il distacco. Davanti Kadri se ne va sul primo GPM, mettendo tra s\u00e9 e Chavanel un buon margine di tempo. Ai piedi dell'ultima salita, Kadri ha circa 3' di vantaggio sul gruppo, dove la Tinkoff forza l'andatura per preparare l'attacco a Contador, che avviene a 1,3\u00a0km dall'arrivo. All'attacco di Contador risponde solo la maglia gialla Vincenzo Nibali. Kadri, conserva un margine superiore ai 2' che gli consente di vincere la tappa in solitaria. Secondo arriva Contador il quale allo sprint guadagna solo 3\" su Nibali, che mantiene la maglia gialla. In classifica il compagno di Nibali, Jakob Fuglsang, rimane attardato di circa 1'40\", mentre Peter Sagan esce completamente di classifica.\n9\u00aa tappa.\nLa 9\u00aa tappa ben si presta alle fughe da lontano, visti i 6 GPM che rendono molto difficile controllare la corsa. Infatti al km 20 vanno in fuga Alessandro De Marchi e il campione del mondo a cronometro Tony Martin, seguiti da un drappello di contrattaccanti di 22 unit\u00e0, tra cui spiccano i nomi di Fabian Cancellara, Joaquim Rodr\u00edguez e Tony Gallopin che per\u00f2 non riescono a riportarsi sui 2 al comando. Sulla penultima salita di giornata, Le Markstein, Martin stacca il compagno di fuga aumentando il vantaggio sul gruppo dei contrattaccanti. Il tedesco va poi a vincere sul traguardo di Mulhouse in solitaria, dopo 150\u00a0km di fuga, 60 dei quali percorsi da solo. Il gruppetto al suo inseguimento arriva con un ritardo di 2'45\", e viene regolato in volata dallo svizzero Cancellara sul belga Greg Van Avermaet. Il gruppo della maglia gialla Vincenzo Nibali giunge al traguardo con 7'46\" di ritardo, distacco che non consente all'italiano di mantenere la maglia gialla, che passa sulle spalle del francese Gallopin.\n10\u00aa tappa.\nLa 10\u00aa tappa \u00e8 una delle pi\u00f9 dure della grande Boucle: sono previsti sette GPM, di cui quattro di prima categoria, due di seconda e uno di terza. Poco dopo la partenza, che ha luogo a Mulhouse, si staccano dal gruppo dieci corridori, tra cui Tony Martin, detentore della maglia a pois e vincitore della 9\u00aa tappa, Micha\u0142 Kwiatkowski, maglia bianca, Joaquim Rodr\u00edguez e Giovanni Visconti. A 98\u00a0km dall'arrivo, uno dei favoriti per la vittoria finale, Alberto Contador, cade in discesa. Resta fermo 4 minuti prima di ripartire, con una vistosa fasciatura al ginocchio destro. Percorre altri 17\u00a0km prima di scendere di bici e ritirarsi; verr\u00e0 in seguito riscontrata una frattura alla tibia. Dopo il ritiro del campione spagnolo, l'Astana di Vincenzo Nibali prende in mano la situazione e si porta in testa al gruppo degli inseguitori. Rimane invece nelle ultime posizioni del gruppo la maglia gialla Tony Gallopin.\nSul Col des Chevr\u00e8res Rodr\u00edguez stacca i compagni di fuga, per poi essere ripreso in discesa da Kwiatkowski e da altri inseguitori. Sulle prima rampe che portano al traguardo de La Planche des Belles Filles, lo spagnolo stacca nuovamente il giovane polacco, mentre il gruppo dei migliori inizia l'ascesa finale con 1'15\" di ritardo. A 2,8\u00a0km dal traguardo Nibali, fino a quel momento aiutato dai compagni Michele Scarponi e Jakob Fuglsang, scatta, superando gli inseguitori di Rodr\u00edguez; a 1,3\u00a0km dal traguardo l'italiano raggiunge lo spagnolo, staccandolo a 1\u00a0km dalla vetta e andando vincere in solitaria la tappa, precedendo il giovane francese Thibaut Pinot di 15\" e lo spagnolo Alejandro Valverde di 20\". La maglia gialla Tony Gallopin, che si era staccato dal gruppo durante le rampe del Col des Chevr\u00e8res, chiude con 4'46\" di ritardo dall'italiano, che riconquista il simbolo del primato con pi\u00f9 di 2 minuti di vantaggio sui rivali.\n13\u00aa tappa.\nNel giorno dell'anniversario della nascita di Gino Bartali e della morte di Fabio Casartelli, la tredicesima tappa della Grande Boucle si corre sulle Alpi, con arrivo in salita sulla stazione sciistica di Chamrousse. La tappa viene corsa all'insegna del caldo, con Daniel Navarro e Janier Acevedo che si ritirano dopo pochi chilometri. Ad andare in fuga \u00e8 un gruppo di ciclisti comprendente tra gli altri gli italiani Daniel Oss, Giovanni Visconti e Alessandro De Marchi, il quale rimane in testa alla corsa fino al 175\u00ba km, a -12\u00a0km dal traguardo. Nell'ultima salita, nel gruppo degli inseguitori, i corridori della Movistar e della FDJ.fr aumentano il ritmo, raggiungendo l'italiano. Dal gruppo si stacca Richie Porte, che, sotto il caldo afoso, non riesce a sostenere il ritmo degli altri ciclisti. Quando Alejandro Valverde si accorge che Porte non fa parte pi\u00f9 del gruppo, allunga, e si porta dietro solo la maglia gialla Vincenzo Nibali e il francese Thibaut Pinot. A 6,7\u00a0km dall'arrivo, Nibali scatta lasciando sul posto Valverde e Pinot, raggiungendo Rafa\u0142 Majka e Leopold K\u00f6nig, che si erano avvantaggiati in precedenza. A 3\u00a0km dalla vetta di Chamrousse, Nibali accelera ancora una volta, togliendosi di ruota il polacco e il ceco, avviandosi verso la vittoria di tappa in solitaria. Nibali vince con 10\" su Majka e 11\" su K\u00f6nig. Valverde perde 50 secondi, cos\u00ec come Pinot, mentre Porte pi\u00f9 di 8', uscendo cos\u00ec di classifica..\n14\u00aa tappa.\nLa quattordicesima tappa \u00e8 la seconda e ultima in programma sulle Alpi con arrivo in salita nel villaggio di Risoul dopo le scalate del Col du Lautaret e del Col D'Izoard. Il primo gruppo ad andare in fuga \u00e8 composto da 17 atleti, tra cui Peter Sagan, Rafa\u0142 Majka, Alessandro De Marchi, Joaquim Rodr\u00edguez, Nicolas Roche, Geraint Thomas e Christophe Riblon; dietro, nel gruppo maglia gialla, l'Astana detta l'andatura. Sulle rampe dell'Izoard, a 62\u00a0km dall'arrivo, si stacca Sagan ripreso dagli inseguitori 12\u00a0km dopo. Nella discesa dopo lo scollinamento, la coppia della AG2R La Mondiale, P\u00e9raud e Bardet, prova ad allungare in discesa, ma Vincenzo Nibali, aiutato da Jakob Fuglsang, si mantiene a ruota. Il gruppo alla fine della discesa \u00e8 frazionato ma si ricompone subito dopo. Subito dopo l'inizio della salita finale che porta al traguardo di Risoul nel gruppo degli inseguitori De Marchi prova a scattare; Serpa lo segue a ruota, con Majka e Rodr\u00edguez pi\u00f9 indietro. Nel frattempo, nel gruppo maglia gialla, prevale la stanchezza; ne approfitta Nibali, che scatta, portandosi dietro il solo P\u00e9raud. Intanto davanti Majka raggiunge De Marchi (che aveva staccato Serpa) e lo lascia sul posto, involandosi da solo verso la vittoria. Dietro, Nibali e P\u00e9raud raggiungono e staccano De Marchi e Rodr\u00edguez, mentre pi\u00f9 indietro il secondo in classifica Alejandro Valverde cede e non mantiene il ritmo di Bardet, Pinot, van Garderen e Fr\u00e4nk Schleck. Majka vince cos\u00ec la tappa, con 24\" di vantaggio su Nibali e 26\" su P\u00e9raud. Valverde arriva a 1'24\" dal polacco, perdendo cos\u00ec 1 minuto da Nibali e rischiando di perdere la seconda posizione, che mantiene per soli 13\" su Bardet. Nibali si ritrova cos\u00ec a 7 tappe dal termine con 4'37\" di vantaggio sullo spagnolo secondo in classifica.\n15\u00aa tappa.\nIn una delle tappe pi\u00f9 lunghe del Tour, \u00e8 previsto un arrivo in volata, dopo 222\u00a0km. Al km 6 vanno in fuga Martin Elmiger e Jack Bauer, riuscendo a guadagnare un massimo vantaggio di 8'30\"; a quel punto le squadre dei velocisti iniziano a tirare per riprendere i fuggitivi, che complice la pioggia, riescono a mantenere un buon margine di vantaggio che li consente di arrivare all'ultimo km con ancora 13\" di vantaggio. Ai meno 350 parte Elmiger che prova ad anticipare il ritorno del gruppo, ma viene superato da Bauer che rimane in testa fino a 65\u00a0m dal traguardo, prima di essere superato da Alexander Kristoff, che vince cos\u00ec la tappa. Bauer arriva 10\u00ba tagliando il traguardo in lacrime.\n16\u00aa tappa.\nNella prima tappa pirenaica sono previsti cinque GPM, con arrivo in discesa a Bagn\u00e8res-de-Luchon. Dopo alcuni timidi tentativi di fuga, K\u00e9vin R\u00e9za e Anthony Delaplace si staccano dal gruppo, seguiti da altri tre corridori; poi ne arrivano altri sette, e il gruppo dei dodici fuggitivi si porta ad un minuto di vantaggio dal gruppo maglia gialla, che per\u00f2 recupera e -165\u00a0km dal traguardo riassorbe i fuggitivi. Pochi secondi dopo, un gruppo di 21 ciclisti si stacca e va di nuovo in fuga, raggiungendo il massimo margine di vantaggio a 40\u00a0km dall'arrivo, con 12'40'\". Nel gruppo maglia gialla, l'Astana controlla e non si preoccupa di inseguire i fuggitivi, tutti con un largo ritardo in classifica generale da Vincenzo Nibali. A 30km dall'arrivo, si staccano diversi fuggitivi dal gruppo di testa e, nel gruppo maglia gialla, arriva il Movistar Team a dettare l'andatura, molto pi\u00f9 intensa rispetto a quella imposta dall'Astana; si staccano cos\u00ec molti corridori dal gruppo, tra cui Richie Porte. Nel gruppo di testa si staccano sempre pi\u00f9 ciclisti, fin quando, a 24 km dal traguardo rimangono in tre: Thomas Voeckler, Jos\u00e9 Serpa e Michael Rogers. A 22 km dall'arrivo, Thibaut Pinot scatta, seguito a ruota da Alejandro Valverde, Nibali e Jean-Christophe P\u00e9raud. Romain Bardet non riesce a mantenere il ritmo dei quattro e si stacca. Tejay van Garderen si era gi\u00e0 staccato pochi minuti prima. Nei pressi dell'ultimo GPM, Valverde si stacca e rimangono solo Pinot e, poco pi\u00f9 indietro Vincenzo Nibali che, in discesa, viene ostacolato da un'auto degli organizzatori. Nel gruppo di testa, i fuggitivi diventano cinque, per i recuperi di Cyril Gautier e Vasil' Kiryenka. A 4 km dall'arrivo, Valverde rientra su Nibali e Pinot; contemporaneamente, nel gruppo di testa, Rogers scatta in discesa e lascia sul posto i quattro compagni di fuga, andando a vincere in solitaria la tappa pi\u00f9 lunga della \"Grande Boucle\". Nibali arriva con 8'34'\" di ritardo, in compagnia di Valverde, Pinot, P\u00e9raud e Leopold K\u00f6nig, che aveva recuperato negli ultimi 300 metri. Bardet arriva con 2'10\" dal gruppo maglia gialla, perdendo quindi la maglia bianca a favore di Thibaut Pinot.\n18\u00aa tappa.\nLa 18\u00aa tappa, l'ultima di montagna, \u00e8 caratterizzata da due scalate: il Colle del Tourmalet e l'Hautacam, dove \u00e8 previsto l'arrivo. Alla partenza da Pau cominciano i primi scatti, con un gruppo di 21 corridori che va in fuga. Alle pendici del Tourmalet, cominciano a perdere contatto i velocisti dal gruppo maglia gialla. Nel gruppo di testa, Sylvain Chavanel prova a scattare, seguito, e successivamente superato, da Mikel Nieve e Blel Kadri. Nel gruppo maglia gialla, a tirare sono gli uomini dell'Astana. Nella discesa del Tourmalet, dal gruppo della maglia gialla prova a scattare Alejandro Valverde, ma viene ripreso pochi chilometri dopo dal gruppo. Nel frattempo, lo spagnolo della Movistar, Jos\u00e9 Joaqu\u00edn Rojas, viene squalificato dalla giuria per traino. A 12\u00a0km dall'arrivo, Kadri si stacca e lascia Nieve da solo in testa. Solo 2\u00a0km dopo, Chris Horner scatta nel gruppo maglia gialla, seguito solo da Vincenzo Nibali, che lo supera e lo lascia sul posto. In tre chilometri il messinese raggiunge e supera Nieve e s'invola in solitaria verso la sua quarta vittoria di tappa nella \"Grande Boucle\". Nel frattempo, nel gruppo degli uomini di classifica, scattano Thibaut Pinot e Tejay van Garderen, lasciando Valverde da solo. Pinot arriva sul traguardo con 1'10\" di ritardo, Rafa\u0142 Majka con 1'12\", Jean-Christophe P\u00e9raud con 1'15\". Valverde arriva con un ritardo di 1'59\", perdendo il secondo posto in classifica generale e scivolando al quarto, dietro Pinot (che ha un ritardo di 7'10\" da Nibali) e P\u00e9raud (7'23\" di ritardo).\n19\u00aa tappa.\nPenultima tappa per velocisti prima della cronometro che definir\u00e0 la classifica. Anche questa tappa \u00e8 funestata dal maltempo, soprattutto negli ultimi 20\u00a0km, dove i ciclisti corrono sotto un vero e proprio nubifragio. A 14\u00a0km dalla conclusione, sull'unica salita di giornata, il favorito Marcel Kittel si stacca dal gruppo, mentre tutti gli altri velocisti tengono le ruote. A -10\u00a0km dall'arrivo attacca il lituano Ram\u016bnas Navardauskas, che fa valere le sue buone caratteristiche di passista per guadagnare 15\", che gli consentono di trionfare in solitaria sul traguardo di Bergerac. John Degenkolb vince la volata del gruppo. Da segnalare una caduta a 2800\u00a0m dall'arrivo, che coinvolge tra gli altri Romain Bardet, che tuttavia viene accreditato dello stesso tempo degli altri per via della neutralizzazione degli ultimi 3\u00a0km.\n20\u00aa tappa.\nLa penultima tappa della \"Grand Boucle\" \u00e8 una cronometro molto lunga, che serve a definire il podio finale. La tappa viene vinta del campione del mondo delle prove contro il tempo Tony Martin, che domina la prova dall'inizio alla fine, lasciando a 1'39\" il campione olandese a cronometro Tom Dumoulin. Prima della cronometro sul podio del Tour erano presenti in seconda posizione Thibaut Pinot e in terza posizione Jean-Christophe P\u00e9raud, con Alejandro Valverde in quarta posizione. Sulla carta lo spagnolo e P\u00e9raud erano superiori a Pinot, che tuttavia con una buona prova riesce a difendere il podio, seppur scalando in terza posizione superato dall'altro francese. Valverde infatti \u00e8 autore di una pessima prova, e rimane quarto. La maglia gialla Vincenzo Nibali, che all'inizio della crono poteva gi\u00e0 contare si un vantaggio di oltre 7' sul secondo, \u00e8 autore di una buona prova e si piazza in quarta posizione, incrementando ulteriormente il vantaggio sui rivali. Nella lotta per il quinto posto della generale la spunta invece Tejay van Garderen, che riesce a recuperare lo svantaggio su Romain Bardet che perde la 5\u00aa posizione per 2\".\n21\u00aa tappa.\nL'ultima tappa del Tour de France 2014 \u00e8 stata per tutta la prima parte fino al primo arrivo sugli Champs-\u00c9lys\u00e9es una celebrazione della vittoria di Vincenzo Nibali e di tutti i detentori delle maglie. Thibaut Pinot detiene la \"Maglia bianca\", che riguarda i giovani, Rafa\u0142 Majka posside la \"Maglia a pois\" quella per i migliori scalatori e Peter Sagan che ha vinto per la terza volta la \"Maglia verde\" della classifica a punti. Subito dopo il primo dei nove passaggi negli Champs \u00c9lys\u00e9es, prova ad attaccare Sylvain Chavanel, seguito a ruota dal gruppo. A 36,5\u00a0km dall'arrivo cade il secondo della classifica generale Jean-Christophe P\u00e9raud, che per\u00f2 si rialza e rientra in gruppo. Nel frattempo, Chavanel viene ripreso dal gruppo ed iniziano alcuni timidi scatti. A staccarsi e tentare la fuga sono quattro corridori: Richie Porte, Michael M\u00f8rk\u00f8v, Jos\u00e9 Serpa e Armindo Fonseca, il quale tenta di staccarsi dal gruppetto di testa. A 12,4\u00a0km dall'arrivo Porte prova ad allungare sui compagni di fuga, ma viene ripreso poco dopo. L'ultimo a tentare l'attacco \u00e8 l'australiano Clarke, a 3,8\u00a0km dal traguardo. Il gruppo per\u00f2, guidato dalla Team Giant-Shimano, riesce a recuperare e a vincere \u00e8 il tedesco Marcel Kittel, che in volata batte Alexander Kristoff e Ram\u016bnas Navardauskas."}
{"id": "4721376", "revid": "767487", "url": "https://it.wikipedia.org/wiki?curid=4721376", "title": "Giovanni Rossi (dirigente sportivo)", "text": "Caratteristiche tecniche.\nEra un centravanti abile nel gioco aereo, grazie alla propria stazza fisica. Non particolarmente prolifico, prediligeva giocare al servizio dei compagni d'attacco.\nCarriera.\nGiocatore.\nCresciuto nelle giovanili della Carrarese, milita per diverse stagioni nei campionati dilettantistici tra Liguria e Toscana con Ceparana e Viareggio prima di affermarsi con la maglia della Sarzanese, con cui realizza 27 reti in due stagioni ottenendo la promozione in Serie C2 nel 1987.\nSi trasferisce quindi all': disputa la Coppa Italia e la prima parte del campionato, e nel mercato autunnale passa all'Ospitaletto, sempre in Serie C2, a seguito di problemi di convivenza tattica con il compagno d'attacco Marescalco. Milita poi nel Suzzara e nel , mantenendosi su basse medie realizzative.\nNel 1991 viene acquistato dal Fiorenzuola, seguendo Pierluigi Busatta che era stato il suo allenatore nel Suzzara e nel Ravenna. Dopo una prima stagione negativa, con 2 reti in 21 partite, nel campionato 1992-1993 va a segno 14 volte, contribuendo alla promozione dei valdardesi in Serie C1. Viene riconfermato, nonostante numerose richieste, anche nella stagione successiva, nella quale realizza 6 reti all'esordio in terza serie.\nNel 1994 passa al , neopromosso in Serie B e allenato da Marco Tardelli. Schierato regolarmente da titolare, mette a segni 5 reti in 31 partite, non sufficienti ad evitare la retrocessione dei lariani. Riconfermato all'inizio della stagione successiva, fa poi ritorno all'Alessandria, dapprima in prestito e poi a titolo definitivo, offrendo un rendimento inferiore alle attese. Nelle stagioni seguenti cambia casacca ogni anno, militando nella (con cui ottiene la promozione in Serie C1), nella Carrarese, nell'Atletico Catania e, da gennaio 1999, nel , a seguito di uno scambio con Francesco Pannitteri. Sullo Stretto rimane per un campionato e mezzo conquistando la terza promozione in Serie C1 della carriera.\nDopo un'annata nel , chiude la carriera con un biennio all'Aglianese: realizza 10 reti nella stagione 2001-2002, portando i toscani alla promozione in Serie C2, e viene riconfermato anche per la stagione 2002-2003, l'ultima della sua carriera da calciatore.\nHa totalizzato 31 presenze in Serie B, tutte con la maglia del Como.\nDirigente.\nDopo il ritiro, rimane all'Aglianese ricoprendo il doppio incarico di direttore sportivo e team manager per la stagione 2003-2004. L'anno successivo passa al , come direttore sportivo, prima di rientrare ad Agliana nella seconda parte della stagione 2005-2006.\nNel 2006 viene assunto dal , militante in Serie C2, sempre con le mansioni di direttore sportivo. Rimane nel ruolo per quattro anni, nei quali la compagine neroverde approda per la prima volta nella sua storia in Serie B. Al termine del campionato 2009-2010 passa alla Juventus, con l'incarico di responsabile e direttore sportivo delle squadre giovanili.\nNell'estate 2013 torna al Sassuolo, nel frattempo promosso in Serie A, di nuovo come direttore sportivo. Vi rimane fino al 2017, quando passa con la stessa mansione al . Viene esonerato il 9 aprile 2018."}
{"id": "4721377", "revid": "110157", "url": "https://it.wikipedia.org/wiki?curid=4721377", "title": "Zotico (nome)", "text": "Origine e diffusione.\nRisale, tramite il latino \"Zoticus\", al greco antico \u0396\u03c9\u03c4\u03b9\u03ba\u03bf\u03c2 (\"Zotikos\"); \u00e8 basato su \u03b6\u03c9\u03c4\u03b9\u03ba\u03bf\u03c2 (\"zotikos\"), che vuol dire \"pieno di vita\", \"vivificante\" (da una radice comune anche ai nomi Zosimo, Zoilo e Zoe), ed ha quindi significato analogo al nome Vitale.\nIl nome, in italiano, coincide con il termine \"zotico\", che significa \"villano\", \"rozzo\", \"ignorante\", \"sgarbato\" (dall'etimologia dibattuta, forse correlabile a questo stesso nome o forse legato al termine \"idiota\").\nOnomastico.\nIl nome venne portato da svariati tra i primi santi, e l'onomastico pu\u00f2 essere festeggiato in una qualsiasi di queste date:"}
{"id": "4721378", "revid": "599013", "url": "https://it.wikipedia.org/wiki?curid=4721378", "title": "Collegio Castiglioni-Brugnatelli", "text": "Il Collegio Castiglioni pu\u00f2 essere considerato il pi\u00f9 antico collegio universitario di Pavia, tenendo conto per\u00f2 di una grande differenza rispetto alle origini: oggi \u00e8 un collegio femminile. Allora ospitava studenti sia ecclesiastici sia laici, di varie nazionalit\u00e0 europee.\nFondato nel 1429 con larghezza di mezzi dal cardinale Branda Castiglioni, il protettore di Masolino da Panicale, col nome di \"Collegio Sant'Agostino\", ma noto come \"Collegio Castiglioni\", rimase aperto fino al 1803.\nOggi sorge al suo posto il Collegio Castiglioni Brugnatelli, collegio pubblico dell'EDISU (ente per il diritto allo studio dell'Universit\u00e0 di Pavia). Esso mantiene il vecchio stemma gi\u00e0 di Branda con il leone rampante che sostiene con la zampa destra un castello.\nIl nuovo collegio non \u00e8 pi\u00f9 maschile ed \u00e8 destinato a fornire la tranquillit\u00e0 necessaria e i migliori strumenti di studio a studentesse meritevoli per capacit\u00e0 e impegno, che vogliano raggiungere la laurea in qualunque facolt\u00e0 presente all'Universit\u00e0 di Pavia.\nIl quadro storico e le motivazioni del fondatore nell'ambito di una cultura \"europea\".\nFra Medioevo e Rinascimento numerosi collegi, prevalentemente di fondazione ecclesiastica, costellavano l'Europa centro-occidentale. Destinati ad accogliere un numero considerevole di alunni, ebbero rapporti vicendevoli pi\u00f9 o meno diretti. Creati con larghi mezzi, erano organizzazioni complesse, che dovevano soddisfare varie esigenze, non ultime quelle economiche e si proponevano di unire lo studio come valiore etico alla vita civile. I fondatori, spesso grandi dignitari ecclesiastici (vedasi Egidio Albornoz a Bologna tra il 1365 e il 1367, lo stesso cardinale Branda, il papa Pio V e Carlo Borromeo (con l'aiuto dello zio Pio IV), fondatori durante la Controriforma rispettivamente del Collegio Ghislieri (1567) e del Collegio Borromeo (1561) a Pavia), per evitare errori, fecero tesoro dell'altrui esperienza, fatta sia in ambito conventuale sia universitario. Da qui le analogie fra le istituzioni ecclesiastiche e quelle laiche che influirono grandemente sulla societ\u00e0, la cultura, la formazione dei giovani nell'Europa del tempo.\nIl cardinale Branda Castiglioni aveva compiuto a Pavia gli studi di diritto e vi aveva insegnato diritto canonico. Seguendo l'uso dell'epoca, fond\u00f2 per l'appunto a Pavia un collegio, proponendosi, \"ad fidei dilatationem, eruditionem simplicium, illuminationem mentium et illustrationem intellectuum\", di venire incontro alle necessit\u00e0 di alunni, laici ed ecclesiastici, capaci e bisognosi, che volessero proseguire gli studi in qualunque facolt\u00e0 presente a Pavia, e cio\u00e8 Arti, Teologia, Medicina, Diritto (utriusque iuris).\nLo studio universitario, nelle intenzioni del fondatore, doveva dare molti frutti di dottrina \"ad divini nominis laudem, ortodoxe fidei propagationem et reipublicae utilitatem\". Esso contribuiva in effetti alla formazione della classe dirigente dell'epoca, in ambito sia laico sia ecclesiastico (teologia, diritto canonico e civile), in omaggio a un ideale di vita attivo, ispirato a criteri morali, come perseguiva Branda.\nAnche nel Collegio Castiglioni numerosi furono gli studenti destinati a diventare persone importanti: valga per tutti l'esempio del futuro cardinale Domenico Toschi, o Tosco (Tuscus), che ne fu anche rettore \"pro tempore\".\nLa fondazione del Collegio.\nIl cardinale Branda non costru\u00ec un edificio apposito, ma assegn\u00f2 al collegio due case, donate nel 1419 alla famiglia Castiglioni da papa Martino V, nel luogo in cui ora sorge il \"Collegio Castiglioni Brugnatelli\": una zona tranquilla, vicina all'Universit\u00e0 e quindi adatta agli studi, nell'allora parrocchia della chiesa di Santa Maria alle Pertiche (\"Perticha\" nei documenti). Le case dovevano ospitare ventiquattro studenti, sei dei quali di provenienza non italiana. Questo sta a dimostrare il carattere di fondo unitario della cultura europea e della civilt\u00e0, quale si andava elaborando nell'Europa di allora anche, o forse soprattutto, per merito delle istituzioni ecclesiastiche e universitarie, visto che gli studenti provenivano da Francia, Spagna, Ungheria, oltre che dall'Italia settentrionale, data la collocazione geografica del Collegio. \nBranda dot\u00f2 la nuova istituzione di un numero considerevole di rendite e di beni, da lui appositamente acquistati, o ereditati da qualche personaggio importante, oppure provenienti, per concessione del papa Martino V, dal convento di Sant'Apollinare di cui per l'appunto Branda era abate commendatario. Su tutti i territori il Collegio godeva di diritti di carattere feudale concessi a Branda dall'imperatore Sigismondo il 6 gennaio 1434.\nNel 1429 il cardinale Castiglioni ottenne l'approvazione papale da Martino V e redasse i primi statuti, molto analitici (sessantasei articoli), riservando a s\u00e9 stesso e al cardinal Giuliano Cesarini il potere di modificarli. Una prima modifica, sia pure ridotta, che accentuava gli elementi religiosi presenti negli statuti stessi, fu attuata gi\u00e0 nel 1437, con la supervisione del nipote di Branda, Zanone Castiglioni (o Zenone), che fu vescovo di Lisieux e poi di Bayeux.\nI privilegi.\nIl collegio ottenne privilegi dai papi Martino V ed Eugenio IV, dall'imperatore Sigismondo e dal vescovo di Pavia, in particolare l'esenzione dalle tasse, anche quelle per la laurea dei collegiali. L'istituzione presso il collegio da parte di Branda (\"ut ipsum collegium fons scientiarum fieret irriguus\") di una cattedra di teologia, a imitazione di quella del Collegio di Spagna di Bologna, venne fortemente osteggiata dall'Universit\u00e0 di Pavia. Sebbene patrocinato dalle autorit\u00e0 ecclesiastiche, probabilmente tale insegnamento non entr\u00f2 mai in funzione proprio per l'opposizione dell'Universit\u00e0, che ne riceveva un danno di immagine.\nL'autogoverno.\nSecondo lo statuto, in analogia allo \"\"Studium Generale\" (e cio\u00e8 all'Universit\u00e0), il Collegio era dotato di autogoverno: teniamo presente che gli studenti erano spesso uomini fatti e potevano avere anche pi\u00f9 di trent'anni, soprattutto se studenti di teologia. Riuniti in assemblea eleggevano al loro interno il rettore e i tre consiglieri, che avevano il compito di amministrare la giustizia sui compagni e sui livellari del collegio. Con l'aiuto di un \"negotiorum gestor\"\" essi si occupavano anche di amministrare i beni mobili e immobili del collegio. Il controllo sull'operato del rettore \"pro tempore\" spettava al vescovo di Pavia e al patrono del Collegio, appartenente, per statuto, alla famiglia Castiglioni.\nLe dotazioni e la cappella.\nIl cardinale, oltre che dei beni indispensabili alla sua esistenza, dot\u00f2 la sua fondazione di un refettorio, di un giardino, di una ricca biblioteca e di una cappella, che fu poi tutta affrescata intorno al 1475 per la munificenza del pronipote del fondatore e suo omonimo, Branda Castiglioni, vescovo di Como. La cappella si trova alla destra dell'ingresso ed \u00e8 facilmente individuabile dall'esterno per il finestrone rotondo che d\u00e0 sulla strada a ovest ed \u00e8 formata da un unico ambiente quadrato.\nDurante il periodo in cui il palazzo fu di propriet\u00e0 dei Brugnatelli, la cappella fu adibita a casa del custode e l'ambiente fu ribassato a un'altezza poco superiore a quella della porta d'ingresso.\nVi lavorarono pittori di gusto lombardo fra cui Bonifacio Bembo, che nel 1477 risulta aver alloggiato in case del Collegio o vicine al Collegio nella zona di Santa Maria in Pertica, con Zanetto Bugatto, Costantino da Vaprio e Giacomino Vismara, e forse vi lavor\u00f2 lo stesso Vincenzo Foppa che sopravvisse fino al 1515. Essi allora a Pavia e a Milano erano al servizio della corte. Fecero certamente i disegni preparatori, se non per intero i dipinti, che sono comunque degni di nota.\nL'interno e gli affreschi della cappella.\nIl soffitto ha una volta a crociera. Sulle quattro vele, su sfondo rosso, sono dipinti degli oculi con i simboli degli evangelisti (l'aquila di San Giovanni in uno) e bei motivi naturalistici di frutti, fogliame e nodi sui costoloni e sulle vele. L'Angelo, simbolo di San Matteo, presenta qualche analogia, specie nell'abito, con la Vergine Annunciata del'affresco parietale della stessa cappella, facendo supporre la mano di Bonifacio Bembo. \nSulla parete Sud, in un paesaggio primaverile, agreste e montuoso, esce dalle mura di una citt\u00e0 sullo sfondo di destra una lunga e movimentata cavalcata di nobili personaggi, rappresentata prospetticamente in ampie curve intorno al monte situato nel centro dell'affresco. In primo piano, nella parte inferiore destra, si trova la capanna con i Magi in visita al Bambino. I due cavalieri in primo piano, ben evidenziati e distinguibili, hanno forse a che fare con la famiglia committente .\nNella parete Ovest, in un paesaggio agreste con le pecore, rimane una parte dell\"Annuncio ai pastori\", con bell'immagine di due personaggi in abito elegante in primo piano. \nTutti gli affreschi, purtroppo in parte danneggiati, hanno motivi naturalistici cari sia al gotico internazionale sia al naturalismo lombardo ed al Foppa. Essi, ad esempio nel paesaggio con la ben conservata Resurrezione ed il soldato sdraiato, nella lunetta sulla parete Nord, sono strutturati in modo pi\u00f9 moderno secondo il rinnovamento artistico quattrocentesco allora perseguito da Bonifacio Bembo, che aveva precedentemente affrescato una Resurrezione nella volta della cappella ducale di Milano. Il Cristo, al centro, trionfante domina la scena, poggiando sulla grotta e sul sarcofago, costruiti con una difficile prospettiva diagonale, dato che viene qui combinata la tradizione evangelica antecedente, della grotta con la pietra fatta rotolare via, con quella umanistico-rinascimentale del sarcofago. Cristo regge un lunghissimo stendardo con la Croce rossa pi\u00f9 volte ripetuta, indicando la sua vittoria sulla morte. Ai lati un ampio e movimentato paesaggio, che rappresenta il mondo e la vita rinnovata dal Cristo. Ciascuna delle due parti raffigura un castello o le mura di una citt\u00e0, in una campagna alberata, con delle barche (fiume o lago?). Dominano la scena i colori rosso e verde, in particolare il rosso del cielo. Su di esso si staglia simbolicamente la figura di Cristo, con la muscolatura realisticamente delineata, ma fuori del tempo e senza spazialit\u00e0 prospettica. Ci si chiede se questa sia l'iconografia consueta all'epoca o se ci siano relazioni pi\u00f9 dirette, specie nella posizione del Cristo, con la celeberrima e quasi coeva tavola della Resurrezione di Piero della Francesca. \nNella parte inferiore della parete si vedono i resti di un'Annunciazione, nella parte destra della quale la figura affascinante della Vergine, che arieggia il gotico internazionale ed \u00e8 oggi attribuita con discreta sicurezza al Bembo, \u00e8 quasi interamente conservata. L'\"Annunciata\", inserita in un edificio in prospettiva e riccamente vestita con un sottile abito bianco a rade righe orizzontali rosso-arancio, \u00e8 nobilmente atteggiata. Rappresentata di profilo, si ritrae con il busto, forse sorpresa dall'apparizione improvvisa dell'Angelo, sebbene sia assorta nella lettura. La parte sinistra del dipinto \u00e8 quasi interamente perduta, cos\u00ec come tutta la parte centrale.\nStatuti e modelli di vita in un Collegio del Quattrocento.\nLe prescrizioni.\nIl modello di vita seguito nel Collegio, rigoroso e ispirato a una forte religiosit\u00e0, rimase sostanzialmente anche in seguito quello suggerito dagli Statuti del 1429 e del 1437 sull'esempio delle regole dei conventi e degli altri collegi dell'Europa occidentale. Il fine di Branda era quello di formare delle persone destinate a dare esempio di vita cristiana e a occupare in seguito posizioni chiave sia in campo civile sia religioso. I sessantasei commi, molto analitici, prevedevano tutte le possibili situazioni. Essi erano suddivisi in sezioni, e, dopo la premessa di carattere generale sui fini dell'istituzione, riguardavano il numero degli scolari, la cappella e la frequenza agli uffici religiosi, il modello di vita e i costumi, il comportamento notturno, l'elezione del rettore e dei consiglieri, le punizioni, i privilegi.\nRegole morali e religiose.\nEra prevista la presenza di due cappellani, che erano collegiali e dovevano risiedere in Collegio. La scelta dei candidati, attraverso esame attento, competeva al Vescovo di Pavia e ai priori dei monasteri pavesi degli Eremiti Agostiniani e dei Certosini, i quali dovevano tenere in debito conto i meriti dei prescelti anche in fatto di morale e di religione, oltre che di cultura. I collegiali, che indossavano una divisa di tipo ecclesiastico con un cappuccio di modesta lunghezza, dovevano condurre una vita seria e morigerata, ascoltare la messa e recitare le preghiere ogni giorno nella cappella del Collegio, dovevano confessarsi e comunicarsi, osservare il digiuno un certo numero di volte l'anno. In alcune festivit\u00e0 partecipavano in massa alle cerimonie nelle chiese di Santa Maria in Perticha o di Sant'Apollinare. Proibito era il gioco e vietati i suoni, le danze, i canti mondani. Le festivit\u00e0 religiose erano da solennizzare non solo con le cerimonie speciali che venivano celebrate, ma anche perch\u00e9 a tavola veniva imbandito un vitto migliore del solito per dare importanza all'evento.\nI compiti amministrativi dei collegiali.\nAll'inizio erano gli studenti a recarsi nei feudi del Collegio per riscuotere da ogni focolare domestico una gallina (sgallinazione), o l'equivalente in denaro, come segno di possesso e di diritto competente su tutti i beni esistenti nei comuni di Barona, Calignano e Cura di Strazago (Sterzago). in quell'occasione c'erano dei suonatori e si faceva un po' di baldoria, ma in seguito ci\u00f2 venne impedito e la riscossione pass\u00f2 al patrono o agli amministratori.\nNon solo i dazi, i diritti di ricognizione ma anche le tasse sugli usi pubblici (mulini, fornaci, torchi, forni, pedaggi, traghetti dei fiumi, pesca, strade, ponti, acque) spettavano al Collegio. Nel 1582-86 ad esempio il Collegio, per difendere i suoi diritti, dovette sostenere una causa contro il magistrato di strade, ponti, acque, che a Barona, avendo fatto dei lavori, non riusciva a riscuotere il dovuto dagli abitanti, i quali sostenevano indebita la sua intromissione in una zona in cui valeva la giurisdizione del Collegio.\nGli studi.\nQuanto agli studi, era prevista una frequenza continua alle lezioni e ogni giorno, dopo il pranzo, gli allievi discutevano pubblicamente gli argomenti di studio sia per esercitarsi sia per mettere in comune quanto avessero appreso. Per evitare assenze a queste esercitazioni, venivano addirittura chiuse le porte del Collegio durante quel periodo di tempo. Le assenze dal Collegio dovevano essere ridotte al minimo e le distrazioni di ogni tipo, perfino l'assunzione di cariche all'Universit\u00e0, erano proibite. Il ritiro serale era previsto per tempo, sebbene gli studenti, ad esempio in teologia, finissero con l'avere un bel numero di anni.\nI pasti e la permanenza in Collegio.\nPer evitare la presenza di un numero eccessivo di servitori, era previsto dagli statuti che i collegiali a turno servissero a tavola. In analogia alle regole conventuali essi leggevano durante i pasti le Sacre Scritture. La permanenza in Collegio poteva durare sette anni al massimo, a meno che gli studi fossero prolungati a causa dell'iscrizione a una seconda facolt\u00e0.\nStoria.\nIl Collegio nel Cinquecento.\nIn tanti secoli di storia il Collegio attravers\u00f2 vari periodi di difficolt\u00e0. Per esempio nel Cinquecento durante la prima fase della guerra fra Carlo V e Francesco I, che coinvolse pesantemente Pavia, dove si svolse anche la famosa battaglia di Pavia, il Collegio dovette ospitare studenti spagnoli e tedeschi e fu per qualche periodo addirittura chiuso.\nAnche la peste contribu\u00ec allora al disinteresse dei patroni, sparsi per ogni dove; le autorit\u00e0 di Pavia, per facilitare le cose, diedero in enfiteusi i beni, che fino al quel momento erano stati affittati a breve scadenza secondo il volere espresso del Cardinale. Questo contribu\u00ec fortemente ad accrescere la crisi economica del Collegio, che in seguito non pot\u00e9 pi\u00f9 aumentare gli affitti e trov\u00f2 maggiore difficolt\u00e0 a conservare i propri beni o eventualmente a rientrarne in possesso.\nNel 1533 comunque il Collegio era aperto e nel 1535 ospitava sedici studenti. Nel 1546 vennero anche acquistati da Alessandro Castiglioni i beni di Zerbolate, oggi Zerbol\u00f2, al fine di aumentare la dotazione del Collegio.\nInoltre si facevano sentire problemi morali e disciplinari di vario tipo. Essi spinsero il cardinale Francesco Abbondio Castiglioni a occuparsi del Collegio. Egli riusc\u00ec a migliorarne anche la situazione economica, tanto che nel 1570 gli studenti erano diventati venti, un numero davvero alto, fra i maggiori della sua storia.\nL'istituto del rettorato nel corso del Seicento e la fine dell'autogoverno.\nDel Collegio continu\u00f2 a occuparsi la famiglia Castiglioni, a cui toccava la scelta degli studenti e che comunque dal Collegio traeva prestigio, nella persona dell'arciprete Giulio Castiglioni e del giureconsulto Branda Castiglioni, che redassero nuovi statuti con un sommario a uso degli studenti, affinch\u00e9 fossero pi\u00f9 facilmente consultabili e meglio seguiti.\nGi\u00e0 Alessandro Castiglioni si era occupato anche degli Statuti, che dovevano essere osservati dagli studenti, e ne aveva mutato lo spirito originario di autogoverno: il rettore aveva perso allora i suoi poteri in favore del patrono, come sempre appartenente alla famiglia Castiglioni. Alessandro Castiglioni infatti nel 1622 prefer\u00ec nominare come rettore, al posto di uno studente, una persona di sua fiducia, al fine di migliorare la gestione del Collegio. Questa decisione, in accordo con i tempi, venne convalidata dagli Statuti nuovi del 1640, che pur seguivano ancora la falsariga di quelli del cardinale fondatore e ne mantenevano gli ideali di fondo. Non \u00e8 detto per\u00f2 che in definitiva ci\u00f2 andasse sempre a vantaggio del Collegio, alla cui sopravvivenza gli alunni, peraltro coadiuvati da un amministratore, erano i pi\u00f9 interessati.\nScelta dei rettori e nuovo regolamento.\nQuelle del 1640 sono le \"Regole del Collegio\" date dall'arciprete Giulio Castiglioni. Egli aveva trovato \"quasi del tutto estinti e posti in oblivione\" gli ordinamenti del fondatore, che si erano rivelati utili per \"freno de precipitosi\" e \"stimolo de quodardi (sic) e spensierati\". Purtroppo per\u00f2 il risultato delle \"Regole\" non corrispose alle aspettative, tanto pi\u00f9 che i Rettori, anche se scelti e nominati dai Patroni fra persone adulte ed ecclesiastici talvolta appartenenti alla famiglia Castiglioni, spesso furono persone inaffidabili sia su piano economico sia morale. Uno giunse addirittura a tenere donne di malaffare nelle case del Collegio. Essi diedero un pessimo esempio e trattarono disinvoltamente, per non dire altro, le propriet\u00e0 e gli introiti del Collegio.\nVita interna nel Seicento.\nNelle nuove \"Regole\" del 1640 il soggiorno dei collegiali era ridotto a due periodi: dall'11 novembre al 17 gennaio e dall'inizio della Quaresima al 24 giugno, alla quale data gli studenti, fatti i conteggi e pagata la retta al Rettore, lasciavano il Collegio.\nEssi dovevano confessarsi e comunicarsi una volta al mese, e, visto che il Collegio era stato istituito per i \"poveri gentiluomini\", indossavano una divisa semplice e non pomposa, che era minutamente descritta nei regolamenti. Seguendo l'antica impostazione religiosa, in ogni camera ci doveva essere un'immagine sacra. A scopo di divertimento e di moderata attivit\u00e0 sportiva nelle case del Collegio si poteva giocare, ad esempio alla palla, ma solo sotto l'occhio vigile del Rettore. Erano naturalmente proibiti i giochi d'azzardo, come nei precedenti Statuti.\nAgli studenti era proibito, durante il periodo di studio, uscire \"senza legittima causa\" dal Collegio, e, quando essi si recavano in Universit\u00e0, dovevano rimanere in gruppo per essere meglio controllati. Per ogni disciplina (teologia, diritto, scienze mediche) ricevevano un supporto culturale ai loro studi e seguivano, ogni quindici giorni, le lezioni di qualche Lettore dell'Universit\u00e0, che veniva appositamente in Collegio a questo scopo.\nLe nuove matricole dovevano consegnare al Rettore le armi di difesa che eventualmente possedessero, ed era proibito ai compagni chiedere alcunch\u00e9 ai nuovi arrivati (matricole). I collegiali, seguendo la tradizione di origine feudale, si recavano a nome del Collegio nelle dipendenze dello stesso per ricavarne gli \"appendizii\" (galline o altro in segno di possesso).\nNel corso del Seicento, a somiglianza degli altri collegi di Pavia, anche al Castiglioni nacque un'Accademia a carattere culturale, quella degli \"Oziosi\", che aveva l'insegna del levriero accucciato con lo spiritoso motto \"Otior ut ocyor\" (Me ne sto in ozio per essere poi pi\u00f9 veloce).\nLa decadenza e gli interventi amministrativi del Settecento.\nNel corso del tempo il Collegio ebbe alcuni rettori del tutto incapaci e indegni della carica, cosa che contribu\u00ec a peggiorare la situazione economica. Nel 1770 il conte Carlo di Firmian, occupandosi a nome dell'imperatrice Maria Teresa dell'assetto dell'Universit\u00e0, decise di accorpare al Castiglioni altri due collegi pavesi, il Collegio Griffi e il Collegio Cazzaniga, allo scopo di farli \"risorgere all'antico loro lustro\", regolando meglio le spese e gli introiti e ispirandosi ai nuovi ordinamenti universitari. Gli studenti furono in questo periodo cinque per ogni fondazione, e il trattamento era analogo e simili le spese per la pensione quotidiana.\nLe regole del Settecento.\nRicevevano un vitto molto vario (a pranzo e cena minestra con formaggio a volont\u00e0, carne, un boccale di vino, frutta e formaggio), legna per scaldarsi e un quantitativo di cera per le candele. Una stanza con un camino acceso attendeva, al ritorno dall'Universit\u00e0, gli studenti, che erano invitati a sostarvi per un lungo periodo prima del pranzo. La presenza in collegio era prevista solo durante determinati periodi (erano esclusi ad esempio il carnevale e l'estate) e non pi\u00f9 tutto l'anno, come era alle origini, quando gli studenti giungevano a Pavia da tutta l'Europa occidentale.\nL'annessione al Collegio Ghislieri.\nLa trasformazione non bast\u00f2, perch\u00e9 le spese gravavano in misura maggiore sulle dissestate finanze del Castiglioni, anche per la presenza di servitori, e la situazione, durante il periodo napoleonico, divenne insostenibile. Il Vicepresidente della Repubblica Italiana stabil\u00ec allora con un decreto la concentrazione del Castiglioni nel Collegio Nazionale, ex Collegio Ghislieri, a partire dal 1\u00ba luglio 1804. Gli studenti, che godevano di un trattamento uguale a quello del Ghislieri e dovevano osservarne i regolamenti, non superarono mai il numero di quattro. Essi per un certo periodo potevano godere di un sussidio, che facilitava loro la vita e gli studi.\nIl progetto di Plinio Fraccaro e la fondazione del Castiglioni Brugnatelli.\nL'edificio del Castiglioni, venduto nel 1805, divenne possesso della famiglia Brugnatelli, e pi\u00f9 tardi, per lascito di Luigi Brugnatelli, pass\u00f2 al Comune di Pavia ed infine all'Universit\u00e0, con la clausola di adibirlo a convitto per le studentesse. Il Rettore Magnifico prof. Plinio Fraccaro voleva dotare l'Universit\u00e0 di collegi condotti dagli organismi universitari, affinch\u00e9 nel periodo postbellico venisse facilitato lo sviluppo culturale e sociale di Pavia, dell'Universit\u00e0 e dell'Italia stessa. Del resto il recente sviluppo universitario di Milano rischiava di mettere in difficolt\u00e0 la pi\u00f9 periferica Pavia.\nPer merito di Fraccaro venne istituito per la prima volta a Pavia un collegio laico universitario femminile, il \"Collegio Castiglioni Brugnatelli\". Esso si affianc\u00f2 al Collegio Cairoli, che era stato creato dall'amministrazione austriaca e venne riaperto nel 1948 durante la gestione Fraccaro, e agli altri collegi maschili preesistenti, di cui gi\u00e0 da secoli Pavia era dotata.\nFraccaro, oltre a cercare finanziamenti, dovette combattere una vera e propria lotta contro l'autorit\u00e0 politica e le concezioni arretrate del tempo, che rendevano difficile alle ragazze l'accesso all'Universit\u00e0 e prescrivevano che, se erano fuori casa, esse dovessero eventualmente abitare in collegi religiosi. Le concezioni meritocratiche di Fraccaro, la sua difesa dell'autonomia e della laicit\u00e0 della scuola, \"la crescita costante della popolazione studentesca femminile, che aveva superato le 1200 unit\u00e0 su 4000 iscritti nell'Ateneo Ticinese gi\u00e0 nell'anno accademico 1947/48, nonch\u00e9 la cessione al Comune\" del palazzo Brugnatelli convinsero il Rettore Magnifico che i tempi per realizzare il suo progetto erano ormai maturi ed egli volle procedere all'edificazione ed all'apertura di questo prima ancora della redazione di un regolamento della nuova struttura. Esso, secondo Fraccaro, che aveva fretta di vedere realizzato il suo progetto, poteva attendere e doveva anzi essere elaborato in seguito, dopo che si fossero presentati i primi problemi, affinch\u00e9 questi venissero affrontati e risolti.\nSfruttando l'ampio giardino, in parte preservato a tutt'oggi (giardino con la magnolia), fu eretto uno spazioso edificio a forma di T, che si affaccia sulla piazza del Collegio Ghislieri, ed \u00e8 collegato alle case pi\u00f9 antiche, medioevali e settecentesche, strutture necessarie ad un'entit\u00e0 di tal fatta. Il compito fu affidato all'arch. Emilio Aschieri. Il nuovo edificio contiene un ampio salone, il refettorio, un atrio ed uno scalone che conducono alle numerose camere singole ed ai servizi comuni, per lo pi\u00f9 siti al termine dei corridoi.\nLa costruzione fu particolarmente curata, perch\u00e9 l'ambiente degli studi doveva essere, secondo Fraccaro, non solo tranquillo e dignitoso, ma anche tutto sommato elegante, al fine di favorire l'impegno degli studenti convincendoli dell'importanza della loro attivit\u00e0 e del privilegio di cui godevano in quanto collegiali.\nIl progetto di Fraccaro non solo consgu\u00ec il successo, ma divenne poi esempio da seguire, tanto che gli stessi collegi tradizionali Borromeo e Ghislieri aprirono delle sezioni femminili.\nL'evoluzione successiva.\nIl Collegio, di cui era rettrice Enrica Malcovati, ex alunna di Fraccaro e allora insegnante di Letteratura Latina all'Universit\u00e0 di Pavia e preside della Facolt\u00e0 di Lettere e Filosofia, era molto selettivo e venne aperto nell'anno accademico 1954-55, per ospitare, in posti in parte gratuiti e in parte a pagamento, insieme a talune borsiste straniere, un centinaio di studentesse provenienti da ogni regione d'Italia, scelte in base al merito. Per mantenere il posto queste dovevano mantenere una media di almeno 27/30, non accettare voti al di sotto del 24, superando nella sessione estiva la maggior parte degli esami previsti dall'ordinamento dell'Universit\u00e0 e tutti gli altri entro la sessione autunnale, facendoli poi registrare nella segreteria. Dovevano inoltre osservare un orario sia per i pasti sia per il rientro serale. Nell'estate era naturalmente prevista una chiusura.\nPer iniziativa della prof. Malcovati, che nel 1965 ne redasse il primo regolamento, nel 1970 il Collegio fu ampliato con un altro edificio attiguo e ospita ora centosessanta studentesse universitarie oltre a otto borsiste. Esso \u00e8 dotato delle strutture e degli strumenti pi\u00f9 moderni, tecnologici e no, utili in funzione degli studi."}
{"id": "4721385", "revid": "767487", "url": "https://it.wikipedia.org/wiki?curid=4721385", "title": "The Unexpected (film 1914)", "text": "The Unexpected \u00e8 un cortometraggio muto del 1914. Il nome del regista non viene riportato nei credit.\nProduzione.\nIl film fu prodotto dalla Balboa Amusement Producing Company.\nDistribuzione.\nDistribuito dalla Box Office Attractions Company, il film - un cortometraggio di tre bobine - usc\u00ec nelle sale cinematografiche statunitensi il 28 febbraio 1914 presentato da William Fox."}
{"id": "4721393", "revid": "450700", "url": "https://it.wikipedia.org/wiki?curid=4721393", "title": "Necrosi papillare", "text": ""}
{"id": "4721394", "revid": "450700", "url": "https://it.wikipedia.org/wiki?curid=4721394", "title": "Necrosi papillare acuta", "text": ""}
{"id": "4721408", "revid": "104458", "url": "https://it.wikipedia.org/wiki?curid=4721408", "title": "Kathrin Lang", "text": ""}
{"id": "4721410", "revid": "767487", "url": "https://it.wikipedia.org/wiki?curid=4721410", "title": "The Birth of a Man", "text": "The Birth of a Man \u00e8 un film muto del 1916. Il nome del regista non viene riportato nei credit.\nIl film venne girato nel 1915, prima che Henry B. Walthall lasciasse la Balboa, ma non fu distribuito fino al 1916. Potrebbe essere stato allungato, rimpolpandolo con materiale scartato, dalla Celebrated Players fino a farlo diventare un lungometraggio. \u00c8 anche possibile che il film dovesse essere distribuito con un altro titolo, ma gli venne dato quello di \"The Birth of a Man\" probabilmente per sfruttare la popolarit\u00e0 di \"The Birth of a Nation\" (\"La nascita di una nazione\") di Griffith che aveva tra i suoi interpreti proprio Walthall.\nTrama.\nUn miliardario viene aggredito, derubato e abbandonato in un granaio in fiamme. L'uomo riesce a salvarsi ma vaga per giorni tra le colline senza trovare aiuto. Quando finalmente arriva in citt\u00e0, va a chiedere aiuto da alcuni suoi amici ma nessuno di loro lo riconosce. Neppure a casa sua trova migliore accoglienza: vedendo quell'uomo sporco, lacero, con la barba lunga, vestito da barbone, i domestici lo scacciano. L'unico che gli offre aiuto e un po' di cibo \u00e8 un povero vagabondo. Il miliardario riesce, per\u00f2, a penetrare in casa dove, finalmente, pu\u00f2 lavarsi, pulirsi e radersi. Rivestito dei suoi abiti, ritrova il suo aspetto abituale e tutti lo riconoscono. L'esperienza vissuta lo ha profondamente cambiato: mentre prima disprezzava i poveri, vedendoli solo come parassiti, adesso si rende conto di quello che gli indigenti devono sopportare. E, riconoscendo che l'unico che gli ha offerto aiuto e gentilezza \u00e8 stato proprio un pover'uomo, decide di dedicare la propria vita all'aiuto dei meno fortunati.\nProduzione.\nIl film fu prodotto dalla Balboa Amusement Producing Company e dalla Celebrated Players Film Corporation. Venne girato a Long Beach, la cittadina californiana sede della casa di produzione.\nDistribuzione.\nDistribuito dalla B.S. Moss Motion Picture Corporation, il film usc\u00ec nelle sale cinematografiche statunitensi nell'aprile 1916."}
{"id": "4721411", "revid": "446353", "url": "https://it.wikipedia.org/wiki?curid=4721411", "title": "Classe Sverige", "text": "La classe Sverige fu una classe di corazzate costiere della Svenska marinen, che con un dislocamento contenuto di 7.000 t riuscivano a concentrare un armamento di tutto rispetto, costituito da due torri binate da 283mm (11.1 pollici L/45) come armamento principale e 8 cannoni da 152mm (6 pollici L/50) come armamento secondario.\nProgetto.\nNei primi anni del secolo scorso, anche la Svezia non era sfuggita alla \"corsa agli armamenti\" in atto nelle principali nazioni europee. Le marine, in particolare, erano lo strumento con cui le nazioni si confrontavano per determinare il proprio rango di potenza. Con una crescita esponenziale delle principali flotte, la Svezia aveva iniziato a temere di non potersi confrontare adeguatamente con squadre navali che fossero entrate nel Mar Baltico anche solo a scopo intimidatorio, pertanto era diventato necessario dotarsi di navi che potessero svolgere una funzione di deterrenza oltre che di sorveglianza e protezione delle coste e del traffico marittimo nazionale.\nValutati come inadeguati i guardacoste corazzati e gli incrociatori allora in servizio, ci si risolse a progettare una nuova classe di navi pi\u00f9 potenti, pianificando la realizzazione di quattro unit\u00e0, di cui solo tre effettivamente costruite mentre la quarta fu cancellata per ragioni di bilancio.\nPer la realizzazione dell'unit\u00e0 capoclasse, HMS \"Sverige\", fu attivata una pubblica sottoscrizione che raccolse perfino pi\u00f9 denaro del necessario, a testimonianza del patriottismo del popolo svedese e dell'importanza che esso dava alla propria marina. \nSpecifiche alla costruzione.\nTutte e tre le navi avevano un aspetto similare dopo la ricostruzione. La Gustav V aveva i due fumaioli riuniti in uno unico e le sovrastrutture modificate pesantemente. La Sverige ebbe il fumaiolo anteriore troncato dalla sovrastruttura che venne modificata, e mantenne il secondo fumaiolo, rendendo l'aspetto della nave molto diverso da quello delle altre due tra le torri principali.\nLa \"Gustav-V\" ebbe anche la torretta anteriore binata da 152mm rimossa, e rimpiazzata da una piattaforma per artiglieria antiaerea girostabilizzata (4 cannoni da 40mm Bofors L/60) mentre \"Sverige\" e \"Drottning Victoria\" ebbero le loro torrette singole di mezza nave da 152mm rimosse e rimpiazzate da piattaforme girostabilizzate per cannoni antiaerei Bofors da 40mm binati."}
{"id": "4721412", "revid": "481666", "url": "https://it.wikipedia.org/wiki?curid=4721412", "title": "Henry Walthall", "text": ""}
{"id": "4721413", "revid": "256896", "url": "https://it.wikipedia.org/wiki?curid=4721413", "title": "Conversione al Cristianesimo della Rus' di Kiev", "text": ""}
{"id": "4721415", "revid": "287204", "url": "https://it.wikipedia.org/wiki?curid=4721415", "title": "Elisabeth H\u00f6gberg", "text": "Biografia.\nNata a J\u00e4dra\u00e5s di Ockelbo, in Coppa del Mondo ha esordito il 29 novembre 2007 a Kontiolahti (42\u00aa), ha ottenuto il primo podio il 9 dicembre 2007 a Hochfilzen (3\u00aa) e la prima vittoria il 15 gennaio 2010 a Ruhpolding.\nIn carriera ha preso parte a due edizioni dei Giochi olimpici invernali, (77\u00aa nell'individuale, 5\u00aa nella staffetta) e (35\u00aa nella sprint, 29\u00aa nell'inseguimento) e a quattro dei Campionati mondiali (8\u00aa nella staffetta a \u00d6stersund 2008 il miglior piazzamento).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "4721416", "revid": "287204", "url": "https://it.wikipedia.org/wiki?curid=4721416", "title": "Elisabeth Hogberg", "text": ""}
{"id": "4721417", "revid": "104458", "url": "https://it.wikipedia.org/wiki?curid=4721417", "title": "Elisabeth Hoegberg", "text": ""}
{"id": "4721418", "revid": "729019", "url": "https://it.wikipedia.org/wiki?curid=4721418", "title": "Ford Indigo", "text": "La Ford Indigo \u00e8 una concept car realizzata dalla Ford nel 1996.\nContesto.\nLa vettura venne realizzata per testare le tecnologie di una Indy Car su di un modello per la circolazione ordinaria su strada.\nDi questa vettura ne sono stati realizzati due modelli, di cui uno funzionante e uno prettamente espositivo.\nIl telaio monoscocca a nido d'ape venne costruito con la collaborazione della squadra sportiva Reynard, ed era costituito da carbonio, lega leggera, alluminio e materiale composito per contenere al massimo il peso complessivo. La sospensione anteriore a quadrilateri articolati \u00e8 montata direttamente all'interno del telaio. Le sospensioni posteriori invece sono dotate di doppi bracci trasversali. Le porte con apertura a forbice sono incernierate nella parte anteriore del telaio.\nIl propulsore V12 impiegato sulla Indigo \u00e8 un'evoluzione del Duratec V6 3.0 con cui era equipaggiata la Ford Taurus; con esso condivide l'alesaggio, i pistoni, gli anelli, le aste, le valvole, le guarnizioni e le molle delle valvole. Per migliorare la stabilit\u00e0, \u00e8 saldato al telaio nella parte posteriore. Viene gestito da un cambio manuale a sei marce gestito da una frizione in carbonio."}
{"id": "4721420", "revid": "26630", "url": "https://it.wikipedia.org/wiki?curid=4721420", "title": "Preamplificatore a valvole", "text": "Un preamplificatore a valvole \u00e8 un apparecchio elettronico outboard che potenzia elettricamente il segnale proveniente da un microfono (nella maggior parte dei casi si parla di preamplificatori microfonici) o da qualsiasi sorgente applicata alla sua entrata. I preamplificatori a valvole utilizzano solitamente due o pi\u00f9 stadi di amplificazione valvolare (stadio di guadagno di ingresso e stadio di amplificazione pilotato dal volume di uscita) cio\u00e8 il segnale viene processato e amplificato in maniera fisica mediante pi\u00f9 valvole termoioniche, che arricchiscono particolarmente il suono rendendolo molto gradevole e caldo.\nSpesso i preamplificatori a valvole hanno costi molto elevati dovuti alla complessit\u00e0 di costruzione e al relativo alto costo delle valvole stesse, soprattutto rispetto ai transistor e ai circuiti integrati.\nI preamplificatori moderni sono dotati di vari ingressi di linea (per esempio chitarra, tastiera, basso elettrico) e ingressi microfonici, a volte con impedenza variabile; possiedono inoltre uscite che permettono di collegare il preamplificatore ad altri apparecchi musicali (come schede audio nel caso della registrazione, compressori o amplificatori).\nI preamplifcatori svolgono un ruolo molto importante nel routing, perch\u00e9 sono una delle prime cose che il segnale incontra ma, cosa ancora pi\u00f9 importante, modificano il suono, che ancora \u00e8 suscettibile di modifiche in termini elettrici (voltaggio)."}
{"id": "4721425", "revid": "599013", "url": "https://it.wikipedia.org/wiki?curid=4721425", "title": "Ed White (giocatore di football americano)", "text": "Carriera universitaria.\nDopo aver frequentato la Indio High School, White ricevette una borsa di studio dall'Universit\u00e0 della California a Berkeley che accett\u00f2 divenendo un membro della squadra dell'ateneo californiano, i California Golden Bears, dal 1966 al 1968. Con i Bears gioc\u00f2 nel ruolo di nose guard nella famosa difesa soprannominata \"Bear Minimum\" in quanto nel 1968 demol\u00ec tutti gli attacchi avversari, ad eccezione di quelli di Stanford guidato dal quarterback Jim Plunkett e USC guidato dal running back O.J. Simpson, concedendo agli attacchi avversari appena 2,51 yard in media per corsa, secondo miglior risultato di sempre di Berkeley. Quell'anno White, che nel 2000 fu poi indotto nella College Football Hall of Fame, fu eletto consensus All-American.\nCarriera professionistica.\nMinnesota Vikings.\nNel 1969 White fu selezionato nel 2\u00ba giro come 39\u00ba assoluto al Draft NFL 1969 dai Minnesota Vikings, i quali lo convertirono da defensive lineman ad offensive guard. I Vikings infatti erano gi\u00e0 ampiamente coperti riguardo alla defensive line grazie ai famigerati Purple People Eaters (che quell'anno parteciparono in blocco al Pro Bowl) mentre invece, come ricorda Jerry Reichow (ai Vikings sin dalla stagione inaugurale del 1961 prima come giocatore, poi come scout, quindi nel direttivo ed infine ancora oggi come consulente), \"stavamo cercando una guardia ed io l'avevo visto giocare per un paio d'anni e mi era subito piaciuto. Alcuni scout ed io pensavamo che potesse giocare nel ruolo di guardia. Aveva una brutale, incredibile forza\". A White il cambiamento di ruolo non importava poich\u00e9 col suo passato da defensive lineman poteva leggere in anticipo le mosse degli avversari, dall'alto dei 3 anni di esperienza accumulati ai tempi dell'universit\u00e0.\nIl primo anno White prese parte a tutti e 14 gli incontri, venendo promosso a guardia sinistra titolare a met\u00e0 di quella che fu per Minnesota una stagione magica sino all'amaro epilogo del Super Bowl IV, perso dai favoriti Vikings 23-7 contro i Kansas City Chiefs. A proposito di quella partita White racconta cosa dal suo punto di vista and\u00f2 storto: \"Fu po' scioccante che and\u00f2 come and\u00f2 a finire. Eravamo stati cos\u00ec dominanti... Penso che ogni squadra nella nostra division giocasse la difesa 4-3, una difesa veramente base. Poi al Super Bowl incontrammo una squadra della AFL che gioc\u00f2 con un nose guard opposto al nostro centro. Per tutta la stagione il nostro centro era stato a bloccare il middle linebacker e le nostre guardie i grossi (defensive) tackle. Poi tutto ad un tratto le nostre guardie si ritrovarono a doversela vedere con i linebacker e nostro centro con il nose guard\".\nCon la franchigia del Minnesota White gioc\u00f2 per altre 8 stagioni divenendo nel tempo una delle migliori guardie della lega, 4 volte Pro Bowler ed altrettante All-Pro, e formando assieme al left tackle Hall of Famer Ron Yary ed al centro Mick Tingelhoff (che secondo molti meriterebbe assieme a White un busto nella Hall of Fame) una delle migliori linee offensive di tutti i tempi della NFL che al servizio di un altro futuro Hall of Famer, Fran Tarkenton, permise a Minnesota di raggiungere altre 3 finali di Super Bowl perdendole tuttavia tutte. Al termine della stagione 1977 White medit\u00f2 di lasciare i Vikings poich\u00e9 percepiva molto meno di alti offensive lineman della e poco pi\u00f9 degli altri lineman suoi compagni di squadra, ed ovviamente dall'altro lato il management non era disposto a concedere un lauto rinnovo alla propria guardia. Alla fine le due parti trovarono per la stagione 1977 l'accordo per un contratto annuale a 60.000, ma si tratt\u00f2 di una soluzione temporanea perch\u00e9 di fatto la rottura sul piano economico si era consumata.\nSan Diego Chargers.\nNel luglio 1978 White fu coinvolto in uno scambio di giocatori che port\u00f2 il running back Rickey Young (anch'egli insoddisfatto del proprio contratto) in Minnesota e lui alla corte dei San Diego Chargers. A livello affettivo a White dispiacque dover lasciare il Minnesota, ma sotto il piano professionale ritenne che la scelta gli abbia allungato la carriera: \"Mi trasferii in (una citt\u00e0) col clima pi\u00f9 caldo e scesi dalla nave vichinga appena in tempo poich\u00e9 la squadra si era fatta vecchia tutta ad un tratto. Salii su un'altra nave in cui ero io il vecchio ragazzo. Avevo 30 anni ed ero io il Jim Marshall della ciurma. Ci\u00f2 fu una lieta cosa per me. Ebbi l'opportunit\u00e0 di giocare in una squadra ugualmente talentuosa come lo erano i Vikings. Potremmo anche non avercela fatta a disputare un Super Bowl, ma eravamo una squadra eccellente. Fu un bel momento che rese la mia seconda met\u00e0 di carriera piacevole quanto la prima\".\nIl suo arrivo a San Diego coincise difatti col momento pi\u00f9 alto nella storia della franchigia californiana, caratterizzato dall'eccezionale attacco \"Air Coryell\" che deve il nome al mitico allenatore ed innovatore del football Dan Coryell e che aveva nel futuro quarterback Hall of Famer Dan Fouts il regista della manovra. Negli 8 anni trascorsi da White con la casacca dei Chargers, la franchigia vinse 3 titoli divisionali, qualificandosi per 4 volte ai playoff e sfiorando in due occasioni la finale di Super Bowl, vendendo sconfitta all'AFC Championship Game nel 1980 dagli Oakland Raiders e l'anno seguente dai Cincinnati Bengals. White, nel 1979 convocato per l'ultima volta in carriera al Pro Bowl (uno dei primi giocatori a parteciparvi prima nelle file della NFC quindi in quelle dell'AFC), fu eletto per ben 3 anni consecutivi Offensive Lineman dell'anno della sua squadra, giocando ininterrottamente come guardia destra dal 1978 al 1984, mentre l'ultimo anno torn\u00f2 al ruolo originario di guardia sinistra.\nAlla domanda se White meritasse un posto nella Hall of Fame, Fouts rispose: \"Non si discute. Al momento del ritiro nessuno aveva giocato pi\u00f9 partite come offensive lineman di Ed White. Non ci sono statistiche per un offensive lineman al di fuori di Pro Bowl e Super Bowl, e queste sono gare che Ed ha disputato. \u00c8 stato uno dei pi\u00f9 temuti offensive lineman del football. Parla con ragazzi come Howie Long e Matt Millen che sono dovuti andare contro Big Ed. Lo detestano\"."}
{"id": "4721427", "revid": "108156924", "url": "https://it.wikipedia.org/wiki?curid=4721427", "title": "Mercury Montego", "text": "Il Montego \u00e8 un'autovettura prodotta dalla Mercury dal 1968 al 1976 e dal 2005 al 2007.\nDal 1968 al 1976 appartenne alla categoria delle vetture mid-size. Nel 1976 usc\u00ec temporaneamente di produzione perch\u00e9 il suo posto fu preso da una versione della Cougar, che difatti espanse la linea. Dal 2005 al 2007 il nome Montego fu invece associato ad una vettura full-size. Nel 2008 il modello cambi\u00f2 il nome in Sable e fu tolto definitivamente dai listini.\nLa prima serie: 1968\u20131971.\nLa Montego \u00e8 stata introdotta nel 1968 come versione d'alto livello della Mercury Comet. Quest'ultima fu sostituita l'anno successivo dalla Montego. La Montego era sostanzialmente una \"vettura gemella\" della Ford Torino. A sua volta, la Cyclone, che venne introdotta nel 1971, era la versione ad alte prestazioni della Montego.\nLa Montego era disponibile in quattro versioni, berlina quattro porte, familiare quattro porte, coup\u00e9 due porte e cabriolet due porte. Nel 1968 erano disponibili in due allestimenti, quello base e l'MX. Nel 1969 venne aggiunto l'allestimento MX Brougham e fu introdotto un impianto di riscaldamento potenziato.\nNel 1970 la versione cabriolet fu tolta dai listini. Nell'occasione vennero per\u00f2 aggiunte alla gamma una versione hard-top quattro porte ed una versione familiare con pannelli laterali in simil-legno che fu chiamata MX Villager. Nell'anno citato, la MX Brougham fu dotata di una caratteristica che era gi\u00e0 presente sulla MX Villager, ovvero i fanali a scomparsa.\nLa prima serie di Montego aveva il motore anteriore e la trazione posteriore. La gamma di motori comprendeva un sei cilindri in linea da 4,1 L e dei V8 da 4,9 L, 5,8 L, 6,4 L e 6,6 L. I cambi disponibili erano invece una trasmissione manuale a tre rapporti ed un cambio automatico a tre marce. \nLa seconda serie: 1972-1976.\nNel 1972 la Montego e la Torino vennero completamente riprogettate. Mentre le Montego della serie precedente era costituite da una monoscocca, quelle prodotte dal 1972 al 1976 erano basate su un telaio separato. Nel 1972 e nel 1973 fu offerta una versione coup\u00e9 sportiva simile alla Ford Gran Torino, la Montego GT, che sostitu\u00ec la Cyclone. Le vendite del 1972 crebbero del 136% rispetto all'anno precedente, con la MX Brougham che tocc\u00f2 un incremento dell'897% per la versione a due porte e del 1.027% per quella a quattro.\nNel 1973 le vendite della Montego rimasero buone, anche se subirono una contrazione che fu causata dagli effetti della crisi energetica iniziata nell\u2019anno citato e dalla concorrenza interna della Cougar. Quest'ultima, infatti, aveva una linea che era abbastanza somigliante a quella della Montego. Nel 1977 la Montego usc\u00ec temporaneamente di produzione ed il suo posto venne preso dalla Cougar. Nell'anno citato, la Cougar fu infatti rivista, e tutti i modelli intermedi della Mercury presero il nome di Cougar.\nAnche la seconda serie di Montego aveva il motore anteriore e la trazione posteriore. La gamma di motori comprendeva un sei cilindri in linea da 4,1 L e dei V8 da 4,9 L, 5,8 L, 6,4 L e 6,6 L. Il motore a sei cilindri fu offerto fino al 1973, mentre dal 1974 alla motorizzazione fu aggiunto un V8 da 7,5 L. I cambi disponibili furono i medesimi della serie precedente. \nLa terza serie: 2005\u20132007.\nIl nome Montego venne reintrodotto dalla Mercury nel 2005. Insieme alla pi\u00f9 piccola Mercury Milan, la Montego sostitu\u00ec la Sable. Questa terza serie di Montego era sostanzialmente la gemella della Ford Five Hundred e fu il primo modello full-size della Mercury dal 1992.\nLa Montego era equipaggiata con un motore V6 da 3 L e 203 CV di potenza. La trazione era anteriore, mentre era offerta tra le opzioni quella integrale. Nel primo caso era installato un cambio automatico a sei rapporti, mentre nel secondo era montato un cambio continuo. La Montego era offerta in due allestimenti, Luxury, ovvero quello base, ed il Premiere, che era quello pi\u00f9 lussuoso. Questa serie di Montego era basata sul pianale D3 della Ford.\nLa terza serie di Montego, che venne assemblata a Chicago, fu anche commercializzata, oltre che negli Stati Uniti, anche in Messico e Canada. A causa delle vendite in costante declino, la Montego usc\u00ec di produzione nel 2007 e fu sostituita dalla nuova serie della Sable. Quest'ultima, in sostanza, era l'evoluzione diretta della Montego. "}
{"id": "4721428", "revid": "287204", "url": "https://it.wikipedia.org/wiki?curid=4721428", "title": "Anna Maria Nilsson", "text": "\u00c8 sorella di Mattias, a sua volta biatleta di alto livello.\nBiografia.\nNata a Brunflo di \u00d6stersund, in Coppa del Mondo esord\u00ec l'11 dicembre 2002 a Pokljuka/\u00d6stersund (14\u00aa), ottenne il primo podio il 9 dicembre 2007 a Hochfilzen (3\u00aa) e la prima vittoria il 15 gennaio 2010 a Ruhpolding.\nIn carriera prese parte a un'edizione dei Giochi olimpici invernali, (16\u00aa nella sprint, 47\u00aa nell'inseguimento, 38\u00aa nella partenza in linea, 24\u00aa nell'individuale, 5\u00aa nella staffetta) e a cinque dei Campionati mondiali (4\u00aa nella staffetta mista a Ruhpolding 2012 il miglior piazzamento).\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "4721431", "revid": "729019", "url": "https://it.wikipedia.org/wiki?curid=4721431", "title": "P\u00e9tur Gu\u00f0mundsson (atleta)", "text": "In carriera ha vinto un bronzo ai campionati europei indoor di Parigi 1994 e ha partecipato a due edizioni dei Giochi olimpici a e .\nBiografia.\nDopo aver dominato per 25 anni nel panorama del getto del peso in Islanda, al termine della stagione 2009 decide di ritirarsi dalle competizioni all'et\u00e0 di 47 anni.\nIn carriera ha vinto 11 titoli nazionali: 10 nel getto del peso e uno nel lancio del disco.\nNel 1994 ha raggiunto il risultato pi\u00f9 importante della sua carriera conquistando un bronzo agli europei indoor di Parigi con un lancio a 20,04 metri."}
{"id": "4721435", "revid": "62116067", "url": "https://it.wikipedia.org/wiki?curid=4721435", "title": "Emcom Holdings", "text": ""}
{"id": "4721443", "revid": "110356635", "url": "https://it.wikipedia.org/wiki?curid=4721443", "title": "Sabrina Buchholz", "text": "Biografia.\nIn Coppa del Mondo esord\u00ec il 1\u00ba dicembre 2000 a Hochfilzen/Anterselva (9\u00aa) e ottenne la prima vittoria, nonch\u00e9 primo podio, il 16 dicembre 2007 a Pokljuka.\nIn carriera prese parte a due edizioni dei Campionati mondiali, vincendo una medaglia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nRL = staffetta"}
{"id": "4721446", "revid": "125417645", "url": "https://it.wikipedia.org/wiki?curid=4721446", "title": "Tommaso Allan", "text": "A tutto il 2021 \u00e8 il terzo miglior realizzatore della nazionale italiana dopo Diego Dom\u00ednguez e Stefano Bettarello.\nBiografia.\nFiglio di Paola Berlato, rugbista internazionale che militava nel e nelle , formazione femminile del di Padova, e di William Allan, anch'egli rugbista del prima e del poi, e fratello del pi\u00f9 famoso John, internazionale per la e il negli anni novanta, Tommaso Allan \u00e8 nato a Vicenza nel 1993; cresciuto proprio nelle giovanili del club in maglia nera, visse in seguito tra Inghilterra e Sudafrica.\nPerfezionatosi in Inghilterra presso le giovanili del , trascorse anche una stagione nella squadra Under-19 dei sudafricani Western Province, con i quali vinse la Currie Cup 2012 di categoria e nel 2013 divenne professionista nel .\nA livello internazionale giovanile Allan rappresent\u00f2 la , avendone militato nelle formazioni Under-17, Under-18 e Under-20; tuttavia nel 2013 il C.T. della Nazionale italiana Jacques Brunel lo convoc\u00f2 per i test di fine anno, provocando le reazioni della federazione scozzese che a suo dire aveva formato il giocatore, nonostante Allan non avesse mai militato in Scozia a livello giovanile, ma solo in Inghilterra e Sudafrica.\nAllan debutt\u00f2 il 9 novembre contro l' a Torino e, nonostante la sconfitta 20-50, marc\u00f2 una meta al debutto; successivamente fu impegnato nel Sei Nazioni 2014 e prese anche parte alla , competizione in cui realizz\u00f2 una meta e 13 calci piazzati classificandosi all'ottavo posto della classifica realizzatori del torneo.\nAlla fine della stagione 2015-16, scaduto l'impegno con , Allan fu messo sotto contratto in Italia dal , militante in Pro12; una serie di infortuni, il pi\u00f9 recente dei quali nel 2017 al ginocchio ne misero in forse l'utilizzo in nazionale; ciononostante il nuovo C.T. Conor O'Shea lo convoc\u00f2 per il Sei Nazioni 2018, in tutti e cinque gli incontri part\u00ec da titolare marcando 41 punti totali con un picco di 22 nell'ultima partita contro la al termine della quale, nonostante la sconfitta per 27-29, fu premiato come miglior giocatore del match.\nPrese parte alla , la sua seconda consecutiva, al termine della quale sal\u00ec al terzo posto tra i migliori marcatori internazionali italiani con 313 punti; dalla stagione 2021-22 milita in Inghilterra negli .\nVita privata.\nDa ottobre 2018 \u00e8 sposato con Benan, cittadina turca conosciuta a Barcellona dov'era studentessa in neuroscienze, ai tempi della militanza nel Perpignano.\nAllan ha studiato economia a Londra e si \u00e8 perfezionato in Italia in marketing e business."}
{"id": "4721447", "revid": "123802683", "url": "https://it.wikipedia.org/wiki?curid=4721447", "title": "Serra Stella", "text": "Il monte Serra Stella, uno dei maggiori rilievi silani con i suoi 1813\u00a0m s.l.m., \u00e8 situato a poche centinaia di metri in linea d'aria da Monte Scuro. In prossimit\u00e0 della sua cima, raggiungibile da un sentiero imboccabile dalla vicina \"strada delle Vette\", vi sono i resti di una stazione meteorologica.\nIl monte \u00e8 coperto quasi interamente da fitti boschi di Faggio e abete bianco, intervallati solo di rado da piccole radure presenti in prossimit\u00e0 della zona sommitale. Dalle sue pendici nasce il fiume Mucone. Sorge tra i comuni di Casali del Manco e Spezzano della Sila, con la cima ricadente nel territorio comunale di Spezzano della Sila."}
{"id": "4721448", "revid": "111319", "url": "https://it.wikipedia.org/wiki?curid=4721448", "title": "Oksana Neupokoeva", "text": "Biografia.\nIn Coppa del Mondo esord\u00ec il 29 novembre 2007 a Kontiolahti (32\u00aa) e ottenne il primo podio il 16 dicembre 2007 a Pokljuka (2\u00aa).\nIn carriera prese parte a un'edizione dei Campionati mondiali, vincendo una medaglia."}
{"id": "4721456", "revid": "599013", "url": "https://it.wikipedia.org/wiki?curid=4721456", "title": "Abide with Me", "text": "\"Abide with Me\" (\"Resta con me\") \u00e8 un tradizionale inno cristiano composto da Henry Francis Lyte nel 1847.\nLo stesso titolo \u00e8 stato riutilizzato da molti autori diversi:"}
{"id": "4721457", "revid": "564451", "url": "https://it.wikipedia.org/wiki?curid=4721457", "title": "Stazione di Sinseol-dong", "text": ""}
{"id": "4721461", "revid": "287204", "url": "https://it.wikipedia.org/wiki?curid=4721461", "title": "Pauline Macabies", "text": "Biografia.\nOriginaria di Solli\u00e8res-Sardi\u00e8res e attiva principalmente nel biathlon, in Coppa del Mondo esord\u00ec il 23 marzo 2006 a Oslo Holmenkollen (69\u00aa) e ottenne il primo podio il 3 gennaio 2008 a Oberhof (2\u00aa).\nIn carriera prese parte a due edizioni dei Campionati mondiali (24\u00aa nell'individuale a \u00d6stersund 2008 il miglior piazzamento).\nNello sci di fondo partecip\u00f2 ad alcune competizioni minori: gare FIS e Marathon Cup (9\u00aa nella Transjurassienne 2013 il risultato di maggior rilievo)."}
{"id": "4721471", "revid": "599013", "url": "https://it.wikipedia.org/wiki?curid=4721471", "title": "Canessa", "text": ""}
{"id": "4721472", "revid": "135491", "url": "https://it.wikipedia.org/wiki?curid=4721472", "title": "Sightseers", "text": ""}
{"id": "4721475", "revid": "92723", "url": "https://it.wikipedia.org/wiki?curid=4721475", "title": "Luigi Tinelli", "text": "Biografia.\nLuigi Tinelli nacque a Laveno nel 1799 da una ricca famiglia lombarda. Unitosi nel marzo 1821 ai falliti moti costituzionali di Santorre di Santarosa, dovette fuggire in Spagna, quindi in Inghilterra e Svizzera. Rientrato in Lombardia nel 1824 a seguito dell'amnistia, si stabil\u00ec a Milano entrando a far parte della Giovine Italia. Nel frattempo avvi\u00f2 una fiorente attivit\u00e0 imprenditoriale nel campo della seta e della porcellana. Il 30 agosto 1833 venne arrestato. Trasferito nella fortezza di Echemberg ebbe la pena capitale commutata in esilio. Il 6 agosto 1836 fu imbarcato sull'Imperiale Brick Austriaco \u00abUssaro\u00bb con destinazione New York, dove giunge il 16 ottobre 1836. Con lui viaggiano in esilio altri patrioti come Pietro Borsieri, Gaetano de Castillia, Eleuterio Felice Foresti, Felice Argenti e Giovanni Albinola.\nL'esperienza di Tinelli in America \u00e8 simile a quella di tanti altri rifugiati politici italiani che vi giunsero in quegli anni, i quali con entusiasmo misero le loro conoscenza al servizio della nuova patria. Profondo conoscitore di ogni fase della produzione della seta, Tinelli divenne promotore e maestro di questa attivit\u00e0 oltreoceano. Il governo americano gli confer\u00ec la cittadinanza statunitense e lo nomin\u00f2 nel 1840 console generale in Portogallo. Tinelli trascorse un decennio a Porto e anche qui si adoper\u00f2 per lo sviluppo della produzione di seta. Nel 1849 accolse il re Carlo Alberto esule in Portogallo e fu lui qualche mese dopo a redigerne l'atto di morte.\nRientrato in Italia per brevi visite nel 1848 e 1850 e terminato l'incarico consolare, Tinelli torn\u00f2 negli Stati Uniti servendo come ufficiale nell'esercito nordista durante la guerra di secessione, dal 1861 al 1863, quando ammalatosi di malaria in Florida fu congedato.\nTinelli mor\u00ec negli Stati Uniti il 25 marzo 1872."}
{"id": "4721477", "revid": "606039", "url": "https://it.wikipedia.org/wiki?curid=4721477", "title": "Gastridium geographus", "text": ""}
{"id": "4721478", "revid": "606039", "url": "https://it.wikipedia.org/wiki?curid=4721478", "title": "Cono geografico", "text": ""}
{"id": "4721479", "revid": "28592", "url": "https://it.wikipedia.org/wiki?curid=4721479", "title": "Fjodor Bruni", "text": ""}
{"id": "4721485", "revid": "599013", "url": "https://it.wikipedia.org/wiki?curid=4721485", "title": "Oleksandr Spivak", "text": "Carriera.\nClub.\nDurante la sua carriera ha vestito le divise di Silur Chartsyzsk, Stal Mielec, SKA Odessa, \u010cornomorec' Odessa, \u0160achtar Donec'k, Stal' Alcevsk, Zirka Kirovograd, Metalurh Zapori\u017e\u017eja e Zenit. Non giocando alcun incontro nel campionato russo del 2007 vinto dallo Zenit, non risulta tra i vincitori.\nVanta 4 presenze senza reti nella Coppa delle Coppe UEFA con la maglia dello \u0160achtar e 20 incontri e 3 gol in Coppa UEFA con la casacca dello Zenit.\nNazionale.\nIl 2 giugno 2001 esordisce in Nazionale contro la Norvegia (0-0), partita valida per le qualificazioni ai Mondiali 2002. Colleziona 3 presenze senza reti con l'Ucraina."}
{"id": "4721486", "revid": "30610", "url": "https://it.wikipedia.org/wiki?curid=4721486", "title": "Alessandro Cortese", "text": "Biografia.\nDocente universitario di filosofia, professore ordinario all'Universit\u00e0 degli studi di Trieste, scrittore, curatore di opere filosofiche e docente di lingua danese, \u00e8 stato allievo di Gustavo Bontadini e poi di Augusto del Noce che lo chiam\u00f2 come assistente all'Universit\u00e0 di Trieste, dove poi sal\u00ec in cattedra e insegn\u00f2 per molti anni fino alla pensione.\nStudioso di S\u00f8ren Kierkegaard, tradusse e comment\u00f2 buona parte della sua opera. Per la sua passione per questo filosofo, cominci\u00f2 negli anni cinquanta, dapprima da autodidatta, lo studio della lingua danese, di cui in seguito divenne docente presso l'Universit\u00e0 Cattolica di Milano, dopo averla perfezionata con lunghi soggiorni a Copenaghen durante i quali ebbe modo di entrare a stretto contatto con gli specialisti kierkegaardiani.\nTra i suoi campi di interesse si annovera anche Vincenzo Gioberti, di cui cur\u00f2 l'edizione critica; nel tempo libero si dedicava all'alpinismo, alla pittura ed alla musica.\n\u00c8 morto a 67 anni, pochi giorni dopo la conclusione della versione definitiva di un'opera a cui stava lavorando da anni. I suoi funerali sono stati concelebrati a Sant'Angelo Lodigiano, citt\u00e0 d'origine della sua famiglia, dal Parroco della Chiesa dei SS. Antonio e Francesca, da don Aldo Locatelli e dal prefetto della Biblioteca Ambrosiana di Milano, Mons. Franco Buzzi, di cui era amico personale da tempo e che aveva curato la prefazione di alcuni suoi libri. \u00c8 sepolto nella cappella di famiglia a Sant'Angelo Lodigiano."}
{"id": "4721491", "revid": "767487", "url": "https://it.wikipedia.org/wiki?curid=4721491", "title": "Club Calcio Catania 1953-1954", "text": "Questa pagina raccoglie le informazioni riguardanti il Club Calcio Catania nelle competizioni ufficiali della stagione 1953-1954.\nStagione.\nAll'indomani dello spareggio di Firenze, l'amarezza per il nefasto epilogo dell'incontro, porta alle dimissioni il presidente Arturo Michisanti, dopo giorni di trattative gli subentra Giuseppe Rizzo, gi\u00e0 presidente nazionale dell'Azione Cattolica, che con un gruppo di professionisti lavora per rinvigorire l'assetto finanziario del club. Il nodo allenatore \u00e8 sciolto con l'ingaggio di Piero Andreoli che da giocatore ha vinto due scudetti con il Bologna. Viene mantenuta l'intelaiatura della scorsa stagione con l'arrivo di alcuni giovani promettenti. Unica cessione di rilievo Silvano Toncelli al Genoa per 16 milioni di lire, Fabrizio Bartolini rimarr\u00e0 fino a novembre quando verr\u00e0 ceduto al Modena. Si pensava di disputare un buon campionato e invece \u00e8 arrivato il primo posto in classifica, che porta a quella Serie A inseguita da ventitre stagioni e mai raggiunta prima. Il 2 giugno 1954 duecentomila catanesi partecipano ad un lungo corteo, dalla stazione di Giarre, all'arrivo della squadra dopo le ultime due trasferte al nord, fino in Piazza Duomo a Catania per festeggiare la promozione. Nella stagione 1953-1954 il Catania disput\u00f2 il nono campionato di Serie B della sua storia. Terminando primo con 43 punti, ottenne per la prima volta la promozione in A.\nOrganigramma societario.\nArea direttiva\nArea tecnica\nRosa.\n || "}
{"id": "4721493", "revid": "62748", "url": "https://it.wikipedia.org/wiki?curid=4721493", "title": "Calcio Catania 1953-1954", "text": ""}
{"id": "4721494", "revid": "287204", "url": "https://it.wikipedia.org/wiki?curid=4721494", "title": "Francesco Gambella", "text": "Biografia.\nInizia a praticare lo sport del kayak dall et\u00e0 di 12 anni praticando diverse discipline, la canoa polo, il k1 olimpico, la canoa slalom, il kayak d alto corso ed infine il kayak da mare.\nFrancesco Gambella ha conseguito diversi brevetti rilasciati dalla federazione italiana canoa kayak: istruttore, maestro k-mare, e delegato provinciale della Fick in sardegna e testimonial della federcanoa nel mondo.\nNumerosi i suoi viaggi in Kenya Uganda e Tanzania per produrre, materiale video e fotografico per la ong amref. Nel giugno 2015 riesce a realizzare la traversata da Ostia a porto San Paolo insieme a Riccardo Marchesini, atleta amputato ad una gamba facendolo diventare Riccardo il primo disabile al mondo a compiere una traversata di 250 km in tre giorni .4 i Tg nazionali e diversi programmi rai hanno parlato di questo evento.\nNel 2016 Francesco percorre il tratto di mare che separa playa del Carmen All isola di holbox in Messico per una distanza di 200 km percorsi in due giorni, lungo la strada incontra il famoso squalo balena che proprio in quel periodo dell anno, inizia la sua migrazione .\nnel dicembre del 2017 si reca a Dubai per festeggiare con una ennesima impresa sportiva la festa nazionale degli Emirati Arabi Uniti il 2 dicembre infatti ricorre lo Union day ,Francesco percorre tutto il litorale di Dubai passando da Palm jumeira finendo All interno del canale di Dubai Marina seguito da pi\u00f9 di 200 jetski.\nfrancesco a Dubai \u00e8 stato sostenuto dal Dubai sport council,dal consolato italiano e da numerosi sponsor ,lo scopo era quello di promuovere la destinazione emiratina, Dubai, in Italia, celebrare lo Union day emiratino e sostenere il progetto dei flying doctors di Amref che proprio quest'anno compie i suoi 60 anni. Francesco adunai ha sostenuto \u00e8 fatto un'offerta alla fondazione al jalila riconosciuta dal governo emiratino. (fonte. Www.francescogambella.com)"}
{"id": "4721496", "revid": "36426", "url": "https://it.wikipedia.org/wiki?curid=4721496", "title": "Oratorio di San Bernardino (Perugia)", "text": "L'oratorio di San Bernardino , si trova a Perugia, in piazza San Francesco, accanto alla basilica di San Francesco al Prato. Celebre \u00e8 la facciata, in delicata policromia, coperta di rilievi di Agostino di Duccio, che ne fanno uno dei pi\u00f9 significativi esempi di arte rinascimentale in citt\u00e0.\nStoria.\nIn onore di Bernardino da Siena, che spesso si recava in citt\u00e0 per predicare proprio nella piazza davanti alla basilica francescana, l'oratorio venne completato nel 1452. La decorazione della facciata risale al 1457-1461.\nDescrizione.\nFacciata.\nMassimo esempio di arte rinascimentale a Perugia, l'oratorio presenta un'elegante facciata policroma con bassorilievi finissimi (in \"stiacciato\"); il colore e gli effetti del chiaroscuro, sono ottenuti da marmi policromi e da stesure azzurre di lapislazzuli e oro, queste ultime oggi non pi\u00f9 visibili.\nLa struttura architettonica riprende dalla chiesa di Sant'Andrea in Mantova di Leon Battista Alberti, ma qui la scultura \u00e8 protagonista e l\u2019architettura ne \u00e8 il contenitore. Il tema iconografico \u00e8 la \"Gloria di san Bernardino\".\nLa facciata a capanna, \u00e8 incorniciata da due pilastri laterali, ciascuno contenente due tabernacoli, che reggono un frontone. Nello spazio mediano si apre un portale gemino, sormontato da una grande lunetta che funge da Arco trionfale.\nA partire da questi elementi architettonici si dispone la decorazione scultorea di Agostino di Duccio, col predominio dei bassorilievi e con panneggi molto mossi delle figure. \nSan Bernardino il santo pacificatore delle lotte perugine \u00e8 collocato nella mandorla al centro dell\u2019arco trionfane, mostra l'\"Ascesa in cielo tra angeli musicanti e cherubini\". Porta il trigramma JHS inserito in un sole, perch\u00e9 sinonimo di luce. Nel timpano \u00e8 il \"Cristo Benedicente\" contornato da angeli e da cherubini. Sovrastante \u00e8 l'iscrizione (data del termine della costruzione). Nei tabernacoli ai quattro angoli sono inserite sculture a tutto tondo: in alto l\u2019\"Arcangelo annunciante\" e la \"Madonna annunciata\"; in basso i santi patroni della citt\u00e0: \"Sant'Ercolano\" e il francescano \"San Ludovico da Tolosa\". Fanno da contorno angeli che suonano ogni genere di strumenti, ritenuti dalla critica il capolavoro dell'artista- Inoltre sono rappresentate ai lati dell'ingresso, sui fianchi e sulla fronte degli stipiti, dodici stupendi bassorilievi rappresentanti sei allegorie delle Virt\u00f9 con sopra ognuna di esse un gruppo di angeli musicanti.\nStemmi del grifone perugino posti alla base stanno ad indicare la partecipazione della citt\u00e0 alla costruzione. Sopra al portale gemino scorre un architrave suddiviso in cinque formelle con sotto riportata la firma: \u201cOPUS AUGUSTINUS FLORENTINUS LAPICIDA\u201d. Qui sono narrati i famosi miracoli del santo e nella formella centrale \u00e8 raffigurato il rogo delle armi e di altri strumenti demoniaci, ovvero il fal\u00f2 delle vanit\u00e0 che seguiva le predicazioni del santo.\nInterno.\nLo spazio interno \u00e8 coperto da volte a crociera ogivali su una navata unica divisa in tre campate. Alla parete destra il \"Gonfalone di san Francesco\" proveniente da San Francesco al Prato, di Benedetto Bonfigli e di Mariano d'Antonio, dipinto per scongiurare la peste, riporta la data 1464. Rappresenta la \"Madonna della Misericordia\" o delle Grazie e santi con una veduta della citt\u00e0. Sempre alla parete destra la \"Deposizione\" di Orazio Alfani (XVI secolo), copia pi\u00f9 antica della celebre \"Deposizione\" di Raffaello, proveniente anche essa da San Francesco al Prato. \nL\u2019altare \u00e8 ricavato da un sarcofago paleocristiano di reimpiego, del IV secolo, nel quale sono state riposte le spoglie del beato Egidio, compagno di san Francesco. \u00c8 il tipico sarcofago \u201ca colonne\u201d, la fronte \u00e8 scandita da nicchie ricavate tra colonne con figure all'interno. Attribuito alla stessa officina del celebre sarcofago di Giunio Basso delle Grotte Vaticane, al centro presenta il \"Cristo in trono\", tra la personificazione dell'\"Ecclesia\" e \"Apostoli\"; il coperchio \u00e8 decorato da \"Scene del Vecchio Testamento\": in particolare l'\"Arca di No\u00e8\" e \"Giona\", simbolo della morte e della rinascita. Precedentemente era collocato nella cripta dell'attigua chiesa di San Francesco. Al centro della parete di fronte \u00e8 il \"Crocifisso\" ligneo del 1550 circa di Eusebio Bastioni. Nella prima campata a sinistra, incassata nel muro, \u00e8 la lastra tombale di Angelo del Toscano, generale dei minori fondatore dell\u2019oratorio. Vicino alla porta di ingresso sono due opere contemporanee: \"Sant'Antonio da Padova\", scultura lignea di Artemio Giovagnoni (1959), e l'\"Immacolata\", statua in bronzo di Benedetto Ravazzi (1961). \nNella sagrestia dell'oratorio la tomba del giureconsulto Bartolo di Sassoferrato, morto nel 1357, proveniente dalla chiesa di San Francesco.\nOratorio dei Santi Andrea e Bernardino o della Giustizia.\nNella parete di fondo dietro all'altare due porte immettono nell'oratorio dei Santi Andrea e Bernardino, costruito nel Cinquecento, con testimonianze anche dei tre secoli successivi. Fu la seconda sede della Confraternita della Giustizia, il cui fine era quello di assistenza ai condannati a morte, da cui il secondo nome di oratorio della Giustizia. \nIl soffitto a cassettoni intagliati e dorati \u00e8 del 1582; il pavimento in marmi policromi e i seggi in noce sono del 1817-18. L'altare, con intagli del XVII secolo, custodiva il \"Gonfalone della Giustizia\", attualmente nella Galleria nazionale dell'Umbria. L'opera \u00e8 stata sostituita da una tela di Gaetano Lapis, raffigurante la \"Vergine col Bambino e i santi Giovanni Battista, Andrea e Bernardino\". Alle pareti dieci pregevoli dipinti del XVIII di artisti del neoclassicismo ( Marcello Leopardi, Vincenzo Ferreri, Carlo Labruzzi, Teodoro Matteini) narrano episodi della vita dei santi Bernardino, Andrea e Giovanni Battista. Tutto intorno corrono festoni in stucco con fiori e arabeschi del 1784.\nAppartenevano alla Confraternita il trittico attribuito a Sante Apollonio del Celandro e a Bartolomeo Caporali (XV secolo) conservato alla Galleria nazionale dell\u2019Umbria.\nA seguito delle demanializzazioni, i due oratori sono di propriet\u00e0 del Comune di Perugia, ma officiati dai Minori Conventuali."}
{"id": "4721498", "revid": "767487", "url": "https://it.wikipedia.org/wiki?curid=4721498", "title": "Abide with Me (film 1914 Wolbert)", "text": "Abide with Me \u00e8 un cortometraggio muto del 1914 interpretato e diretto da William Wolbert. Wolbert, un attore che aveva cominciato a lavorare nel cinema l'anno prima, con questa pellicola firm\u00f2 la sua seconda regia.\nIl film \u00e8 un racconto morale di espiazione e pentimento che ha come interprete principale Henry King quando questi faceva ancora l'attore prima di diventare - come regista - uno dei pi\u00f9 famosi nomi di Hollywood.\nProduzione.\nIl film fu prodotto dalla Balboa Amusement Producing Company. Venne girato a Long Beach, la cittadina californiana sede della casa di produzione.\nDistribuzione.\nDistribuito dalla General Film Company, il film - un cortometraggio in una bobina - usc\u00ec nelle sale cinematografiche statunitensi l'11 marzo 1914."}
{"id": "4721504", "revid": "293633", "url": "https://it.wikipedia.org/wiki?curid=4721504", "title": "Cruzeiro real", "text": ""}
{"id": "4721505", "revid": "806297", "url": "https://it.wikipedia.org/wiki?curid=4721505", "title": "Liutprando da Cremona", "text": ""}
{"id": "4721506", "revid": "247222", "url": "https://it.wikipedia.org/wiki?curid=4721506", "title": "Tonite's Music Today", "text": "Tonite's Music Today \u00e8 un album di Bob Brookmeyer e Zoot Sims pubblicato dall'etichetta Storyville Records (e Vogue Records) nel 1956, il disco fu registrato a New York il 31 gennaio del 1956. In alcuni dischi (di differenti etichette) il titolo appare diverso in alcuni \u00e8 stampato come \"Bobby Brookmeyer-Zoot Sims: Tonight's Jazz Today\" in altri \"Zoot Sims-Bob Brookmeyer Quintet: Tonite's Music Today\"."}
{"id": "4721509", "revid": "1712121", "url": "https://it.wikipedia.org/wiki?curid=4721509", "title": "Pepella", "text": "Il Pepella \u00e8 un vitigno a bacca bianca conosciuto anche come Pepe, coltivato solamente in Campania e specificamente nella provincia di Salerno. Il primo documento storico su di esso risale al 1877 ed \u00e8 un saggio del Di Rovasenda dal titolo \"Saggio di una ampelografia universale\".\nIl nome deriva dalla presenza, accanto ad acini normali, di altri molto piccoli, come grani di pepe. \u00c8 presumibile che la sua introduzione in Campania sia avvenuta dapprima nel Cilento, successivamente in Costiera Amalfitana abbastanza recentemente, e comunque alla fine dell'ottocento. Il vitigno \u00e8 maggiormente diffuso nei vigneti dei comuni di Tramonti, Ravello e Scala. Esso dona ai vini derivati dalle sue uve marcati sentori di albicocca e miele e viene vinificato per la maggior parte miscelato con altri vitigni locali.\nIl suo grappolo spargolo, insieme allo spessore delle bucce, ha reso il vitigno particolarmente resistente alla botrite, pericolosa malattia della vite."}
{"id": "4721513", "revid": "1310927", "url": "https://it.wikipedia.org/wiki?curid=4721513", "title": "Sporting Clube Olhanense 2012-2013", "text": "Questa voce raccoglie le informazioni riguardanti lo Sporting Clube Olhanense nelle competizioni ufficiali della stagione 2012-2013.\nMaglie e sponsor.\nLo sponsor tecnico per la stagione 2012-2013 fu Lacatoni, mentre lo sponsor ufficiale fu Monsaraz Millennium. La divisa casalinga era costituita da una maglietta a strisce rossonere, pantaloncini e calzettoni neri. La maglietta da trasferta era a strisce biancorosse, con pantaloncini e calzettoni bianchi."}
{"id": "4721516", "revid": "335346", "url": "https://it.wikipedia.org/wiki?curid=4721516", "title": "CouchDB", "text": "Apache CouchDB, chiamato pi\u00f9 semplicemente CouchDB, \u00e8 un sistema gestionale di basi di dati non relazionale.\n\u00c8 un database NoSQL che utilizza JSON per memorizzare i dati, JavaScript come linguaggio di interrogazione che fa uso di MapReduce e HTTP come API. CouchDB \u00e8 stato distribuito per la prima volta nel 2005 e successivamente \u00e8 diventato un progetto Apache nel 2008."}
{"id": "4721517", "revid": "282094", "url": "https://it.wikipedia.org/wiki?curid=4721517", "title": "Bollena", "text": ""}
{"id": "4721519", "revid": "2134764", "url": "https://it.wikipedia.org/wiki?curid=4721519", "title": "Ashley Hamilton (cestista)", "text": "Carriera.\nAd inizio stagione 2013-14 ha giocato in Serie A con Pesaro, trasferendosi poi il 31 ottobre alla Viola Reggio Calabria in DNA Silver.\nIn precedenza ha giocato a livello di college alla Loyola Marymount University dal 2008 al 2013. Prima di approdare negli Stati Uniti ha vissuto a Londra, giocando nel settore giovanile dei London Towers, e a Las Palmas de Gran Canaria. Nel campionato iberico ha militato nel Gran Canaria e nel CB Tenefe Vecindario in Liga EBA (quarto livello del campionato).\nHa vestito la maglia della nazionale britannica per la prima volta nel 2010, in amichevole contro il ."}
{"id": "4721520", "revid": "963244", "url": "https://it.wikipedia.org/wiki?curid=4721520", "title": "Zosimo (nome)", "text": "Origine e diffusione.\nNome di origine greca antica, si basa su \u03b6\u03c9\u03c3\u03b9\u03bc\u03bf\u03c2 (\"zosimos\"), vocabolo che significa \"vivace\", \"vitale\", \"vigoroso\" o \"capace di vivere\". La radice \u00e8 comune a quella dei nomi Zotico, Zoilo e Zoe.\nOnomastico.\nIl nome venne portato da diversi santi del primo periodo cristiano, e l'onomastico pu\u00f2 essere festeggiato in una qualsiasi di queste date:"}
{"id": "4721521", "revid": "599013", "url": "https://it.wikipedia.org/wiki?curid=4721521", "title": "Norwegian Wood", "text": ""}
{"id": "4721523", "revid": "1305772", "url": "https://it.wikipedia.org/wiki?curid=4721523", "title": "Coppa Svizzera 1936-1937", "text": "La Coppa Svizzera 1936-1937 \u00e8 stata la 12\u00aa edizione della manifestazione calcistica. \u00c8 iniziata nell'agosto 1936 e si \u00e8 conclusa il 29 marzo 1937. Questa edizione della coppa vide la vittoria finale del Grasshoppers.\nRegolamento.\nTurni ad eliminazione diretta in gara unica. In caso di parit\u00e1 al termine dei tempi supplementari, la partita veniva ripetuta a campo invertito.\nFonti e bibliografia.\nGiornali"}
{"id": "4721524", "revid": "282094", "url": "https://it.wikipedia.org/wiki?curid=4721524", "title": "Bonsone", "text": ""}
{"id": "4721529", "revid": "62118389", "url": "https://it.wikipedia.org/wiki?curid=4721529", "title": "Volontario in ferma prefissata di 4 anni", "text": ""}
{"id": "4721542", "revid": "1573940", "url": "https://it.wikipedia.org/wiki?curid=4721542", "title": "Romanogobio", "text": "Romanogobio \u00e8 un genere di pesci ossei d'acqua dolce appartenente alla famiglia Cyprinidae.\nTassonomia.\nIl genere comprende 18 specie:"}
{"id": "4721543", "revid": "767487", "url": "https://it.wikipedia.org/wiki?curid=4721543", "title": "Makin' Time", "text": "I Makin' Time sono una mod revival band inglese in attivit\u00e0 tra il 1984 ed il 1986.\nStoria.\nNascono nel 1984 nella contea delle West Midlands in Inghilterra seguendo la seconda ondata del mod revival, e prendono il nome dalla canzone \"Making Time\", secondo singolo estratto da \"We Are Paintermen\" della mod band The Creation.\nNel 1985 pubblicano il loro primo album in studio \"Rhythm And Soul\" prodotto da Pat Collier, gi\u00e0 produttore dei Katrina and the Waves, dal quale escono i singoli \"Here is my Number\" e \"Feels Like It's Love\", tutti editi su etichetta Countdown Records. Si caratterizzano per un suono fortemente pop, come molte altre band del tardo mod revival, ma sempre legato a sonorit\u00e0 nere come il soul ed il rhythm and blues.\nL'anno successivo pubblicano il loro secondo e ultimo album \"No Lumps Of Fat or Gristle Guaranteed\", che non riscuote il successo del precedente lavoro, portando allo scioglimento del gruppo.\nDopo i Makin' Time, il bassista Martin Blunt fonda nel 1988 i The Charlatans, insieme al cantante Tim Burgess, il cantante e chitarrista Mark Gounden forma un gruppo powerpop chiamato \"The Upper Fift\", la cantante e organista Fay Hallam forma i Prime Movers insieme a Graham Day dei The Prisoners, e successivamente i Fay Hallam Trinity, suo progetto solista."}
{"id": "4721544", "revid": "1494169", "url": "https://it.wikipedia.org/wiki?curid=4721544", "title": "Zosima", "text": ""}
{"id": "4721545", "revid": "247222", "url": "https://it.wikipedia.org/wiki?curid=4721545", "title": "Strings &amp; Trombones", "text": "Strings &amp; Trombones \u00e8 un album di Bob Brookmeyer e Bud Shank pubblicato nel 1956 dalla\nPacific Jazz Records. I primi cinque brani erano gi\u00e0 apparsi nell'album del 1954 \"Bud Shank &amp; Bob Brookmeyer\" pubblicato dalla stessa casa discografica."}
{"id": "4721547", "revid": "72396", "url": "https://it.wikipedia.org/wiki?curid=4721547", "title": "Multi-user MIMO", "text": ""}
{"id": "4721550", "revid": "123624279", "url": "https://it.wikipedia.org/wiki?curid=4721550", "title": "Thomas Holtzmann", "text": "Biografia.\nComplessivamente, tra cinema e televisione, partecip\u00f2 ad una quarantina di differenti produzioni, a partire dalla met\u00e0 degli anni cinquanta. Era, tra l'altro, un volto noto al pubblico per essere apparso in vari episodi della serie televisive quali \"L'ispettore Derrick\" e \"Il commissario K\u00f6ster\" (\"Der Alte\").\nLavor\u00f2 nei teatri di Amburgo, Berlino, Colonia, Monaco, Salisburgo, ecc."}
{"id": "4721558", "revid": "1700659", "url": "https://it.wikipedia.org/wiki?curid=4721558", "title": "Segnaletica stradale in Danimarca", "text": "I segnali stradali in Danimarca, cos\u00ec come nelle Isole Faer Oer ed in Groenlandia, sono regolati dal \"Samlet oversigt over varianter af f\u00e6rdselstavler, vejvisningstavler samt kant- og baggrundsafm\u00e6rkninger\" (Panoramica delle varianti di segnali stradali, segnaletica stradale e di frontiera e marcature sfondo), sono installati lungo il ciglio della strada sul lato destro della carreggiata e sono suddivisi in 9 categorie: segnali di pericolo, di precedenza, di divieto, di obbligo, di indicazione, di direzione, per ciclisti, di servizi, di bordo strada, pannelli integrativi, segnaletica temporanea e per pannelli a messaggio variabile. Sono stati modificati in ultima istanza con la normativa del febbraio 2013.\nSe vi \u00e8 del testo nei segnali, questo \u00e8 in lingua danese. Come nella maggior parte dei Paesi europei, non possono essere installati pi\u00f9 di tre segnali sullo stesso supporto, ed il pi\u00f9 importante deve essere posto in cima agli altri. La maggior parte dei segnali sono basati su disegni come nella maggior parte dei Paesi europei, eccezion fatta per quelli con scritte come il segnale di \"Fermarsi e dare precedenza\" o quello di \"Dogana\".\nAgli incroci non regolati da segnaletica stradale o semafori vige la regola generale di dare la precedenza ai veicoli provenienti da destra, a meno che non sia altrimenti specificato.\nSegnali di pericolo.\nI segnali di pericolo in Danimarca hanno sfondo bianco ed una classica forma triangolare.\nSegnali di divieto.\nI segnali di divieto in Danimarca sono circolari, con simboli neri su sfondo bianco ed hanno il bordo rosso. Le eccezioni sono i segnali di divieto di sosta che hanno un simbolo rosso su sfondo blu. Tutti questi segnali sono validi dal punto in cui sono installati in avanti fino al punto in cui \u00e8 posizionato un segnale di fine del divieto o fino al successivo incrocio a seconda del segnale.\nSegnali di obbligo.\nI segnali di obbligo in Danimarca sono circolari come quelli di divieto ma hanno i simboli bianchi su sfondo blu.\nSegnali di direzione.\nI segnali di direzione in Danimarca hanno sfondo bianco per indicare localit\u00e0 geografiche raggiungibili su strade comuni, sfondo blu se installati lungo strade principali o sfondo verde lungo le autostrade. Come nella maggior parte d'Europa, i segnali con sfondo bianco indicano destinazioni locali, quelli con sfondo marrone indicano localit\u00e0 o destinazioni turistiche e quelli con sfondo arancione sono utilizzati lungo deviazioni temporanee."}
{"id": "4721561", "revid": "729019", "url": "https://it.wikipedia.org/wiki?curid=4721561", "title": "TIsat-1", "text": "Il TIsat-1 (TI \u00e8 l'abbreviazione per il Cantone Ticino) \u00e8 un satellite radioamatoriale, che \u00e8 stato sviluppato da studenti dell'Scuola universitaria professionale della Svizzera italiana SUPSI.\nSi tratta di un satellite miniaturizzato CubeSat, con cui lo spazio idoneit\u00e0 dei vari materiali e componenti \u00e8 verificata: dove entrambi i fili elettricamente conduttivi, che sono fatti di materiali diversi e hanno diametri differenti, e anche filati in nylon sono esposti ossigeno atomico nell'atmosfera superiore sottile, di questi attacchi materiali. Inoltre, un miniaturizzato computer di bordo sar\u00e0 testato con tre processori.\nTIsat trasmette su una frequenza di 437,305\u00a0MHz in codice Morse con il nominativo radioamatore HB9DE.\nIl satellite \u00e8 stato il lanciato nel 12 luglio 2010 su un razzo PSLV con satellite per telerilevamento Cartosat-2B dal Centro spaziale Satish Dhawa. La stazione radio di SUPSI radioamatori club HB9SRC \u00e8 la stazione di terra di TIsat."}
{"id": "4721566", "revid": "247222", "url": "https://it.wikipedia.org/wiki?curid=4721566", "title": "The Al Cohn Quintet Featuring Bob Brookmeyer", "text": "The Al Cohn Quintet Featuring Bob Brookmeyer \u00e8 un album con Bob Brookmeyer e Al Cohn, pubblicato nel 1957 dalla Coral Records.\nIl disco fu registrato a New York il 3 e 5 dicembre del 1956."}
{"id": "4721568", "revid": "154326", "url": "https://it.wikipedia.org/wiki?curid=4721568", "title": "Regina di Napoli", "text": ""}
{"id": "4721571", "revid": "484362", "url": "https://it.wikipedia.org/wiki?curid=4721571", "title": "Palazzo Angaran", "text": "Il Palazzo Magr\u00e8 Angaran \u00e8 un edificio rinascimentale, costruito intorno al 1480 per la famiglia Magr\u00e8 a Vicenza nell'antico borgo al di l\u00e0 del fiume Bacchiglione. \u00c8 situato nell'attuale Piazza XX Settembre, di fronte al ponte degli Angeli, in angolo tra contr\u00e0 Torretti e contr\u00e0 Santa Lucia.\nStoria.\nIntorno al 1480, o forse qualche anno dopo, Battista Magr\u00e8, su di un'area appartenente alla famiglia, fece costruire - forse dall'architetto vicentino Tommaso Formenton - questo palazzo. Nel 1552 esso venne acquistato da Giacomo Angaran, amico di Andrea Palladio, cui chiese di preparare una \"sontuosa invenzione\" per sostituire l'edificio esistente; il Palladio disegn\u00f2 il progetto che per\u00f2 non fu mai realizzato.\nL'ultimo proprietario, Ottavio Angaran Porto, cedette l'immobile al Comune di Vicenza, che per\u00f2 lo utilizz\u00f2 per usi impropri causandone l'inarrestabile degrado. Nel 1899 - qualche anno dopo la disastrosa alluvione del 1882 e per evitare ulteriori conseguenze delle frequenti esondazioni del vicino Bacchiglione - il livello stradale intorno al palazzo fu alzato, interrando quasi completamente il portico; nel secondo decennio del Novecento il palazzo stava per cadere del tutto in rovina, tanto da pensare alla sua demolizione.\nA partire dal 1921, invece, se ne inizi\u00f2 il restauro: venne smontato pezzo per pezzo e ricostruito a un livello pi\u00f9 elevato, sostituendo soltanto le modanature fatiscenti o le colonne troppo logore; i lavori si conclusero nel 1934, con l'intonaco affrescato a quadroni policromi, ritenuto simile a quello originario.\nDescrizione.\nPalazzo Angaran rappresenta un bell'esempio di architettura del primo Rinascimento a Vicenza. \u00c8 circondato da un portico con archi ribassati, l'unico palazzo che in citt\u00e0 sviluppa due facciate su portico continuo. Sul lato che prospetta su contr\u00e0 Santa Lucia un'elegante quadrifora mostra, con la morfologia dei capitelli corinzi, le incipienti cadenze classicistiche del tempo, che tendono a rinnovare il gotico fiorito medievale."}
{"id": "4721577", "revid": "47767", "url": "https://it.wikipedia.org/wiki?curid=4721577", "title": "Santa Eurosia", "text": ""}
{"id": "4721578", "revid": "1543377", "url": "https://it.wikipedia.org/wiki?curid=4721578", "title": "Associazione nazionale esercenti spettacoli viaggianti", "text": "L'Associazione nazionale esercenti spettacoli viaggianti, in acronimo ANESV, \u00e8 un'associazione, costituita nel 1947, che rappresenta le imprese che svolgono attivit\u00e0 di spettacolo viaggiante nei luna park, nelle installazioni di attrazioni nei parchi cittadini. La sua sezione Parchi Permanenti Italiani rappresenta i grandi parchi tematici e i parchi acquatici italiani.\nL'ANESV rappresenta inoltre i grandi parchi di divertimento, tematici, acquatici e faunistici, i parchi avventura ed i laser game. Aderiscono ad ANESV anche numerose sale giochi, kartodromi, piste di pattinaggio sul ghiaccio ecc.\nCome associazione maggiormente rappresentativa del settore, fa parte della Consulta per lo spettacolo, organismo nazionale istituito presso il MIBAC. \n\u00c8 socio fondatore dell'Associazione Generale Italiana dello Spettacolo (Agis) e dal giugno del 2013 \u00e8 federata a Federturismo Confindustria."}
{"id": "4721579", "revid": "16441", "url": "https://it.wikipedia.org/wiki?curid=4721579", "title": "Colli Orientali del Friuli Cialla Picolit", "text": ""}
{"id": "4721581", "revid": "1300584", "url": "https://it.wikipedia.org/wiki?curid=4721581", "title": "Cabira", "text": "Cabira (greco: \u039a\u03ac\u03b2\u03b5\u03b9\u03c1\u03b1, K\u00e1beira), era una citt\u00e0 del Ponto.\nStoria.\nLa citt\u00e0 sorgeva ai piedi della catena montuosa dei Pariadri, a 150 stadi (circa 27 chilometri) a sud da Eupatoria, che era presso la confluenza dell'Iris e del Lico. Presso la citt\u00e0 sorgevano mulini ad acqua ed un serraglio; erano anche presenti terreni di caccia e miniere. Durante la terza guerra mitridatica, che vide opporsi Mitridate VI del Ponto ai Romani, il re, che vi aveva edificato un palazzo, scelse Cabira come suo nuovo quartier generale nell'inverno del 73 a.C.. Port\u00f2 poi i suoi tesori pi\u00f9 preziosi nella sicura fortezza di Cenonconio, che sorgeva a meno di 35 chilometri dalla citt\u00e0. L'anno successivo, tuttavia, il console romano Lucullo sconfisse rovinosamente Mitridate in una battaglia proprio a Cabira. In seguito, la citt\u00e0 pass\u00f2 a Pitodorida, la vedova del re del Ponto Polemone, che la govern\u00f2 congiuntamente con le citt\u00e0 di Zela e Magnopoli (Eupatoria). Pompeo la ingrand\u00ec e la rinomin\u00f2 Diopoli, imitata da Pitoride che la chiam\u00f2 poi Sebaste e la us\u00f2 come residenza reale. Nel vicino villaggio di Ameria sorgeva un ricco tempio, e a Cabira era venerato il dio lunare Men. La citt\u00e0 coni\u00f2 anche monete con la legenda \"\u039a\u03b1\u03b2\u03b7\u03c1\u03c9\u03bd\". \nIdentificazione.\nIl sito di Cabira ad oggi \u00e8 incerto, poich\u00e9 quando nel I secolo d.C. Plinio il Vecchio fa una descrizione della regione, Cabira non appare. Alcuni storici hanno suggerito l'identificazione con Niksar, l'antica Neocesarea, che corrisponderebbe alla descrizione fatta da Strabone. John Cramer, invece, ha associato Neocesarea alla vicina Ameria. "}
{"id": "4721583", "revid": "125318711", "url": "https://it.wikipedia.org/wiki?curid=4721583", "title": "Demofobia", "text": "La demofobia \u00e8 la fobia o timore ossessivo della folla. Di solito \u00e8 associata all'agorafobia, alla claustrofobia o alla centrofobia. Pu\u00f2 essere indizio di temperamento timido e ossessivo.\nNon \u00e8 da confondere con la misantropia, che \u00e8 l'avversione per l'umanit\u00e0, mentre il demofobico \u00e8 avverso solo alle folle e ai gruppi numerosi."}
{"id": "4721585", "revid": "4175", "url": "https://it.wikipedia.org/wiki?curid=4721585", "title": "Steve McDowell", "text": ""}
{"id": "4721586", "revid": "119055144", "url": "https://it.wikipedia.org/wiki?curid=4721586", "title": "Sanatruce II", "text": "Nel 116 d.C. l'imperatore romano Traiano depose il re partico Osroe I dopo aver invaso la Mesopotamia, e dichiar\u00f2 re al suo posto il sovrano fantoccio Partamaspate. Sanatruce ed il padre Mitridate, che era fratello di Osroe, presero la corona congiuntamente e continuarono ad opporsi ai Romani in Mesopotamia, portando Traiano a scendere contro di loro verso il Golfo Persico. Dopo aver sconfitto nuovamente i Parti, la Mesopotamia fu dichiarata provincia romana. Dopo la partenza dei Romani, Osroe riusc\u00ec a detronizzare Partamaspate e reclam\u00f2 il trono per s\u00e9.\nMitridate V e Sanatruce II succedettero definitivamente ad Osroe nella parte occidentale dell'impero partico, ed il suo regno dur\u00f2 dal 129 al 140, anno in cui mor\u00ec in una battaglia nella Commagene romana. Sanatruce, che era coregnante e successore designato, era per\u00f2 morto precedentemente cadendo durante uno scontro con i Romani, assaporando solo brevemente la regalit\u00e0. Il trono and\u00f2 al fratello Vologese IV, che sconfisse il rivale dell'intera famiglia Vologase III nel 147."}
{"id": "4721591", "revid": "123712865", "url": "https://it.wikipedia.org/wiki?curid=4721591", "title": "Divertore", "text": "In un reattore tokamak per la fusione nucleare il divertore \u00e8 quella parte della parete su cui \u00e8 deviato il plasma che naturalmente diffonde perpendicolarmente alle linee di campo magnetico, per effetto neoclassico o per la presenza di turbolenza.\nIl divertore \u00e8 composto da una parte materiale (\"tegoli\" del divertore, \"divertor tiles\" oppure \"piatti\", \"divertor plates\") e da una parte non materiale, cio\u00e8 una configurazione a X (punto di nullo) del campo magnetico, che convoglia le particelle contro i tegoli stessi, che sono composti da un materiale adatto a sopportare carichi termici elevati (grafite, tungsteno, o metalli liquidi come il litio). In questo modo, si convoglia il carico termico su una superficie ben definita del toro, evitando quindi che ci siano zone della prima parete colpite inavvertitamente da calore.\nNel reattore a fusione sperimentale ITER il divertore sar\u00e0 composto da bersagli di tungsteno.\nStoria.\nStoricamente, il divertore nasce dalle ricerche capitanate negli anni Ottanta dal fisico Friedrich Wagner dell'IPP Garching (Germania) sul tokamak tedesco ASDEX, con lo scopo di aumentare il tempo di confinamento dell'energia di un tokamak. Queste ricerche ebbero un duplice successo: da un lato permisero di ottenere delle scariche a confinamento migliorato (chiamato \"modo-H\", da \"high confinement mode\"), dall'altro permisero di fare un balzo in avanti nel problema dello smaltimento del calore prodotto dal plasma, e, in prospettiva, del calore generato dalle particelle alfa, che sono una delle particelle prodotte dalle reazioni di fusione nucleare. Attualmente, tutti i tokamak hanno una configurazione a divertore, simile a quella di ASDEX.\nPrima delle ricerche di Wagner e colleghi, lo smaltimento del calore prodotto da un tokamak avveniva perlopi\u00f9 tramite il cosiddetto limiter, cio\u00e8 una fascia cilindrica sulla superficie interna o esterna del toro, a cui il plasma si appoggiava e cedeva il calore in eccesso. Il limiter era per\u00f2 pi\u00f9 costoso da realizzare (occupava una superficie maggiore), e non era dotato di un sistema semplice per regolare dall'esterno il flusso di calore da parte del plasma, che fluiva quindi in modo incontrollato, con la possibilit\u00e0 di accumuli locali anche cospicui, che potevano portare al danneggiamento della camera da vuoto. Uno dei principali vantaggi del divertore, infatti, \u00e8 quello di essere provvisto di un sistema semplice di controllo esterno del flusso di calore, come vedremo in seguito.\nOggi la ricerca nell'ambito del divertore \u00e8 in grande sviluppo, soprattutto in prospettiva per ITER e DEMO: oltre alla configurazione-base del 1981, si stanno esplorando configurazioni alternative, con pi\u00f9 punti a X (\"double null\" o \"snowflake\") e con volume maggiore della regione del divertore (\"super-X\").\nFriedrich Wagner, per le sue ricerche pionieristiche sul divertore, ha ricevuto numerose onorificenze, come il premio \"John Dawson\" dell'American Physical Society per l'eccellenza nella ricerca sulla fisica del plasma (1987), il titolo di \"fellow\" dell'American Physical Society (APS, 1991), e infine, nel 2007, il prestigioso Hannes Alfv\u00e9n Prize, della European Physical Society (EPS).\nFunzionamento fisico.\nIl principio del divertore si basa su una particolare configurazione magnetica, chiamata punto X. Una delle propriet\u00e0 del punto X \u00e8 che una delle componenti del campo magnetico del tokamak si annulla:\nformula_1\nUn esempio di equilibrio di un tokamak, con un punto a X nella parte inferiore, \u00e8 mostrato nella figura a fianco, qui a destra: il punto a X \u00e8 indicato da una croce verde. La linea di campo che include il punto X \u00e8 chiamata separatrice, indicata nella figura come una linea blu. Il nome separatrice significa appunto che separa il volume interno del plasma, dalla regione esterna, detta SOL (scrape off layer), che \u00e8 la regione di linee di campo aperte, cio\u00e8 connesse alla parete.\nLa presenza del punto X modifica profondamente la diffusione di particelle (elettroni e ioni) lungo le linee di campo: proveremo qui succintamente a spiegarne il funzionamento fisico, seguendo la falsariga dell'articolo di rassegna che descrive i divertori.\nAll'interno della separatrice, nel cosiddetto \"plasma core\", la diffusione degli ioni avviene perlopi\u00f9 perpendicolarmente alle linee di campo, dall'asse del toro verso l'esterno, tramite i consueti meccanismi dei plasmi (diffusione neoclassica o turbolenza elettrostatica). Una volta raggiunta la separatrice, nel momento in cui uno ione entra nel SOL, cambia invece drasticamente il tipo di trasporto, che diventa prevalentemente parallelo (vedi figura qui a sinistra). Da questo momento in poi, per passare dal punto in cui esce dalla separatrice, formula_2, fino ai \"piatti\" del divertore, formula_3, uno ione segue una traiettoria parallela alla linea di campo. Sul piano poloidale, lo ione segue la traiettoria rettilinea della separatrice, dal punto X verso i piatti: questo segmento della separatrice \u00e8 talvolta chiamato \"gamba\" del divertore (divertor leg). Le due \"gambe\" del divertore, pi\u00f9 il divertore stesso, delimitano una regione triangolare posta sotto il punto X, chiamata \"regione privata\" (private flux region).\nNel SOL di un divertore, quindi, il parametro che regola il trasporto di calore e di particelle \u00e8 l'inclinazione (\"pitch\") delle linee di campo, definita come:\nformula_4\nNel caso di un tokamak, il valore tipico \u00e8 formula_5. In questo modo, regolando dall'esterno un parametro geometrico, come l'inclinazione della linea di campo, \u00e8 possibile governare la quantit\u00e0 di calore che si deposita sui piatti del divertore. L'inclinazione della linea di campo \u00e8 facilmente modificabile agendo sull'intensit\u00e0 del campo magnetico poloidale formula_6 . Una stima del flusso di calore che si deposita sul divertore \u00e8 data dal rapporto trasporto parallelo al divertore/trasporto perpendicolare, che si esprime in formule come:\nformula_7\ndove formula_8\u00e8 la diffusivit\u00e0 termica perpendicolare degli ioni, formula_9 quella parallela, formula_10 la loro temperatura, ed formula_11 la loro densit\u00e0.\nIl valore formula_12 \u00e8 molto piccolo, ma siccome viene moltiplicato per il rapporto della diffusivit\u00e0 parallela/perpendicolare, che \u00e8 dell'ordine formula_13, con R il raggio maggiore e formula_14raggio di Larmor, ne consegue che il meccanismo di dispersione del calore da parte del divertore \u00e8 estremamente efficiente.\nTecnologia.\nLe superfici su cui si appoggiano le due \"gambe\" del divertore sono chiamati \"piatti\", o \"tegoli\" del divertore, come anticipato pi\u00f9 sopra. Essi devono essere fatti di materiale particolarmente resistente, cio\u00e8 in grado di sopportare carichi termici fino a 10 MW per metro quadro. In generale, a seconda del materiale, il divertore si puo' dividere in divertore solido o liquido.\nIl Divertor Test Tokamak (DTT).\nCome spiegato sopra, il divertore \u00e8 un componente essenziale del futuro reattore a fusione nucleare: per questo motivo, nell'ambito del consorzio europeo per gli studi sulla fusione, denominato EUROfusion, \u00e8 uno dei temi di maggiore interesse, tanto da giustificare un progetto a s\u00e9 stante, chiamato Divertor Test Tokamak. Nell'ambito di questo argomento di ricerca europeo, nel 2018 \u00e8 iniziato il progetto tutto italiano di costruzione di un nuovo tokamak, specificamente dedicato a sperimentare configurazioni avanzate di divertore, con alte potenze incidenti sulle tegole del divertore stesso: il progetto ha lo stesso nome DTT del progetto pi\u00f9 ampio di EUROfusion, ed \u00e8 in realizzazione presso i laboratori dell'ENEA di Frascati. EUROfusion ha previsto un investimento di 60 milioni di euro nel progetto del DTT italiano, ma si riserva di investire questi fondi in un secondo momento, a partire dal biennio 2022/2023."}
{"id": "4721593", "revid": "729019", "url": "https://it.wikipedia.org/wiki?curid=4721593", "title": "Yeoksam (metropolitana di Seul)", "text": "La stazione di Yeoksam (\uc5ed\uc0bc\uc5ed - \u9a5b\u4e09\u8b6f, \"Yeoksam-yeok\" ) si trova lungo la linea 2 della metropolitana di Seul e si trova lungo la strada Teheran-ro, nel centro finanziario di Gangnam.\nStruttura.\nLa linea passa in sotterranea, al terzo piano interrato, e dispone di due marciapiedi laterali con porte di banchina e due binari al centro. Essendo la linea 2 una linea circolare, i binari vengono designati come \"circolare interna\" e \"circolare esterna\"."}
{"id": "4721596", "revid": "729019", "url": "https://it.wikipedia.org/wiki?curid=4721596", "title": "Samseong (metropolitana di Seul)", "text": "Samseong (\uc0bc\uc131\uc5ed - \u4e09\u6210\u8b6f, \"Samseong-yeok\" ) \u00e8 una stazione della metropolitana di Seul servita dalla linea 2 e si trova all'incrocio fra Teheran-ro e la strada Yeongdong-daero, nei pressi del centro commerciale COEX e del relativo centro congressi.\nStruttura.\nLa linea passa in sotterranea, e dispone di due marciapiedi laterali con porte di banchina e due binari al centro. Essendo la linea 2 una linea circolare, i binari vengono designati come \"circolare interna\" e \"circolare esterna\"."}
{"id": "4721601", "revid": "231667", "url": "https://it.wikipedia.org/wiki?curid=4721601", "title": "Santuario di San Nicodemo", "text": "Il santuario di San Nicodemo, sull'altopiano della Limina,\u00e8 il luogo dove san Nicodemo ha vissuto. Nel 1501, le reliquie del santo furono traslocate alla grancia basiliana di San Biagio a Mammola. In seguito al terremoto del 1783, le reliquie vennero trasferite nella chiesa Matrice di Mammola, nella cappella di San Nicodemo. Sorge a 703 metri sul livello del mare.\nIl santuario.\nSi trova a 3\u00a0km del passo della Limina, nel territorio del parco nazionale dell'Aspromonte. Inizialmente nel XVI secolo fu ricostruita una chiesa (in parte sui ruderi dell'antico monastero del X secolo, che \u00e8 stato ristrutturato anche nel 1960). Gli affreschi presenti all'interno sono dell'artista Nik Spatari.\nImportante sono i resti dell'antico monastero del Kellerana del X secolo a croce greca, con le tre absidi contrapposte ad oriente, tipiche dell'architettura bizantina-basiliana.\nIl santuario ricco di storia e tradizioni \u00e8 meta tutto l'anno di numerosi fedeli, turisti, escursionisti e studiosi. \u00c8 abitato tutto l'anno dal monaco don Ernesto.\nLa festa si svolge ogni anno la domenica successiva al 12 maggio, in ricordo della nascita avvenuta il 12 maggio del 900.\nTutti i venerd\u00ec di luglio e agosto di ogni anno sono tradizionali i pellegrinaggi a piedi, con partenza da Mammola, percorrendo il sentiero dei Greci \u201cla Seja\u201d per raggiungere il santuario di San Nicodemo A.B. alla Limina.\nIl santuario \u00e8 stato incluso negli itinerari del Giubileo del 2000.\nIl monastero.\nL'antico monastero del Kellerana, che nel X secolo era abitato da monaci basiliani, fu meta di devozione e di pellegrinaggio da parte di fedeli richiamati dai miracoli di Nicodemo e divenne quindi punto di riferimento religioso e spirituale per tutta la Calabria. Il monastero fu sottoposto nell'anno 1081 dal conte Ruggero all'abbazia benedettina della Santissima Trinit\u00e0 di Mileto e il provvedimento venne confermato nel 1091 ancora nel 1102 e sanzionato dai papi Eugenio III (24 febbraio 1151) e Alessandro III (16 luglio 1170 e 19 marzo 1179). Il monastero comunque non si pieg\u00f2 e resistette fieramente sia all'assoggettamento che alla latinizzazione, questo port\u00f2 a duri scontri con i monaci benedettini che non avevano nessuna intenzione di assistere impassibili alla ribellione di un centro monastico cos\u00ec ricco e venerato; ricorsero quindi alla Santa Sede che incaric\u00f2 il vescovo di Tropea di dirimere la questione; il vescovo convoc\u00f2 i monaci di San Nicodemo a comparire davanti a lui, ma questi ultimi rifiutarono e furono scomunicati. Nonostante ci\u00f2 i monaci non si piegarono e continuarono a celebrare con rito bizantino. Papa Alessandro IV il 21 gennaio 1255 diede incarico al decano e al cantore della cattedrale di Tropea di dare esecuzione alla scomunica. Poco tempo dopo la crisi si riacutizz\u00f2 per l'intervento del legato pontificio, cardinale Pandolfo, che incaric\u00f2 Pietro, abate di Lamezia di giudicare la questione, ma l'intervento del vescovo di Gerace Paolo dimostr\u00f2 che il monastero era sempre stato soggetto alla sua giurisdizione. In conseguenza di ci\u00f2 i benedettini invasero con la forza il monastero, ma furono successivamente respinti dai monaci basiliani con l'appoggio del Vescovo di Gerace e dei canonici. Per questi fatti il vescovo Drogone di Tropea commin\u00f2 la scomunica sia ai monaci sia al vescovo di Gerace. Comunque questa ennesima scomunica non ebbe effetto e i monaci si mantennero sempre indipendenti e continuarono a celebrare con rito greco-bizantino. Nel 1433 il monastero dava la ragguardevole rendita di 100 ducati d'oro. La relazione scritta riguardo alla visita effettuata nel 1483 dal vescovo di Gerace Atanasio Calkeopulo (traslitterato anche come Chalkeopulos o Calceopulo) lo segnala in piena attivit\u00e0 ed in ottimo stato, per quanto gi\u00e0 all'epoca parte del patrimonio storico fosse stata coattivamente trasferita a Mileto e in seguito a Roma per volont\u00e0 papale, ci\u00f2 per\u00f2 caus\u00f2 la dispersione dei reperti in varie biblioteche; qualche platea giunse fino a San Pietroburgo. Nel 1485 anche la diocesi di Gerace, e di conseguenza il monastero, pass\u00f2 al rito latino. Per il monastero ci\u00f2 segno l'inizi\u00f2 di una rapida decadenza. Nel 1501 i monaci si trasferirono nella grangia di San Biagio in Mammola e l'antico monastero abbandonato and\u00f2 in rovina, oggi se ne possono vedere i resti presenti nelle vicinanze del santuario. Il monastero di Mammola fu poi soppresso dai francesi nel 1807.\nCome arrivare al santuario.\nIl santuario si raggiunge facilmente sia dalla costa Jonica che da quella Tirrenica"}
{"id": "4721604", "revid": "761672", "url": "https://it.wikipedia.org/wiki?curid=4721604", "title": "Autonomia (magistratura)", "text": ""}
{"id": "4721605", "revid": "729019", "url": "https://it.wikipedia.org/wiki?curid=4721605", "title": "Gyodae (metropolitana di Seul)", "text": "Gyodae (\uad50\ub300\uc5ed - \u654e\u5927\u8b6f, \"Gyodae-yeok\"), tradotta in inglese come Seoul National University of Education Station, \u00e8 una stazione della metropolitana di Seul e funge da punto di interscambio fra la linea 2 e la linea 3 della metropolitana di Seul. La stazione si trova nel quartiere di Seocho-gu a Seul.\nStruttura.\nEntrambe le linee sono sotterranee, e si incrociano perpendicolarmente. La linea 3 si trova al secondo piano interrato, mentre la linea 2 al terzo. Sopra di esse \u00e8 presente il mezzanino. Essendo la linea 2 una linea circolare, i binari vengono designati come \"circolare interna\" e \"circolare esterna\"."}
{"id": "4721606", "revid": "74801", "url": "https://it.wikipedia.org/wiki?curid=4721606", "title": "Ramon de Marimon", "text": "Biografia.\nOrigini familiari.\nRamon de Marimon era figlio di Feliu de Marimond, I marchese di Cerdanyola, e di Jer\u00f2nima de Corbera-Santcliment, proveniente dal nobile casato dei baroni di Llinars e Altafulla.\nNell'ambito del conflitto per la successione al trono di Spagna fu, come tutti i suoi fratelli, un deciso sostenitore di Filippo V, al punto da esortare i suoi concittadini ad ubbidire al nuovo re in uno scritto: la \"Carta d'exhortaci\u00f3 a obeir per rei a Felip V\"; questo ampio documento difese i diritti dell'Angi\u00f2 con argomentazioni fortemente energiche e regaliste.\nCarriera ecclesiastica.\nFu Canonico, arcidiacono e quindi vicario generale di Tarragona in occasione della sede vacante, quando - dopo il 15 dicembre 1712 - l'arcivescovo Isidro Bertr\u00e1n, che aderiva al partito del pretendente al trono Carlo d'Austria, fu deposto da Filippo V con un regio decreto, nel 1720 fu designato come vescovo di Vic per sostituire Mons. Manuel de Santjust nel 1720 e lo rest\u00f2 fino alla morte nel 1744. Qui godette della stima dei fedeli diocesani e si procur\u00f2 una notevolissima fama di santit\u00e0.\nProcesso di canonizzazione.\nRamon mor\u00ec a Vic nel 1744 in fama di santit\u00e0. Padre Antoni Codorniu S.J. (Barcellona, 1699 - Ferrara, 1770) filosofo, studioso di teologia morale e storiografo, ne scrisse e pubblic\u00f2 la biografia, chiedendo che venisse avviato il processo di canonizzazione.\nGenealogia episcopale.\nLa genealogia episcopale \u00e8:"}
{"id": "4721613", "revid": "729019", "url": "https://it.wikipedia.org/wiki?curid=4721613", "title": "Sadang (metropolitana di Seul)", "text": "Sadang (\uc0ac\ub2f9\uc5ed - \u820d\u5802\u8b6f, \"Sadang-yeok\" ) \u00e8 una stazione della metropolitana di Seul e funge da punto di interscambio fra la linea 2 e la linea 4 della metropolitana di Seul. La stazione si trova nel quartiere di Dobong-gu a Seul.\nStruttura.\nEntrambe le linee sono sotterranee, e si incrociano perpendicolarmente in corrispondenza dell'incrocio fra la circolare meridionale e Dobong-daero. La linea 4 si trova al terzo piano interrato, mentre la linea 2 al secondo. Sopra di esse \u00e8 presente il mezzanino. Essendo la linea 2 una linea circolare, i binari vengono designati come \"circolare interna\" e \"circolare esterna\"."}
{"id": "4721615", "revid": "307923", "url": "https://it.wikipedia.org/wiki?curid=4721615", "title": "Stazione meteorologica di Acquerino", "text": "La stazione meteorologica di Acquerino, attiva fin dal 1929, \u00e8 la stazione meteorologica di riferimento relativa alla localit\u00e0 di Acquerino nel comune di Sambuca Pistoiese.\nCaratteristiche.\nLa stazione meteorologica, \u00e8 situata nell'Italia Centrale, in Toscana, in provincia di Pistoia nel comune di Sambuca Pistoiese, in localit\u00e0 Acquerino a 890 metri s.l.m. e alle coordinate geografiche .\nInstallata nel 1929 come stazione meccanica fornita di pluviometro, e dal 1949 dotata anche di sensore termometrico in capannina, \u00e8 stata gestita fin dalla sua attivazione dal Compartimento di Bologna del Servizio Idrografico e Mareografico Nazionale per poi passare sotto la gestione del Servizio Idrometeorologico dell'ARPA Emilia-Romagna dopo il passaggio di competenze alle regioni.\nIn una diversa ubicazione nella medesima area naturale, ad alcuni chilometri a nord-est rispetto alla suddetta stazione e ad un'altezza di 900 metri s.l.m., \u00e8 stata attivata il 29 luglio 1996 una stazione termopluviometrica automatica gestita dall'ARSIA, i cui dati rilevati sono forniti dal servizio agrometeorologico e agroambientale del suddetto ente e dal Servizio Idrologico Regionale della Toscana.\nDati climatologici 1961-1990.\nIn base alla media trentennale 1961-1990, la temperatura media del mese pi\u00f9 freddo, gennaio \u00e8 di +1,4\u00a0\u00b0C, mentre la temperatura media del mese pi\u00f9 caldo, luglio \u00e8 di +18,0\u00a0\u00b0C; mediamente si contano annualmente 79,3 giorni di gelo e 13,1 giorni di ghiaccio. Le precipitazioni medie annue, sono di 1\u00a0940,8;mm e presentano un minimo relativo in estate e picchi in autunno e in inverno, oltre a valori elevati anche in primavera.\nValori estremi.\nTemperature estreme mensili dal 1950 al 2011.\nDi seguito sono riportati i valori estremi mensili delle temperature massime e minime registrate dal 1950 al 2011. La temperatura massima assoluta \u00e8 stata registrata il 27 luglio 1983 con +34,5\u00a0\u00b0C, mentre la minima assoluta di -17,0\u00a0\u00b0C \u00e8 stata registrata il 15 febbraio 1956.\nTemperature estreme decadali dal 1950 al 2011.\nDi seguito sono riportate le temperature estreme decadali registrate dal 1950 al 2011, con la relativa data in cui si sono verificate."}
{"id": "4721619", "revid": "939296", "url": "https://it.wikipedia.org/wiki?curid=4721619", "title": "Stefano De Matteis", "text": "Biografia.\nAbilitato \"full professor\" dal dicembre 2013, si \u00e8 occupato di rappresentazioni simboliche, pratiche performative e processi rituali. Ha dedicato ricerche alla cultura popolare, alla religiosit\u00e0 e alla devozione: da \"Antropologia delle anime in pena\" (scritto con Marino Niola) fino alla \"Madonna degli esclusi\" (2011) e a \"Mezzogiorno di fede. Il rito tra esperienza, memoria e storia\" (2013).\nLe sue prime ricerche riguardano le classi popolari e utilizzano lo spettacolo (dal teatro di sceneggiata al variet\u00e0, dai burattini e marionette al teatro di Raffaele Viviani e Eduardo De Filippo, ma anche le feste popolari e i riti) come strumento d'indagine della cultura delle classi subalterne o del cosiddetto proletariato marginale. La prima inchiesta del 1980 raccontava la storia d'Italia del Novecento vista \u201cdal basso\u201d attraverso il teatro delle classi popolari: \"Follie del variet\u00e0\" (edito da Feltrinelli).\nL'interesse per la teatralit\u00e0 viene a coniugarsi con i lavori di Erving Goffman, Clifford Geertz e Victor Turner per arrivare ad analizzare la recitazione nella vita quotidiana utilizzando come campo di ricerca Napoli, la citt\u00e0 del teatro per eccellenza, sia per la quantit\u00e0 di attori sia per la qualit\u00e0 di elaborazioni teatrali ad essa ispirate, e che vive e si alimenta dello stereotipo della citt\u00e0 dove tutti recitano. Su Napoli ha scritto \"Lo specchio della vita\" edito dalla casa editrice il Mulino nel 1991 e \"Napoli in scena. Antropologia della citt\u00e0 del teatro\" per Donzelli nel 2012.\nGli approfondimenti successivi riguardano le analisi di rituali come quelli dedicati alle anime del purgatorio o il pi\u00f9 grande culto mariano che ancora si realizza in Campania, dedicato alla Madonna dell'Arco. \nHa diretto la collana di antropologia \"Mnemosyne\" ed \u00e8 stato tra i fondatori delle \u201cOpere di Ernesto de Martino\u201d dove ha curato la nuova edizione di \"Naturalismo e storicismo nell\u2019etnologia\". Dal 1999 \u00e8 direttore editoriale de \"l\u2019ancora del mediterraneo\" per la saggistica pubblicando antropologia, storia e scienze sociali, memorie e biografie, inchieste e \"non fiction\".\n\u00c8 stato consulente e collaboratore di numerose case editrici: ha tradotto, curato e pubblicato le opere di Victor Turner, diffondendo in Italia l'antropologia della performance e l'antropologia dell'esperienza. Per l\u2019edizione italiana delle opere di Victor Turner ha curato \"Dal rito al teatro\", \"Antropologia della performance\" e \"Antropologia dell\u2019esperienza\" (il Mulino 2014).\nUltimo lavoro pubblicato \u00e8 una ricerca sulla \"postglobalizzazione\": \"Le false libert\u00e0\".\nHa insegnato all'Universit\u00e0 di Urbino e poi a Salerno dove ha diretto fino al 2018 il Laboratorio di antropologia Annabella Rossi fondato da Paolo Apolito.\nAttualmente \u00e8 professore di Antropologia culturale e di Antropologia delle performance e delle rappresentazioni culturali all'Universit\u00e0 di Roma Tre. \n\u00c8 professore invitato alla Pontificia Universit\u00e0 Gregoriana dove insegna Ethnographic Studies and Methods e Antropologia delle religioni. \n\u00c8 stato autore del programma radiofonico \"Ernesto de Martino tra magia e civilt\u00e0\" (in sei puntate per Radio 3, 2015)."}
{"id": "4721620", "revid": "1543377", "url": "https://it.wikipedia.org/wiki?curid=4721620", "title": "Doctor Robert", "text": "Doctor Robert \u00e8 un brano musicale dei Beatles pubblicato nel loro album \"Revolver\" del 1966, ed incluso nel medesimo anno anche nel disco \"Yesterday and Today\" negli Stati Uniti.\nIl brano.\nLa canzone venne scritta da John Lennon e Paul McCartney ed incisa in sette take il 17 aprile 1966 con sovraincisioni vocali effettuate il 19 aprile seguente.\nA proposito del brano Paul McCartney disse: \u00abLa canzone era uno scherzo su questo tizio che curava tutti con le stesse pillole e gli stessi tranquillanti\u00bb.\nIpotesi sull'identit\u00e0 del \"Doctor Robert\".\nEsistono multiple teorie, alcune di esse contradditorie, che circolano da anni presso gli appassionati sulla presunta identit\u00e0 reale del \"Dottor Robert\" citato nella canzone, e di cosa realmente si occupasse.\nCandidati indicati dai Beatles.\nGli stessi Beatles, diffusero alcune di queste teorie contraddittorie. Nel 1968, McCartney descrisse il significato della canzone dicendo: \u00abC'era un tizio a New York, e negli States avevamo sentito dire che da lui si poteva ottenere qualsiasi cosa; qualsiasi pillola tu volessi. Ecco di cosa parla \"Doctor Robert\", semplicemente di un dottore dalla \"prescrizione facile\"\u00bb. Nel 1980, John Lennon disse invece di essere \"lui\" il Dottor Robert: \u00abEro quello che portava le pillole per tutti in tour... agli inizi\u00bb. Per\u00f2 17 anni dopo, sul sito web \"Beatles Music History! The In-Depth Story Behind the Songs of the Beatles\" apparve la seguente dichiarazione:\nAltri candidati possibili.\nIn \"Twisted Tales: The Beatles' Real-Life Dr. Robert Had the Feel-Good Cure for Celebs\" (2009), articolo presente sul sito internet \"Spinner\", James Sullivan elenca una serie di altri possibili candidati per l'identit\u00e0 di Dr. Robert. Oltre a John Lennon e Dr. Robert Freymann, egli cita:\nDr. Max Jacobson &amp; Dr. Robert Freymann.\nDopo aver preso in considerazione ognuno dei sei candidati menzionati sopra (Lennon, Freymann, Dylan, Fraser, MacPhail, e Riley), Sullivan concluse nel seguente modo: \u00ab\"Dr. Robert\" non era nessuno di questi, o forse un po' di ognuno di loro\u00bb. Il vero \"Doctor Robert\" fu molto probabilmente un misto tra il dottor Max Jacobson, noto anche come \"Doctor Feelgood\", con una lista di clienti notissimi fra cui il presidente Kennedy e Tennessee Williams; e il dottor Robert Freymann (1906-1987), uno psichiatra di origini tedesche con sede a Manhattan, conosciuto tra la cerchia degli artisti newyorchesi per le sue iniezioni di vitamina B-12, e che inoltre prescriveva liberamente forti dosi di anfetamine senza far troppe domande. Freymann, che firm\u00f2 il certificato di morte del sassofonista jazz Charlie Parker nel 1955, si vantava di avere una clientela piena di personaggi importanti e famosi, ma nel 1975 fin\u00ec con il perdere la propria licenza di esercizio della professione medica."}
{"id": "4721625", "revid": "1305772", "url": "https://it.wikipedia.org/wiki?curid=4721625", "title": "Rho Cygni", "text": "Rho Cygni (\u03c1 Cyg / \u03c1 Cygni) \u00e8 una stella della costellazione del Cigno di magnitudine 3,99, situata a 124 anni luce di distanza dal sistema solare.\nOsservazione.\nLa sua posizione moderatamente boreale fa s\u00ec che questa stella sia osservabile specialmente dall'emisfero nord, in cui si mostra alta nel cielo nella fascia temperata; dall'emisfero australe la sua osservazione risulta invece pi\u00f9 penalizzata, specialmente al di fuori della sua fascia tropicale. Essendo di magnitudine +3,99, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade nei mesi compresi fra fine giugno e novembre; nell'emisfero nord \u00e8 visibile anche per tutto l'autunno, grazie alla declinazione boreale della stella, mentre nell'emisfero sud pu\u00f2 essere osservata in particolare durante i mesi del tardo inverno australe.\nCaratteristiche fisiche.\nRho Cygni \u00e8 una gigante gialla di tipo spettrale G5III: possiede una temperatura superficiale di circa 5000 K, un raggio sette volte quello del Sole e una luminosit\u00e0 32 volte quella solare. Con una massa pi\u00f9 che doppia rispetto al Sole, si \u00e8 gi\u00e0 trasformata in gigante, nonostante un'et\u00e0 stimata di circa un miliardo di anni, notevolmente inferiore a quella del Sole, che \u00e8 superiore ai 4,5 miliardi di anni.\nRho Cygni riceve anche la denominazione di NSV 13787 per essere una variabile del tipo RS Canum Venaticorum; questo tipo di variabili sono formate da due componenti in orbita stretta fra loro, i cui rispettivi campi magnetici, solitamente piuttosto intensi, interagiscono tra loro causando fluttuazioni della luminosit\u00e0 totale del sistema. "}
{"id": "4721629", "revid": "71155", "url": "https://it.wikipedia.org/wiki?curid=4721629", "title": "Premio De Sica", "text": ""}
{"id": "4721633", "revid": "1442080", "url": "https://it.wikipedia.org/wiki?curid=4721633", "title": "Specie di Rhododendron", "text": "Elenco delle specie di Rhododendron:"}
{"id": "4721636", "revid": "1543377", "url": "https://it.wikipedia.org/wiki?curid=4721636", "title": "Convocazioni all'European League femminile 2013", "text": "Elenco delle giocatrici convocate per l'European League 2013."}
{"id": "4721639", "revid": "154893", "url": "https://it.wikipedia.org/wiki?curid=4721639", "title": "Brookmeyer", "text": "Brookmeyer \u00e8 un album di Bob Brookmeyer pubblicato nel 1957 dalla Vik Records.\nPubblicato di nuovo nel 1983 come Bobby Brookmeyer and His Orchestra con gli stessi brani.\nNel 1998 la BMG Records (RCA Victor Records) fece uscire su CD l'album con gli stessi (nove) brani."}
{"id": "4721641", "revid": "1305772", "url": "https://it.wikipedia.org/wiki?curid=4721641", "title": "George Voinovich", "text": "Biografia.\nNato e cresciuto in Ohio in una famiglia di origini balcaniche (il padre era un serbo-croato originario del Kordun, la madre era slovena), Voinovich studi\u00f2 legge e divenne avvocato. Nel frattempo si dedic\u00f2 alla politica con il Partito Repubblicano e nel 1966 venne eletto all'interno della legislatura statale dell'Ohio.\nNel 1971 si candid\u00f2 alla carica di sindaco di Cleveland, ma perse le elezioni. Nel 1978 il candidato governatore Jim Rhodes lo scelse come suo vice e i due vennero eletti, ma meno di un anno dopo Voinovich decise di candidarsi nuovamente a sindaco di Cleveland, sfidando il democratico in carica Dennis Kucinich. Poche settimane prima delle elezioni, Voinovich sub\u00ec un grave lutto: la sua quartogenita Molly, di nove anni, venne investita da un furgone e mor\u00ec. Nonostante la perdita, Voinovich decise di non ritirarsi dalla competizione e risult\u00f2 eletto con una larga maggioranza di voti. Voinovich venne riconfermato dagli elettori per altri due mandati, nel 1981 e nel 1985.\nNel 1988 si candid\u00f2 al Senato contro Howard Metzenbaum, ma la sua campagna elettorale non ebbe successo. Nel 1990 ottenne la nomination repubblicana per la carica di governatore e riusc\u00ec a vincere le elezioni, venendo poi rieletto per un secondo mandato nel 1994. Nel 1998 Voinovich si candid\u00f2 nuovamente al Senato e questa volta riusc\u00ec a farsi eleggere. Nel 2004 ottenne un altro mandato della durata di sei anni, al termine del quale decise di ritirarsi a vita privata.\nNel corso delle Primarie repubblicane del 2016 dichiar\u00f2 il suo \"endorsement\" a favore del governatore dell'Ohio John Kasich. Ideologicamente, George Voinovich era considerato uno dei politici repubblicani pi\u00f9 moderati, soprattutto sui temi sociali.\nMor\u00ec il 12 giugno 2016 all'et\u00e0 di 79 anni."}
{"id": "4721642", "revid": "253269", "url": "https://it.wikipedia.org/wiki?curid=4721642", "title": "Charles Dierkop", "text": "Biografia.\nHa interpretato vari ruoli in film di gangster tra i quali \"Il massacro del giorno di San Valentino\" (1967). Nel film \"La stangata\" (1973) interpret\u00f2 il ruolo di Floyd, uno dei guardaspalle del boss Doyle Lonnegan (Robert Shaw). \u00c8 ricordato inoltre per il ruolo di Pete Royster, il poliziotto senza divisa, con i baffoni e il berretto a coppola per potersi infiltrare meglio nella malavita, nella serie televisiva poliziesca \"Pepper Anderson - Agente speciale\"."}
{"id": "4721643", "revid": "287204", "url": "https://it.wikipedia.org/wiki?curid=4721643", "title": "Dobros\u0142aw", "text": "Origine e diffusione.\n\u00c8 composto dagli elementi slavi \"dobro\" (\"buono\", \"gentile\") e \"slav\" (\"gloria\"), quindi significa \"buona gloria\", \"gloria gentile\". \u00c8 analogo per significato ai nomi Eudossia e Cosroe.\nOnomastico.\nSecondo alcune agiografie, santa Eurosia di Jaca sarebbe nata in Boemia con il nome di \"Dobroslava\"; l'onomastico si pu\u00f2 quindi festeggiare in sua memoria, il giorno 25 giugno (poich\u00e9 nessun altro santo ha mai portato questo nome)."}
{"id": "4721646", "revid": "92723", "url": "https://it.wikipedia.org/wiki?curid=4721646", "title": "Dobroslav", "text": "Dobroslav () \u00e8 un insediamento di tipo urbano (\u0441\u0435\u043b\u0438\u0449\u0435 \u043c\u0456\u0441\u044c\u043a\u043e\u0433\u043e \u0442\u0438\u043f\u0443) dell'Ucraina, situato nell'oblast' di Odessa; fino al 2020 \u00e8 stato capoluogo del distretto di Lyman. Dal 1935 al 2016 era chiamata Kominternivs'ke ()."}
{"id": "4721647", "revid": "47767", "url": "https://it.wikipedia.org/wiki?curid=4721647", "title": "Dobros\u0142awa", "text": ""}
{"id": "4721648", "revid": "287204", "url": "https://it.wikipedia.org/wiki?curid=4721648", "title": "Dobroslaw", "text": ""}
{"id": "4721649", "revid": "47767", "url": "https://it.wikipedia.org/wiki?curid=4721649", "title": "Dobroslawa", "text": ""}
{"id": "4721650", "revid": "110157", "url": "https://it.wikipedia.org/wiki?curid=4721650", "title": "Prime impressioni", "text": "Prime impressioni \u00e8 un album discografico del gruppo italiano di Rock progressivo Premiata Forneria Marconi, pubblicato nel 1976 dall'etichetta discografica Numero Uno.\nIl disco.\nContiene brani originariamente pubblicati nei primi due album del gruppo e fa parte di una serie economica denominata \"Linea Tre\", i cui album venivano venduti a prezzo ridotto. Il lato A riporta tre brani dal primo disco \"Storia di un minuto\" e uno dal secondo \"Per un amico\". \"Impressioni di settembre\" e \"La carrozza di Hans\" sono in versione pi\u00f9 corta rispetto all'originale. Il lato B riporta tre brani da \"Per un amico\" in versione integrale."}
{"id": "4721654", "revid": "287204", "url": "https://it.wikipedia.org/wiki?curid=4721654", "title": "Squeeze (film)", "text": ""}
{"id": "4721655", "revid": "547034", "url": "https://it.wikipedia.org/wiki?curid=4721655", "title": "Burnley Football Club 2013-2014", "text": "Questa voce raccoglie tutte le informazioni riguardanti il Burnley Football Club nelle competizioni ufficiali della stagione 2013-2014.\nRosa.\n\"Rosa aggiornata al 31 agosto 2013.\""}
{"id": "4721656", "revid": "599013", "url": "https://it.wikipedia.org/wiki?curid=4721656", "title": "The Understudy", "text": ""}
{"id": "4721657", "revid": "39900", "url": "https://it.wikipedia.org/wiki?curid=4721657", "title": "Francesco Paolo Fradella", "text": ""}
{"id": "4721659", "revid": "564451", "url": "https://it.wikipedia.org/wiki?curid=4721659", "title": "Stazione di Jonggak", "text": ""}
{"id": "4721661", "revid": "767487", "url": "https://it.wikipedia.org/wiki?curid=4721661", "title": "La condizione operaia", "text": "La condizione operaia (\"La condition ouvri\u00e8re\") \u00e8 una raccolta di appunti, lettere e saggi della filosofa francese Simone Weil, composti fra il 1933/34 e il 1942, pubblicati postumi dalle \u00c9ditions Gallimard nel 1951, aventi come tema centrale la situazione del lavoro in fabbrica, con particolare riferimento all'esperienza personale dell'autrice, che scelse di impiegarsi come manovale nel dicembre 1934, lavorando otto mesi nelle grandi industrie francesi, per fare esperienza diretta della vita operaia.\nLa raccolta comprende tre lettere ad Albertine Th\u00e9venon (che ha curato l'introduzione dell'edizione originale), una lettera a Boris Souvarine e una ad Auguste Det\u0153uf.\nGiancarlo Gaeta, curatore dell'edizione SE, ha definito l'opera \u00abuna rappresentazione della vita di fabbrica condotta al limite della umana sopportabilit\u00e0. Una rappresentazione fatta di situazioni, di dettagli, di impressioni fisiche e psicologiche, di descrizioni tecniche delle macchine e dei procedimenti di lavoro, di sofferenze e di angosce, ma anche di insperati momenti di gioia per un cenno di solidariet\u00e0 o per il fugace sentimento di essere partecipi di una operosa vita collettiva piuttosto che succubi di un degradante asservimento al processo produttivo\u00bb."}
{"id": "4721662", "revid": "62120924", "url": "https://it.wikipedia.org/wiki?curid=4721662", "title": "Bruto (Cicerone)", "text": ""}
{"id": "4721663", "revid": "62120930", "url": "https://it.wikipedia.org/wiki?curid=4721663", "title": "Bruto (dialogo)", "text": ""}
{"id": "4721664", "revid": "36426", "url": "https://it.wikipedia.org/wiki?curid=4721664", "title": "Museo archeologico e della Collegiata", "text": ""}
{"id": "4721666", "revid": "62120964", "url": "https://it.wikipedia.org/wiki?curid=4721666", "title": "L'oratore", "text": ""}
{"id": "4721667", "revid": "36426", "url": "https://it.wikipedia.org/wiki?curid=4721667", "title": "Chiesa di San Lorenzo (Sovicille)", "text": ""}
{"id": "4721668", "revid": "339392", "url": "https://it.wikipedia.org/wiki?curid=4721668", "title": "L'oratore (Cicerone)", "text": ""}
{"id": "4721669", "revid": "767487", "url": "https://it.wikipedia.org/wiki?curid=4721669", "title": "Erich Klausener", "text": "Fu ucciso durante la Notte dei lunghi coltelli in quanto oppositore del Nazismo.\nBiografia.\nNato a D\u00fcsseldorf in una famiglia cattolica, Klausener ha seguito le orme del padre come funzionario pubblico, lavorando per un certo tempo al Ministero del Commercio. Sotto le armi, ha servito come ufficiale agli armamenti in Belgio, Francia e sul Fronte Orientale durante la Prima guerra mondiale.\nA seguito della sua partecipazione ai sabotaggi durante l'occupazione della Ruhr tra il nel 1923-24, fu condannato a due mesi di reclusione.\nDal 1924 Klausener fu impiegato nel Ministero delle Politiche Sociali dello Stato Libero di Prussia, e successivamente guid\u00f2 il comparto di polizia del Ministero dell'Interno; in questa veste sostenne con forza la lotta della polizia contro le attivit\u00e0 illegali degli attivisti nazisti. A partire dal 1928, Klausener fu anche a capo della Katolische Aktion, l'Azione Cattolica tedesca.\nDopo l'ascesa di Adolf Hitler e del Partito Nazista nel 1933, Hermann G\u00f6ring divenne primo ministro di Prussia: e Klausener, il cui ufficio di capo della polizia avrebbe ostacolato il progetto di nazificazione delle forze dell'ordine prussiane, fu trasferito al Ministero dei Trasporti.\nStretto collaboratore del Vicecancelliere Franz von Papen, Klausener contribu\u00ec alla stesura del testo del \u201cdiscorso di Marburgo\u201d del 17 giugno 1934: in esso, pur mantenendo toni moderati, von Papen criticava la violenza e le repressioni attuate dopo l'insediamento di Hitler. Un altro importante discorso, tenuto da Klausener in persona, fu quello pronunciato dinanzi al Congresso Cattolico all'Hoppegarten di Berlino il 24 giugno dello stesso anno: parlando a braccio, critic\u00f2 duramente ed accoratamente la repressione operata dai nazisti contro gli oppositori. Ci\u00f2 fu considerato dall'apparato nazista come un atto di ribellione.\nSei giorni dopo, durante la Notte dei lunghi coltelli, una squadra di SS, apparentemente agli ordini di Hermann G\u00f6ring e Reinhard Heydrich, fece irruzione nell'ufficio ministeriale di Klausener e lo uccise con un colpo d'arma da fuoco.\nDopo la Seconda guerra mondiale, a Berlino \u00e8 stato eretto un monumento a Erich Klausener. Dal 1963, le sue ceneri riposano presso la chiesa cattolica Maria Regina Martyrum della citt\u00e0, insieme a molte altre vittime cattoliche del regime nazista."}
{"id": "4721673", "revid": "62121028", "url": "https://it.wikipedia.org/wiki?curid=4721673", "title": "L'eloquenza in lingua volgare", "text": ""}
{"id": "4721676", "revid": "158913", "url": "https://it.wikipedia.org/wiki?curid=4721676", "title": "La condition ouvri\u00e8re", "text": ""}
{"id": "4721678", "revid": "564451", "url": "https://it.wikipedia.org/wiki?curid=4721678", "title": "Stazione di Jongno 3-ga", "text": ""}
{"id": "4721679", "revid": "564451", "url": "https://it.wikipedia.org/wiki?curid=4721679", "title": "Stazione di Jongno 5-ga", "text": ""}
{"id": "4721682", "revid": "62121139", "url": "https://it.wikipedia.org/wiki?curid=4721682", "title": "Morella (Edgar Allan Poe)", "text": ""}
{"id": "4721683", "revid": "522082", "url": "https://it.wikipedia.org/wiki?curid=4721683", "title": "SerD", "text": ""}
{"id": "4721684", "revid": "88740", "url": "https://it.wikipedia.org/wiki?curid=4721684", "title": "Trincotto rosso", "text": "Trincotto rosso era uno sferisterio di Torino del quale si hanno notizie complete, compresi i vari passaggi di propriet\u00e0.\nFu devastato durante le guerre civili del 1640, ricostruito, fu nuovamente abbattuto durante l'assedio di Torino del 1706 reso famoso dal sacrificio di Pietro Micca. Sulle sue macerie venne costruito un piccolo teatro, che oper\u00f2 per pochi anni. Luigi Amedeo di Savoia acquist\u00f2 il terreno e vi fece costruire sopra l'attuale Teatro Carignano, disegnato da Benedetto Alfieri. E il gioco del pallone si trasfer\u00ec al \"Balon\", con ogni probabilit\u00e0 tra le attuali via Lanino e via Andreis, ossia negli isolati di san Edoardo, sant'Apollone, e san Eraldo.\nSecondo gli esegeti della \u201cFederazione Italiana del Pallone Elastico\u201d l'appoggio era costituito dai muri di alcuni opifici che sorgevano nel luogo, filande (per la tessitura della seta) battitoi (per la torsione della canapa), gualchiere (ove venivano inamidati i panni). La forza motrice era fornita da mulini azionati da una roggia ricoperta solo di recente e che allora delimitava il campo.\nSull'esistenza del gioco del \u201cBalon\u201d vi sono alcuni verbali del \u201cVicariato di Polizia\u201d costretto a inviare manipoli di arcieri per sedare le zuffe tra scommettitori. Alcune risse finirono in modo drammatico, specialmente per i \u201cmarcatori di cacce\u201d."}
{"id": "4721685", "revid": "564451", "url": "https://it.wikipedia.org/wiki?curid=4721685", "title": "Stazione di Gosokteomineol", "text": ""}
{"id": "4721686", "revid": "709565", "url": "https://it.wikipedia.org/wiki?curid=4721686", "title": "Brian di Bretagna", "text": "Origine.\nBrian, sia secondo il monaco e cronista normanno, Guglielmo di Jumi\u00e8ges, nella sua \"Histori\u00e6 Normannorum Scriptores Antiqui\", che, secondo il monaco e cronista inglese, Orderico Vitale, nel suo \"Historia Ecclesiastica\", era figlio del primo Conte di Penthi\u00e8vre, che era stato inoltre duca reggente di Bretagna, dal 1040 al 1047, Oddone I, senza citare la moglie di Oddone: Orguen o Agnese di Cornovaglia (Francia), figlia del conte di Cornovaglia, Alano \"Caignard\" e della moglie, Giuditta di Nantes, figlia del conte di Nantes, Judicael di Nantes, a sua volta figlio del conte di Vannes e di Nantes e duca di Bretagna Hoel I. Ci\u00f2 potrebbe far supporre che Brian fosse figlio illegittimo, infatti anche il documento n\u00b0 DCLXXVII del \"Cartulaire de l\u00b4abbaye de Saint-Aubin d'Angers\", tome II, redatto tra il 1056 ed il 1060 non cita Brian tra i figli di Oddone I e Orguen o Agnese di Cornovaglia (Francia).Oddone I di Penthi\u00e8vre, secondo il monaco e cronista normanno, Guglielmo di Jumi\u00e8ges, nella sua \"Histori\u00e6 Normannorum Scriptores Antiqui\", era il figlio secondogenito del conte di Rennes e duca di Bretagna, Goffredo I Berengario e della moglie, Havoise di Normandia (980 circa - 21 febbraio 1034)), che, secondo Guglielmo di Jumi\u00e8ge, era la figlia di Riccardo I Senza Paura Jarl (equiparabile al nostro conte) dei Normanni e conte di Rouen, e della moglie, Gunnora (950-5 gennaio 1031), di cui non si conoscono i nomi degli ascendenti, ma di nobile famiglia di origine vichinga (\"Gunnor ex nobilissima Danorum prosapia ortam\"); i genitori di Havoise sono confermati anche dal monaco e cronista inglese, Orderico Vitale. Per\u00f2 i religiosi e cronisti normanni Dudone di San Quintino e Roberto di Torigni sostengono che alla nascita Havoise fosse figlia naturale, in quanto l'unione di Riccardo I Senza Paura e di Gunnora era stata fatta secondo il \"more danico\" o uso vichingo, pagano, senza cerimonia religiosa e che il matrimonio religioso fu celebrato in un secondo tempo.\nBiografia.\nSi ritiene che egli fosse un figlio illegittimo; dei figli di Oddone dovrebbe essere stato il terzo.\nSi riporta che Brian, assieme al fratello o fratellastro, Alano detto il Nero (Alain le Noir) comandava una banda di Bretoni nella Battaglia di Hastings del 1066.\nDopo la Battaglia di Hastings, secondo Guglielmo di Jumi\u00e8ges, due (non precisa i nomi) dei tre figli maschi di primo letto (Godwine, Edmund e Magnus) del re d'Inghilterra, Harold Godwinson, si erano rifugiati presso il re d'Irlanda (\"Hiberniae Regem\"), Dyrmetum. Molto probabilmente era il re del Leinster (Irlanda orientale) e Dublino Diarmait o Dermot.Anche Orderico Vitale narra la stessa vicenda (una nota a fondo pagina sostiene che tutti e tre i figli maschi si erano rifugiati in Irlanda).Guglielmo di Jumi\u00e8ges narra che in poco tempo riuscirono a radunare un discreto esercito e Orderico Vitale narra che, verso il 1068, Diarmait con l'aiuto di altri principi irlandesi arm\u00f2 una flotta di 66 navi, perch\u00e9 tentassero di approdare in Inghilterra.Ambedue i cronisti poi riferiscono che raggiunta la costa inglese (il Devon), raccolti altri uomini si diedero a razziare, rapinare e incendiare, mettendo a ferro e fuoco (\"ferro igneque furentes\"), tutta la regione.\nAllora ancora secondo entrambi i cronisti, Brian alla guida dei suoi armati affront\u00f2 gli invasori (probabilmente alla foce del Taw), nel Devon, li sconfisse e li costrinse a rientrare in Irlanda e Orderico Vitale aggiunge che pochi furono i superstiti.\nPi\u00f9 tardi nello stesso anno, Brian e William FitzOsbern furono inviati ad alleggerire gli assedi a Shrewsbury e a Exeter posti dalle forze inglesi che si ribellavano contro la signoria normanna.\nEssi giunsero troppo in ritardo per salvare la prima citt\u00e0, ma una sortita dei difensori di Exeter condusse gli inglesi incontro a Brian e William, che \"punirono la loro audacia con una grande strage\".\nBrian ricevette ricompense in terra nel Suffolk e in Cornovaglia, anche se la prima menzione di lui come conte di Cornovaglia risale al 1140 e fu fatta da suo nipote Alano II detto il Nero, conte di Cornovaglia e di Richmond, cui era stato assegnato lo stesso titolo dal re d'Inghilterra, Stefano e che potrebbe aver tentato di aumentare la legittimazione del suo nuovo ruolo.\nIl nome di Brian \u00e8 spesso associato alla costruzione del Castello di Launceston.\nNel 1075, a seguito della rivolta di Ralph de Ga\u00ebl, dopo essere stato destituito, Brian lasci\u00f2 l'Inghilterra e trascorse il resto della sua vita come seminvalido in Bretagna.\nSuo padre, Oddone I, secondo il \"Ex Chronico Britannico\", mor\u00ec nel 1079, ricordato come duca (reggente) di Bretagna e capostipite dei conti di Penthi\u00e8vre; suo fratello primogenito, Goffredo gli succedette nel titolo di conte di Penthi\u00e8vre.\nDa un documento, del 1084, si ha la notizia che suo fratello, il conte di Penthi\u00e8vre, Goffredo, fece una donazione all'abbazia di Saint-Florent, di Saumur, chiedendo l'autorizzazione ai fratelli, Brian, Alano detto il Rosso e Alano detto il Nero.\nSecondo lo storico francese Jules Henri Geslin de Bourgogne, sempre nel 1084, suo fratello, il conte di Penthi\u00e8vre, Goffredo, fond\u00f2 il priorato di Saint-Martin a Lamballe. Anche in questo caso i suoi tre fratelli: Brian, Alano il Rosso e Alano il Nero furono interpellati e controfirmarono il documento, come riporta la \"Genealogia Comitum Richemundi\u00e6 post conquestum Angli\u00e6\".\nBrian non viene pi\u00f9 citato in nessun altro documento, mor\u00ec prima del 1086; nel frattempo, i suoi possedimenti erano gi\u00e0 divenuti parte dei benefici assegnati dal re Guglielmo I d'Inghilterra a Roberto di Mortain.\nDiscendenza.\nDi Brian non si conoscono n\u00e9 il nome di un'eventuale moglie, n\u00e9 alcuna discendenza."}
{"id": "4721687", "revid": "62121154", "url": "https://it.wikipedia.org/wiki?curid=4721687", "title": "La discesa nel Maelstr\u00f6m", "text": ""}
{"id": "4721688", "revid": "564451", "url": "https://it.wikipedia.org/wiki?curid=4721688", "title": "Stazione di Sicheong (Seul)", "text": ""}
{"id": "4721692", "revid": "564451", "url": "https://it.wikipedia.org/wiki?curid=4721692", "title": "Stazione di Dongdaemun", "text": ""}
{"id": "4721693", "revid": "564451", "url": "https://it.wikipedia.org/wiki?curid=4721693", "title": "Stazione di Jegi-dong", "text": ""}
{"id": "4721694", "revid": "486946", "url": "https://it.wikipedia.org/wiki?curid=4721694", "title": "Stazione di Yangjae Citizens' Forest", "text": ""}
{"id": "4721696", "revid": "564451", "url": "https://it.wikipedia.org/wiki?curid=4721696", "title": "Stazione di Pangyo", "text": ""}
{"id": "4721701", "revid": "729019", "url": "https://it.wikipedia.org/wiki?curid=4721701", "title": "Euljiro 3-ga (metropolitana di Seul)", "text": "Euljiro 3-ga (\uc744\uc9c0\ub85c3\uac00\uc5ed - \u4e59\u652f\u8def3\u8857\u8b6f, \"Euljiro 3-ga-yeok\" ) \u00e8 una stazione della metropolitana di Seul e funge da punto di interscambio fra la linea 2 e la linea 3 della metropolitana di Seul. La stazione si trova nel quartiere di Jung-gu, nel centro di Seul.\nStruttura.\nEntrambe le linee sono sotterranee, e si incrociano perpendicolarmente. La linea 3 si trova al terzo piano interrato, mentre la linea 2 al secondo. Sopra di esse \u00e8 presente il mezzanino. Essendo la linea 2 una linea circolare, i binari vengono designati come \"circolare interna\" e \"circolare esterna\"."}
{"id": "4721703", "revid": "1391549", "url": "https://it.wikipedia.org/wiki?curid=4721703", "title": "Arad", "text": ""}
{"id": "4721710", "revid": "729019", "url": "https://it.wikipedia.org/wiki?curid=4721710", "title": "Euljiro 4-ga (metropolitana di Seul)", "text": "Euljiro 4-ga (\uc744\uc9c0\ub85c4\uac00\uc5ed - \u4e59\u652f\u8def4\u8857\u8b6f, \"Euljiro 4-ga-yeok\" ) \u00e8 una stazione della metropolitana di Seul e funge da punto di interscambio fra la linea 2 e la linea 5 della metropolitana di Seul. La stazione si trova nel quartiere di Jung-gu, nel centro di Seul.\nStruttura.\nEntrambe le linee sono sotterranee, e si incrociano perpendicolarmente. La linea 5 si trova al quinto piano interrato, mentre la linea 2 al secondo. Sopra di esse \u00e8 presente il mezzanino. Essendo la linea 2 una linea circolare, i binari vengono designati come \"circolare interna\" e \"circolare esterna\"."}
{"id": "4721714", "revid": "755885", "url": "https://it.wikipedia.org/wiki?curid=4721714", "title": "Musica commerciale", "text": "Musica commerciale \u00e8 il primo album in studio del rapper italiano Jake La Furia, pubblicato il 29 ottobre 2013 dalla Universal Music Group.\nAntefatti.\nIl 10 settembre, in seguito alla pubblicazione del videoclip della title track sul canale YouTube del rapper, quest'ultimo ha annunciato il titolo dell'album e la relativa data di pubblicazione. A distanza di dieci giorni \u00e8 stato pubblicato sull'iTunes Store il primo singolo \"Inno nazionale\", il cui videoclip (pubblicato il 26 settembre) \u00e8 scaricabile gratuitamente attraverso il sito ufficiale del rapper e non disponibile sui portali come YouTube a causa dei forti contenuti esplicitamente violenti e conturbanti contenuti in esso.\nIl secondo singolo ad essere stato estratto dall'album \u00e8 \"Gli anni d'oro\", pubblicato il 4 ottobre 2013 per la rotazione radiofonica e seguito dal relativo videoclip il 15 ottobre. Il 13 dicembre \u00e8 stato pubblicato il terzo singolo \"Proprio come lei\", realizzato con il rapper italiano J-Ax e accompagnato da un videoclip, pubblicato nello stesso giorno.\nPubblicazione.\n\"Musica commerciale\" \u00e8 stato pubblicato in tre formati: CD standard da 15 tracce, download digitale sull'iTunes Store che include una bonus track (ovvero una versione orchestrale del brano \"Gli anni d'oro\"), e versione Deluxe, la quale presenta una copertina differente e un secondo disco che racchiude sei bonus track."}
{"id": "4721727", "revid": "599013", "url": "https://it.wikipedia.org/wiki?curid=4721727", "title": "Divulgazioni sulla sorveglianza di massa del 2013", "text": "Con divulgazioni sulla sorveglianza di massa del 2013 si fa riferimento ad una serie di inchieste giornalistiche pubblicate dal mese di giugno del 2013 e volte a rivelare dettagli sulle operazioni di sorveglianza e compromissione di massa, messe in atto dall'Agenzia per la Sicurezza Nazionale statunitense (NSA) in complicit\u00e0 con servizi di intelligence di altri paesi, sia nei confronti di cittadini e istituzioni statunitensi che stranieri.\nTali inchieste sono iniziate alla fine del 2012, quando Edward Snowden ha iniziato a mettere a disposizione di alcuni giornalisti numerosi documenti top secret collezionati durante la sua attivit\u00e0 per l'NSA. I primi documenti riservati sono stati pubblicati il 6 giugno 2013 dai quotidiani \"The Washington Post\" e \"The Guardian\", attirando una notevole attenzione da parte del pubblico e del resto dei media.\nLe prime attivit\u00e0 di sorveglianza di massa negli Stati Uniti sono iniziate negli anni 1940, per poi essere notevolmente estese nel corso degli anni 1970, assumendo portata globale grazie al programma ECHELON. Nel 2013, grazie alle rivelazioni di Snowden, sono stati svelati nuovi programmi di sorveglianza di massa, quali PRISM, XKeyscore e Tempora. Tali programmi di spionaggio sono attuati in collaborazione con varie agenzie straniere, in particolare quelle dei paesi dell'accordo UKUSA, un'alleanza tra Australia, Canada, Nuova Zelanda, Regno Unito e Stati Uniti volta a raccogliere informazioni attraverso attivit\u00e0 di SIGINT, e vedono come obiettivi privati cittadini e istituzioni di vari paesi, inclusi alleati occidentali degli Stati Uniti e membri della NATO.\nCome confermato dal direttore dell'NSA Keith B. Alexander il 26 settembre 2013, ad esempio, l'NSA raccoglie e custodisce sistematicamente informazioni sui tabulati telefonici di tutti i cittadini statunitensi; nonostante il presidente Obama e lo stesso Alexander durante i mesi precedenti avessero pi\u00f9 volte negato l'esistenza di un qualsiasi tipo di spionaggio domestico. L'enorme quantit\u00e0 di dati raccolti sono conservati in impianti di stoccaggio di grandi dimensioni, come lo Utah Data Center, una struttura di oltre un milione di metri quadri dal costo stimato di 1,5 miliardi di dollari.\nCome risultato di tali divulgazioni, diversi movimenti, tra cui Restore the Fourth, sono nati per protestare contro le attivit\u00e0 di sorveglianza; l'Electronic Frontier Foundation si \u00e8 unita ad una coalizione di vari gruppi per avviare azioni legali contro l'NSA; mentre l'amministrazione statunitense si \u00e8 vista costretta a gestire tensioni diplomatiche con paesi alleati e non. Snowden, con il sostegno di varie associazioni per la tutela dei diritti umani, quali Amnesty International, Human Rights Watch, Transparency International e Index on Censorship, il 14 giugno 2013 \u00e8 stato incriminato in accordo con l'Espionage Act del 1917 con l'accusa di furto di propriet\u00e0 governativa. In seguito gli \u00e8 stato concesso un temporaneo asilo politico in Russia, il che ha contribuito a deteriorare le relazioni diplomatiche tra il governo russo e statunitense.\nStoria.\nPrime attivit\u00e0 di intercettazione statunitense.\nDurante la seconda guerra mondiale, il Regno Unito e gli Stati Uniti attuarono una serie di accordi per la condivisione delle intercettazioni delle comunicazioni dei nemici. Nel marzo 1946, per mantenere in vita tali accordi anche a guerra conclusa, fu siglato un nuovo patto segreto, il British-US Communication Intelligence Agreement, noto come BRUSA. Nel 1945 fu messo in piedi l'ormai defunto Project SHAMROCK, creato per intercettare tutte le comunicazioni telegrafiche da e verso gli Stati Uniti. Pi\u00f9 tardi le maggiori compagnie telefoniche statunitensi, tra le quali Western Union e ITT World Communications, aiutarono il governo degli Stati Uniti in un primo tentativo di accedere alle reti di comunicazione globale.\nMentre alcune agenzie si dedicavano alle comunicazioni internazionali, l'FBI, sotto la guida di John Edgar Hoover, portava avanti una vasta attivit\u00e0 di intercettazione nei confronti di molti personaggi pubblici, tra cui Albert Einstein, Frank Sinatra, Eleanor Roosevelt, Marilyn Monroe, John Lennon e Martin Luther King Jr., indicato in un memo dell'FBI come \u00abil pi\u00f9 pericoloso e potente leader negro negli USA\u00bb. Molte di tale attivit\u00e0 vennero esposte al pubblico gi\u00e0 durante lo scandalo Watergate.\nL'NSA nacque segretamente nel 1952, per volont\u00e0 del presidente Harry Truman.\nSorveglianza di massa a livello globale: il programma ECHELON.\nNel 1988, un articolo intitolato \"Somebody's listening\", scritto da Duncan Campbell sul \"New Statesman\", riport\u00f2 per la prima volta l'esistenza del programma ECHELON. Avviato da Australia, Canada, Nuova Zelanda, Regno Unito e Stati Uniti, insieme noti come AUSCANNZUKUS, e basato sull'accordo UKUSA, era nato con lo scopo di monitorare le comunicazioni militari e diplomatiche dell'Unione Sovietica durante la guerra fredda. Anche se la sua esistenza era gi\u00e0 nota, l'UKUSA agreement divenne ufficialmente pubblico solo nel 2010.\nCon il passare degli anni, divenne una rete di intercettazione globale. Negli anni 1990, il sistema ECHELON era in grado di intercettare comunicazioni satellitari, telefonate tradizionali, traffico internet e trasmissioni a microonde. Il suo funzionamento venne descritto nel 1996 nel libro \"Secret Power\", di Nicky Hager. Nonostante l'esistenza di ECHELON continu\u00f2 ad essere ufficialmente negata da vari esponenti del governo statunitense, fu invece confermata da un'indagine del Parlamento europeo del 2001, la quale lo defin\u00ec un \u00absistema globale di intercettazione di comunicazioni private e commerciali\u00bb.\nEffetti dell'11 settembre e fughe di notizie precedenti Snowden.\nDopo gli attentati dell'11 settembre 2001, la portata delle attivit\u00e0 di intercettazione negli Stati Uniti aument\u00f2 esponenzialmente. Allo scopo di evitare il ripetersi di tali eventi, fu siglato il Patriot Act, cui seguirono altri provvedimenti della stessa natura. Tra questi anche il Protect America Act, che rimuove la necessit\u00e0 di un mandato per l'esecuzione di intercettazione nei confronti di obiettivi stranieri, e il FISA Amendments Act (\"Foreign Intelligence Surveillance Act\").\nTra il 2005 e il 2012, \"Wired\" svel\u00f2 l'esistenza del sistema di raccolta dati STELLARWIND, voluto dal presidente Bush poco tempo dopo gli attacchi dell'11 settembre. Il programma, il quale prevede l'analisi di metadati raccolti monitorando il traffico internet, oltre che da altri tipi di telecomunicazione, venne continuato dall'amministrazione Obama. Nel marzo del 2012, in particolare, la rivista pubblic\u00f2 un articolo che faceva riferimento alla costruzione negli Stati Uniti di un centro di sorveglianza di massa di vaste proporzioni, il quale divenne presto oggetto di un'interrogazione parlamentare. In tale interrogazione, il direttore dell'NSA Keith B. Alexander neg\u00f2 la veridicit\u00e0 di quanto dichiarato da \"Wired\", negando anche l'esistenza di un qualsiasi tipo di programma di sorveglianza di massa sui cittadini statunitensi.\nLe rivelazioni sulla sorveglianza di massa del 2013.\nTra fine 2012 e i primi mesi del 2013, Edward Snowden consegn\u00f2 tra i 15 e i 20.000 documenti top secret ai giornalisti del \"The Guardian\" Glenn Greenwald e Laura Poitras. Dal 6 giugno 2013, il quotidiano inglese inizi\u00f2 a pubblicare parte di tali documenti, portando alla luce come l'NSA abbia messo in piedi una complessa rete di spionaggio, basata su programmi come PRISM, XKeyscore e Tempora, in grado di intercettare il traffico internet e telefonico di utenti di ogni parte del mondo. A tal fine l'NSA ha usufruito oltre al supporto di altre istituzioni statunitensi, quali l'FBI o il Dipartimento di Giustizia, anche di importanti societ\u00e0 private, tra le quali Verizon, Telstra, Google e Facebook.\nFondamentale \u00e8 stata anche la collaborazione dei servizi di intelligence straniera, per accedere ai principali punti di snodo delle telecomunicazioni sparsi per il mondo. Oltre ai servizi degli altri paesi, soprannominati i \"cinque occhi\", che hanno siglato l'accordo UKUSA, ossia il Defence Signals Directorate australiano, il Communications Security Establishment canadese, il Government Communications Security Bureau neozelandese e il Government Communications Headquarters britannico, l'NSA ha cooperato con agenzie di varia nazionalit\u00e0, tra cui il Bundesnachrichtendienst tedesco, l'Unit 8200 israeliano e il National Defence Radio Establishment svedese (\"F\u00f6rsvarets radioanstalt\"), il quale ha dato accesso ai cavi sotto al mar baltico.\nScopi e obiettivi della sorveglianza di massa.\nNati con la giustificazione della lotta al terrorismo e la preservazione della sicurezza nazionale, i vari programmi di sorveglianza sono stati estesi a pieno campo ed impiegati impropriamente ed illecitamente per valutare la politica estera e la stabilit\u00e0 economica di altri paesi, e per raccogliere informazioni riservate di natura commerciale industriale, anche riguardanti soggetti privati; ci\u00f2 anche allo scopo di avvantaggiare l'amministrazione statunitense durante le trattative durante la preparazione di trattati internazionali o accordi di natura economica con altri paesi.\nSegue un elenco di alcuni obiettivi della rete di sorveglianza dell'NSA svelati tra i mesi di giugno e ottobre 2013.\nNel 2019 Snowden ha pubblicato \"Errore di sistema\", l'autobiografia in cui presenta il suo personale resoconto dei fatti che hanno portato alla sua decisione di pubblicare le importanti rivelazioni da lui condotte all'attenzione del grande pubblico su scala globale. Snowden, nel saggio, \u00e8 arrivato a paragonare la pervasivit\u00e0 del sistema da lui portato alla conoscenza del grande pubblico a quella degli apparati di sicurezza della Repubblica Popolare Cinese.\nNomi dei programmi e sistemi utilizzati.\nTra i principali programmi di sorveglianza e software svelati dai documenti di Snowden sono presenti:"}
{"id": "4721734", "revid": "15756", "url": "https://it.wikipedia.org/wiki?curid=4721734", "title": "Episodi di Grimm (terza stagione)", "text": "La terza stagione della serie televisiva Grimm \u00e8 stata trasmessa dal canale televisivo statunitense NBC dal 25 ottobre 2013 al 16 maggio 2014.\nIn Italia la terza stagione \u00e8 stata trasmessa dal 3 marzo al 14 settembre 2014 in esclusiva sul canale Premium Action.\nGli ultimi sei episodi sono stati trasmessi per la prima volta in lingua originale, sottotitolati in italiano, a causa di uno sciopero proclamato dai doppiatori, mentre quelli doppiati sono stati trasmessi in una mini-maratona il 14 settembre, dalle ore 09.10 alle 13,55. \nRisveglio.\nTrama.\nBaron sta avendo difficolt\u00e0 a gestire Nick, ancora trasformato in zombie e l'aereo su cui sta viaggiando si schianta sull'area di Portland. Il principe Eric, Baron e gli altri membri dell'equipaggio muoio nello schianto, solo Nick si salva a causa dello stato in cui si trova. Una volta rialzatosi Nick procede a creare caos in un bar.\nAdalind cerca di recuperare i suoi poteri e Stefania le espone un metodo che le permetter\u00e0 di recuperarli, sfruttando la sua gravidanza.\nCamminare per due mondi.\nTrama.\nNick trasformatosi in uno zombie continua a vagare per i boschi dopo aver aggredito delle persone in un bar non molto lontano. Intanto Hank e Monroe sono sulle sue tracce per cercare di fermarlo prima che faccia del male a qualcuno di nuovo. Nel frattempo Renard, Juliette e Rosalie dopo aver saputo che Nick ha aggredito delle persone e qualcuno ha rotto le telecamere della videosorveglianza tornano alla macchina per cercare Nick, che udito delle voci si getta contro una famiglia cercando di aggredirla ma fortunatamente Hank e Monroe riescono a fermarlo ma \u00e8 dura perch\u00e9 \u00e8 diventato fin troppo forte anche per loro cos\u00ec lo allontanano dalla casa e,solo grazie all'aiuto del capitano e Rosalie, riescono a sedarlo e portarlo via. Passata una notte insonne, Nick finalmente si sveglia ma non ricorda nulla di quello che \u00e8 successo ma allo stesso tempo \u00e8 contento di non aver ucciso nessuno. Purtroppo nella rissa al bar un uomo \u00e8 morto la mattina seguente in ospedale causando un po' di problemi visto che nick ora \u00e8 colpevole di omicidio. Hank, Monroe, il capitano, Juliette e Rosalie senza avvertire Nick si riuniscono e cercano un modo per non far incarcerare il loro amico ma Nick scopre tutto e furioso perch\u00e9 i suoi amici non gli hanno detto di aver ucciso un uomo va al distretto per costituirsi anche se Hank gli chiede di non farlo perch\u00e9 non sapeva ci\u00f2 che faceva e che se loro non l'avessero fermato avrebbe ucciso anche loro. Nick, ignorando il suo collega, va dal suo capitano che gli intima di non costituirsi e che la causa di ci\u00f2 che \u00e8 successo \u00e8 stata colpa di suo fratello, Eric Renard, che aveva mandato degli uomini a catturarlo per poi ucciderlo e che se si fosse costituito gli avrebbe dato ci\u00f2 che suo fratello voleva. Nick \u00e9 turbato e non sa che fare, ma alla fine decise di non rivelare la verit\u00e0 su quello che \u00e8 davvero accaduto quella notte.\nUn piatto che va servito freddo.\nTrama.\nNick dopo quello che \u00e8 successo sta meglio ma, negli esami di routine, i medici notano che, anche facendolo correre veloce, il suo battito si muove di poco, ma gli dicono di non preoccuparsi. Monroe porta a cena Rosalie in un ristorante aperto da non molto, il \"Reveren Rose\". I due passano una serata romantica e Monroe propone a Rosalie di andare a vivere insieme e lei accetta e proprio quella sera Monroe incontra Sam, un suo vecchio amico, con la moglie Kimberl. La mattina seguente Nick e Hank indagano sul presunto omicidio di un uomo (Ned Klosterman) morto su un albero. Preoccupati chiamano la moglie chiedendole cosa fosse successo ma lei, ignara, dice solo di aver trascorso la serata a cena fuori, il giorno precedente, per festeggiare il loro anniversario. I due detective non sanno che strada prendere, non hanno n\u00e9 prove n\u00e9 testimoni ma, dopo un secondo omicidio su un altro albero (la vittima era Stephanie Robinson) solo due prove coincidono: l'albero e il ristorante dove le vittime hanno cenato l'ultima volta. Nick e Hank si dirigono verso il ristorante Reveren Rose e Nick scopre cos\u00ec che il ristorante \u00e8 gestito da uno chef francese, Graydon Ostler, e dai suoi cuochi e che tutti sono dei Bauerschwein. Nick chiede allo chef che cosa ordinarono le vittime il giorno che erano state a cena l\u00ec ma ci sono delle discordanze: oltre ad aver preso cibi diversi,l'esame tossicologico non rivela nulla. Nick non \u00e8 convinto di questo perch\u00e9 conosce i wesen fin troppo bene, cos\u00ec decide di parlarne con Juliette che gli dice che assomigliava a una specie di volvolo gastrico e che succedeva solo a specie specifica come ai cani e al bestiame e questo porta Nick a pensare che le vittime fossero Bluthbaden visto che i Bluthbaden e i Bauerschwein sono in conflitto tra loro, ma il ragionamento non quadrava lo stesso perch\u00e9 essendo un ristorante chiunque poteva essere un wesen qiindi, per esserne sicuro, va da Monroe a chiedergli se conosce il ristorante e l'amico risponde che ci era andato insieme a Rosalie per cena qualche sera prima; Nick, non vedendolo preoccupato, prende le ultime cose prima di tornare da Juliette ma Monroe lo ferma e dall'altra parte della stanza ci sono Hank, Juliette, Rosalie e Bad, felici che Nick ritorni a casa con Juliette. Proprio mentre stanno brindando squilla il telefono e Rosalie risponde: \u00e8 Kimberl che chiama perch\u00e9 suo marito Sam non \u00e8 tornato a casa; Monroe preoccupato parla con la moglie di Sam mentre Nick chiede a Rosalie chi fosse e lei dice che \u00e8 un amico di Monroe che aveva conosciuto l'altra sera a cena; i dubbi di Nick sono fondati e capisce che le vittime uccise erano Bluthbath come il suo amico e questo lo spaventa perch\u00e9 anche lui aveva mangiato l\u00ec. Dopo aver spiegato come sono morti tutti si recano all'erboristeria e l\u00ec Rosalie spiega che si tratta di un fungo che se mangiato crudo \u00e8 innocuo ma se cotto \u00e8 un veleno per i Bluthbaden. Nick, Hank e Monroe si recano nel bosco e trovano Sam su un albero, purtroppo Sam non riesce a farcela e Monroe giura vendetta verso i suoi amici ma Rosalie \u00e8 del tutto contraria e chiede a Nick di fare qualcosa perch\u00e9 se Monroe dovesse uccidere lo chef, rischia il carcere. Nel frattempo Monroe trova Ostler e lo mette alle strette finch\u00e9 Nick e Hank non arrivano tempo per fermarlo sparandogli ma \u00e8 tutta una messa in scena per far confessare e poi arrestare lo chef. Il piano funzion\u00f3 e alla fine Monroe ha ottenuto ci\u00f2 che voleva e Nick rinchiude l'assassino in cella.\nL'avventura di una notte.\nTrama.\nNick e Hank indagano sue due ragazzi uno dei quali \u00e8 vittima di un annegamento che presenta strani segni sulle caviglie. Le prove sembrano condurre a delle ragazze che vivono con il padre in una zona portuale del fiume; una delle ragazze, sordomuta, che aveva assistito alla scena ha salvato uno dei ragazzi del quale \u00e8 innamorata.dopo averne parlato con Monroe e Rosalee Nick ed anche aggiungerlo alla conclusione che l'aire due ragazze e il padre sono in realt\u00e0 dei Naiadi, una specie di sirena d'acqua dolce, ma non sono loro le colpevoli bens\u00ec i due ragazzi che vivono vicino a casa loro.\nRosalie intanto comincia a sistemarsi da Monroe, mentre il Capitano Renard fa una scoperta inaspettata: la donna che vive nell'albergo a Vienna non \u00e8 altri che Adalind.\nEl Cucuy.\nTrama.\nDurante un'indagine riguardante dei violenti attacchi: le vittime sono tutti criminali che nell'ultimo periodo avevano tormentato il quartiere e Nick si rende conto che il killer potrebbe essere il Cucuy una creature dell'america latina. Nonostante non trovi nessun riferimento a questo tipo di Wesen sui libri, Nick dopo aver ascoltato la storia da una donna del quartiere su questa misteriosa creatura capisce che El Cucuy viene chiamato dalle voci delle persone che soffrono, proprio come accaduto recentemente del quartiere.\nLa colpevole si rivela essere l'anziana Signora Garcia, purtroppo non essendo credibile la cosa viene rilasciata ma ella continuer\u00e0 la sua marcia di giustiziera.\nStorie che raccontiamo ai nostri ragazzi.\nTrama.\nNick e Hank indagano sulla morte di un prete e un novizio ferito che stava operando un esorcismo su un bambino di nove anni. Parlandone a Monroe e Rosalee I due spiegano che il bambino potrebbe essere un Grausen, ma umano e non un Wesen, e per questa ragione anche se non vorrebbero sono costretti ad informare il Consiglio: che in accordo con i Grimm del passato ogni qualvolta si fosse presentato un caso di Grausen essi erano costretti a eliminarlo. Tuttavia Nick non intende consegnare il bambino e dopo varie ricerche e l'auto di Juliette scoprono che in realt\u00e0 il bambino non \u00e8 posseduto ma \u00e8 stato semplicemente infettato da un parassita.\nIl bambino viene liberato dal parassita e a fine indagine Nick, che ha impedito l'omicidio a uno degli uomini del consiglio Sebastian, spera che questa scoperta posso far guardare le cose in modo diverso al Consiglio dei Wesen.\nA sangue freddo.\nTrama.\nNick sta indagando su una serie di furti e un omicidio che potrebbero essere collegati a un'antica leggenda metropolitana. Sembra che la serie di furti sia collegata alla rete fognaria e i ladri si rivelano tre fratelli Wesen: degli Gelumcaedus, la cui origine risale all'antica Roma.\nAdalind incontra il Principe Viktor, deciso ad avere giustizia per la morte di suo cugino Eric.\nIl gemello di Babbo Natale.\nTrama.\nUna serie di casi riguardanti delinquenti minorili potrebbe essere collegato a un'antica creatura, una sorta di gemello cattivo di Babbo Natale: il Krampus. Nick, Hank, Monroe e Bud devono riuscire a trovare i ragazzi rapiti prima che Krampus se li mangi e scompaia allo scoccare della mezzanotte. Fortunatamente Nick riesce a fermare il Wesen che non appena si ritrasformano in alcun ricordo delle ultime settimane; da ci\u00f2 capiscono che in realt\u00e0 la trasformazione avviene soltanto in quell'arco di tempo e non sapendo come gestirla decidono di passare questo caso al Consiglio dei Wesen.\nMonroe chiede aiuto a Juliet per organizzare una sorpresa a Rosalee in occasione del loro primo Natale insieme. Inizialmente Rosalee non prende parte ai festeggiamenti nello stesso modo di Monroe a causa di un triste ricordo di famiglia ma dopo aver parlato con Juliette decide di provare entrare nello spirito natalizio.\nIl tour di Renard in Europa lo porta sempre pi\u00f9 vicino a Adalind.\nIl guaritore.\nTrama.\nNick e Hank indagano su un Wesen: un Koschie di nome Boris Myshkin, che ha poteri guaritori che per\u00f2 causano pi\u00f9 bene che male nelle persone che incontra. Questo peso non oltre a guarire pu\u00f2 anche uccidere a causa delle radiazioni che emana il suo corpo; la prima sua vittima \u00e8 il suo assalitore che dopo essere stato avvelenato dalle radiazioni muore in una lenta agonia. La mandante del suo omicidio si rivela essere una delle cameriere che per vendicare la morte di suo padre quando era bambina ha progettato di ucciderlo. Purtroppo a causa dei suoi poteri l'uomo non pu\u00f2 morire ma dopo che sua moglie per difenderlo squarcia la gola della ragazza, ma lui per fare ammenda per il dolore che ha causato usa i suoi poteri un'ultima volta morendo.\nJuliette ospita un'amica, Alicia, a casa sua dopo che la donna ha avuto problemi con il marito. \nHank chiede un appuntamento a una persona vicino a lui, la sua fisioterapista, mentre il Capitano Renard mette in guardia Adalind.\nVisto da vicino.\nTrama.\nDurante le indagini in quella che sembra una faida Wesen tra gang, le cose si complicano quando l'unico testimone \u00e8 il fratello della terapista con cui Hank sta uscendo.\nNick e Juliette, dopo aver scoperto che l'amica \u00e8 una Wesen, una Fuchsbau come Rosalee, decidono di dirle che Nick \u00e8 un Grimm. Inizialmente Alicia \u00e8 spaventata ma quando Nick che la difende dall'aggressione del suo ex marito, un Klaustreich, si ricrede e pu\u00f2 finalmente mostrarsi a Juliette per quello che \u00e8 davvero venendo accettata dall'amica.\nIl bravo soldato.\nTrama.\nQualcuno sta uccidendo un gruppo di veterani accusati di crimini di guerra e Nick e Hank indagano su possibili connessioni sovrannaturali. La principale colpevole sembra essere una ragazza soldato di nome Gonzales ma viene scagionata quando si scopre che le vittime sono molte per un veleno di scorpione, tipico delle Manticore. Alla fine il colpevole si risulta essere sia il comandante della ragazza aggredita e uno degli stessi soldati che per evitare di essere scoperto aveva ucciso uno dei suoi compagni che voleva costituirsi. Il comandante e l'uomo, dopo uno scontro tra Manticore, muore ma certo che la sua morte permetter\u00e0 finalmente di fare giustizia.\nRosalee e Monroe sono in visita dalla madre di lei per riprendere i contatti interrotti da tempo. Rosalee non aveva pi\u00f9 contatti con sua madre e sua sorella da anni ma questa visita permette finalmente loro di chiarirsi e di riappacificarsi.\nI poteri di Adalind stanno ritornando.\nGuerrieri.\nTrama.\nMonroe porta Rosalee a cena in un ristorante e una volta tornati, con la scusa di mostrarle un particolare orologio a cuc\u00f9, le chiede di sposarlo e lei accetta con gioia. I due iniziano a pianificare le nozze e preparando una festa di benvenuto per i genitori di Monroe. Inizialmente i genitori di Monroe sono felice di conoscere la fidanzata del figlio ma una volta scoperto che Rosalee \u00e8 una Fuchsbau non prendono le cose bene, e la cosa peggiora quando scoprono che Monroe \u00e8 amico di un Grimm.\nMentre Juliette sta cercando di contattare la madre di Nick, che inizialmente aveva creduto che i messaggi via mail fossero di una donna interessata a lui.\nNick sta indagando con Hank su un killer che uccide i poliziotti per poi prenderne lo scalpo. Man mano che le uccisioni aumentano i tuoi killer si stanno vicino da Portland.\nRivelazioni.\nTrama.\nMonroe \u00e8 in contrasto con i suoi genitori per le sue scelte: non accettano nel suo fidanzamento con Rosalee n\u00e9 la sua amicizia con Nick. Monroe teme che l'unica soluzione sia quella di tagliare i ponti con i suoi genitori, sono dell'iniziativa di sua madre che cerca di avvicinarsi a Rosalee riesce a salvare il rapporto.\nNick chiede aiuto a Juliette per il caso del Wesen che sta uccidendo i poliziotti. I Wesen si rivelano essere degli Wildesheer, delle creature di cui molti altri Wildesheer hanno il terrore. Scoperto che il loro punto debole \u00e8 il taglio dei capelli Nick e Monroe li affrontano in uno scontro ma quando stanno per avere la peggio il padre di Monroe arriva in soccorso del figlio dell'amico permettendo loro di uccidere definitivamente i tuoi uomini.\nRenard cerca di mettersi in contatto con Adalind per tenerla al sicuro. Adalind viene tratto in salvo dal capo della resistenza che la porta di una casa sicura nel bosco dove in procinto di partorire.\nMammina cara.\nTrama.\nUn pericoloso Wesen di nome Aswang prende di mira Dana, un'amica d'infanzia del Sergente Wu, che aspetta un bambino. Nick ed Hank devono risolvere il problema prima che peggiori. Dopo diverse ricerche scoprono che l'Aswang ha un legame di sangue con il bambino e scoprono che la colpevole non \u00e8 altri che la suocera. Poco prima che la donna riesca a portare avanti il rituale Wu la ferma vedendola per la prima volta in woge. Nonostante quello che ha visto Nick ed Hank decidono di non dirgli niente, temendo che lo shock ha subito sarebbe troppo se gli rivelassero la verit\u00e0.\nNel frattempo Adalind ha dato alla luce una bambina, e fin da subito da bambino dimostra di avere dei grandi poteri.\nUn tempo eravamo Dei.\nTrama.\nNick e Hank finiscono in un conflitto con un'organizzazione chiamata Beati Paoli, un'organizzazione mafiosa Wesen dedita alla protezione degli artefatti della loro societ\u00e0, per via di un antico sarcofago egizio contenente i resti di un Wesen mummificato: un Anubis. Le cose si complicano quando il Consiglio dei Wesen viene coinvolto inaspettatamente e invia Sebastian affinch\u00e9 faccia un accordo con Nick. Fermato l'ultimo dei Beati Paoli coinvolti Nick ferma Sebastian, intento a trafugare il sarcofago, e brucia la mummia cos\u00ec da dargli una onorevole sepoltura da Wesen.\nIntanto un alleato della resistenza viene compromesso mentre sta proteggendo Adalind.\nLo spettacolo deve andare avanti.\nTrama.\nUn circo ambulante in cui si esibiscono dei Wesen (un Daemonfeuer, un Siegbarste, una Fuchsbau e un Blutbad) \u00e8 sospettato di doppio omicidio di due ragazze. Nick e Hank indagano e assistono allo show, in cui i Wesen vanno in woge davanti agli spettatori.\nMonroe e Rosalee si offrono di aiutarli andando sotto copertura per scoprire qualche indizio. Rosalee viene assunta per prendere il posto di una degli artisti ma durante lo spettacolo, la stella dello show perde il controllo e rischia di fare una strage. Sapendo che la colpa \u00e8 tutta del direttore della compagnia, che \u00e8 un Lowen, gli altri tre membri si coalizzano contro di lui e lo uccidono carbonizzando. Non avendo nessun altro su cui indagare la compagnia si scioglie e invece non partono per permettere allora amico di farsi aiutare.\nPrima di andarsene la ragazza che Rosalee ha sostituito le regala il suo costume di scena con cui pu\u00f2 fare uno spettacolo personale a Monroe.\nSebastian compie un sacrificio per permettere ad Adalind e Meisner di scappare prima che i Reali prendano la bambina.\nDove andare.\nTrama.\nUn alleato inaspettato arriva per far s\u00ec che Adalind e la bambina riescano a lasciare l'Europa in sicurezza. La donna si rivela essere Kelly Burkhardt, la madre di Nick, che per proteggere la bambina porta lei e Adalind a casa di Nick. Alla scoperta di chi sia la persona che sua madre sta aiutando Nick e non la prende molto bene, ricordando tutte le cose orribili che ad Adalind ha fatto a lui e a Juliette. Tuttavia sua madre lo prega di aiutarla perch\u00e9 la figlia di ad Adalind deve essere protetta dal momento che la sua esistenza \u00e8 importante, la piccola non deve stare n\u00e9 con i reali e n\u00e9 con la resistenza ma deve avere una vita normale altrimenti i suoi poteri saranno utilizzati per gli scopi sbagliati.\nAdalind non fidandosi di Nick scappa con la piccola e va a casa di Renard che finalmente pu\u00f2 conoscere sua figlia, a cui d\u00e0 il nome di Diana.\nI preparativi per il matrimonio di Rose e Monroe ricordano a Juliette e Nick il loro passato.\nLa legge del sacrificio.\nTrama.\nI reali ingaggiano due agenti dell'FBI corrotti e due Verrat per trovare la piccola di Adalind e uccidere lei e Renard mentre si trovano a casa di quest'ultimo. \nIl Principe Viktor si fa vivo: sei Sean non gli consegner\u00e0 la bambina lui uccider\u00e0 sua madre.\nNick organizza un piano insieme a sua madre e Sean per mettere una fine a questa situazione una volta per tutte. Sean apparentemente consegnare sua figlia a suo cugino Viktor senza opporre resistenza, cosa che fa disperare Adalind, ma una volta giunti all'aeroporto vengono accerchiati da quelli che si presentano come membri della \"resistenza\". Diana viene tratta in salvo e successivamente viene affidata a Kelly affinch\u00e9 la porti lontano con s\u00e9 e la tengo al sicuro.\nVisione misteriosa.\nTrama.\nDei Wesen molto pericolosi vengono ritrovati morti e inizialmente si pensa che siano stati uccisi da un altro Wesen, alla fine si scopre che \u00e8 opera di un Grimm, una giovane di nome Teresa \"Trubel\" Rubel che non ha idea della sua discendenza ma possiede tutte le abilit\u00e0 di un Grimm. La ragazza a causa delle sue \"visione\" era stata sempre considerata pazza e rinchiusa in un istituto psichiatrico.\nNick la prende in custodia per addestrarla. La porto alla roulette e le mostra l'eredit\u00e0 della loro stirpe facendole capire che tutto quello che ha visto era vero e lei non \u00e8 pazza come sempre creduto.\nAdalind \u00e8 furiosa e sta organizzando la sua vendetta contro Nick e Renard per averle portato via Diana. \nMy Fair Lady Wesen.\nTrama.\nIl corpo dissanguato di una ragazzina nota per taccheggio viene ritrovato e grazie alla forma delle ferite, Nick identifica il colpevole in un Lebensauger (lo stesso tipo di Wesen che era Ryan, lo stagista).\nNick decide di portare Trubel con se' per farle fare esperienza. Presentandola come una studentessa di criminologia le permette di avere accesso alla scena del crimine e trovare indizi che la portino a scoprire questa banda di ladri.\nIntanto Adalind si mette in contatto con Viktor, che crede abbia la sua bambina, e fare un accordo con lui: se lei toglier\u00e0 a Nick i suoi poteri da Grimm lui le permetter\u00e0 di vedere sua figlia\nL'eredit\u00e0.\nTrama.\nDurante una cena con Rosalee, Monroe, Trubel e Juliette, Nick riceve una strana chiamata da un uomo di nome Josh Porter. Suo padre Rolek sta morendo e vuole lasciare in eredit\u00e0 a Nick dei manufatti Grimm che ha in suo possesso. Purtroppo l'uomo e suo figlio sono braccati da dei gli agenti del Verrat. Rolek poco prima di aspirare consegna Nick una delle chiavi dei sette cavalieri nascosta all'interno del suo bastone.\nAdalind sta raccogliendo ingredienti per una pozione doppleganger che le dar\u00e0 il potere di sembrare Juliette.\nAmbiziosa bionda.\nTrama.\n\u00c8 il giorno del matrimonio di Monroe e Rosalee. Nick inizialmente non \u00e8 sicuro di poter fare da testimone al suo amico a causa dei suoi poteri ma Monroe fortunatamente trova una soluzione. Intanto anche i suoi genitori insieme alla madre e la sorella di Rose arrivano per il matrimonio. Purtroppo sua sorella accidentalmente rovina l'abito da sposa allora sono costretti a prenderne uno nuovo a poche ore dalle nozze. Nick e Juliette scoprono qualcosa che potrebbe cambiare per sempre la loro relazione.\nAdalind procede con il suo piano che porta a conseguenze disastrose che altereranno per sempre il futuro di Nick. Usando la pozione prende le sembianze di Juliette e fa sesso con Nick, il capitano Renard scoperto una cosa cerca di impedire che l'incantesimo abbia effetto ma poco prima che consegna Trubel una fiala con l'antidoto l'agente corrotta dell'FBI Weston Steward irrompe in casa e gli spara. Trubel riesce a salvarsi e a mozzargli la testa con il machete ma una volta arrivata nel luogo della cerimonia \u00e8 troppo tardi: Nick non riesce pi\u00f9 a vedere i Wesen."}
{"id": "4721739", "revid": "62121942", "url": "https://it.wikipedia.org/wiki?curid=4721739", "title": "Il Re Peste", "text": ""}
{"id": "4721742", "revid": "599013", "url": "https://it.wikipedia.org/wiki?curid=4721742", "title": "Paul-\u00c9mile B\u00e9cat", "text": ""}
{"id": "4721752", "revid": "729019", "url": "https://it.wikipedia.org/wiki?curid=4721752", "title": "Chungjeongno (metropolitana di Seul)", "text": "Chungjeongno (\ucda9\uc815\ub85c\uc5ed - \u5fe0\u6b63\u8def\u8b6f, \"Chungjeongno-yeok\" ) \u00e8 una stazione della metropolitana di Seul e funge da punto di interscambio fra la linea 2 e la linea 5 della metropolitana di Seul. La stazione si trova nel quartiere di Seodaemun-gu, nel centro di Seul.\nStruttura.\nEntrambe le linee sono sotterranee, e si incrociano perpendicolarmente. La linea 5 si trova al quinto piano interrato, mentre la linea 2 al secondo. Sopra di esse \u00e8 presente il mezzanino, entrambe con banchine a isola centrale protette da porte di banchina. Essendo la linea 2 una linea circolare, i binari vengono designati come \"circolare interna\" e \"circolare esterna\"."}
{"id": "4721754", "revid": "297745", "url": "https://it.wikipedia.org/wiki?curid=4721754", "title": "Fortunato da Trieste", "text": ""}
{"id": "4721760", "revid": "486946", "url": "https://it.wikipedia.org/wiki?curid=4721760", "title": "Aeroporto di Tokio", "text": ""}
{"id": "4721763", "revid": "564451", "url": "https://it.wikipedia.org/wiki?curid=4721763", "title": "Gongdeok (metropolitana di Seul)", "text": ""}
{"id": "4721765", "revid": "767487", "url": "https://it.wikipedia.org/wiki?curid=4721765", "title": "Lo studente di Praga (film 1913)", "text": "Lo studente di Praga (\"Der Student von Prag\") \u00e8 un film muto tedesco di Stellan Rye del 1913. \u00c8 considerato il primo esempio mondiale di cinema d'autore e di avanguardia.\nTrama.\nBaldovino, studente di umili condizioni, si innamora di una facoltosa contessa. Pur di avere la possibilit\u00e0 di amarla, lo studente accetta la proposta di un mefistofelico personaggio, il Dottor Scapinelli che, in cambio di 100.000 monete d'oro, \u00e8 disposto a comprare la sua immagine riflessa in uno specchio. Una volta diventato ricco, per\u00f2, per Baldovino si apre un abisso di perdizione in quanto il suo doppio inizia a perseguitarlo sino a rendere impossibile il suo amore per la contessa; deciso a porre fine a tutto ci\u00f2, Baldovino provocher\u00e0 per\u00f2 la propria morte quando, sparando alla ennesima apparizione della sua immagine, uccider\u00e0 il suo doppio ma anche se stesso.\nProduzione.\nSin dai tempi dei suoi studi accademici, Paul Wegener si era cimentato nella sperimentazione degli effetti e dei trucchi fotografici, in particolare dall'effetto \"fantasma\" dato dalla doppia esposizione, il quale dava l'idea oggettiva del \"doppio\" o \"Doppelg\u00e4nger\", tanto celebrato dalla letteratura e dalla tradizione popolare tedesca. Affascinato dalla possibilit\u00e0 di utilizzare questo effetto nel cinema, ne discusse con Guido Seeber, uno dei pi\u00f9 importanti tecnici della casa cinematografica tedesca Bioskop. Il risultato di queste discussioni furono le riprese di una delle pellicole pi\u00f9 visionarie e innovative del cinema tedesco di quell'epoca.\nGirato in gran parte a Praga, all'interno del Castello di Lobkowitz, il film venne diretto in stretta collaborazione con il regista di origini danesi Stellan Rye. \"Der student von Prag\" \u00e8 un incontro tra l'esperienza danese del regista e i tentativi ancora incerti che prenderanno forma nell'urlo di rivolta dell'Espressionismo.\nI costumi di Robert A. Dietrich di basavano sui bozzetti di Klaus Richter.\nDistribuzione e accoglienza.\nIl film ottenne il visto di censura - che ne proibiva la visione ai minori - il 26 giugno 1913.\nLa prima proiezione pubblica del film si tenne il 22 agosto 1913 al \"Nollendorfplatz\" di Berlino. La pellicola ebbe un grandissimo successo e Wegener venne acclamato da pubblico e critica come uno degli attori pi\u00f9 innovativi e interessanti del cinema tedesco. Il film venne esportato anche oltreoceano con il titolo \"A Bargain with Satan\" (\"Patto con Satana\") e riscosse anche l\u00ec grandi apprezzamenti.\nIn Italia dove venne distribuito con il titolo \"Lo studente di Praga\", il film ottenne il visto di censura 1709 nel novembre 1913.\nNegli Stati Uniti, il film \u00e8 uscito il 25 maggio 2004 DVD NTSC con il titolo inglese \"The Student of Prague\", distribuito dalla Alpha Video, in una versione di 41 minuti con le didascalie inglesi.\nCritica.\nTemi.\nL'opera del genere fantastico \u00e8 ricca di spunti tematici:"}
{"id": "4721767", "revid": "371529", "url": "https://it.wikipedia.org/wiki?curid=4721767", "title": "Bill's Best Friend", "text": "Bill's Best Friend \u00e8 un album discografico di monologhi comici parlati dell'attore statunitense Bill Cosby pubblicato nel 1978 dalla Capitol Records.\nIl disco.\nLa maggior parte del materiale contenuto nell'album fu riciclato nel film e nell'omonimo album del 1982 \"\" (colonna sonora del film). Questo disco e il precedente, tutti e due editi dalla Capitol Records, furono ristampati in Australia nel 1992 in formato doppio CD con il titolo \"The Bill Cosby Collection\"."}
{"id": "4721768", "revid": "247222", "url": "https://it.wikipedia.org/wiki?curid=4721768", "title": "Traditionalism Revisited", "text": "Traditionalism Revisited \u00e8 un album di Bob Brookmeyer pubblicato dalla Pacific Jazz Records nel 1957.\nNel 2013 la Phoenix Records pubblic\u00f2 l'album su CD (rimasterizzato) con l'aggiunta di cinque brani bonus."}
{"id": "4721769", "revid": "92723", "url": "https://it.wikipedia.org/wiki?curid=4721769", "title": "Torre degli Anziani", "text": "La Torre degli Anziani, conosciuta anche come Torre del Comune o Torre Bianca, \u00e8 una torre civica di et\u00e0 medievale che si innalza tra l'antica \"Contr\u00e0 del Sale\" (ora via Oberdan) e Piazza della Frutta a Padova. Si inserisce tra il \"palazzo degli Anziani\" ed il \"palazzo del Consiglio,\" edifici medievali che compongono il grande complesso del Palazzo Comunale di Padova. L'edificio \u00e8 di antichissima origine (XI-XII secolo) e dagli inizi del XIII secolo fa parte degli edifici pubblici della comunit\u00e0 padovana.\nLe era seconda in altezza la vicina Torre del Bo.\nStoria.\nEt\u00e0 comunale e carrarese.\nSecondo la tradizione la torre - gi\u00e0 esistente nel XII secolo - appartenne al condottiero Tiso VI da Camposampiero che nel 1215 la cedette, assieme al suo vicino palazzo e dietro cospicuo pagamento, alla comunit\u00e0 civica - \"Dominus Tiso de Campo Sancti Petri tunc vendidit domum cum turri alba comuni Paduae\" - . Negli anni successivi venne inglobata nel complesso dei palazzi pubblici: affiancata prima a ponente dal \"Palazzo del Consiglio\" (tradizionalmente frutto del lavoro del mastro Leonardo Zise \"Boccalega\") e poi a levante dal \"Palazzo degli Anziani\" (eretto nel 1285 quanto era podest\u00e0 Guglielmo Malaspina degli Obizzi) da cui la torre trasse il nome. Nel 1295, essendo podest\u00e0 il fiorentino Fantone de' Rossi, fu sopraelevata e sistemata per accogliere un campanone giunto in citt\u00e0 come bottino dalla presa di Este, nel 1293. Si cerc\u00f2 di raddrizzare la struttura perch\u00e9 gi\u00e0 allora pendente verso levante, a causa di un cedimento delle fondamenta. Venne chiamata \"Torre Vecchia\", \"Torre Alta\" o \"d'Ognissanti\" perch\u00e9 si usava suonare il campanone alle maggiori feste patronali.\nEra chiamata comunemente \"Torre del Comune\" ma anche \"Torre Bianca\" perch\u00e9 intonacata a calce bianca a differenza della vicina \"Torre Rossa\"; assieme andavano a richiamare i colori del libero comune di Padova, il bianco ed il rosso. Della \"Torre Rossa\", mozzata in seguito al terremoto del 25 gennaio 1348, rimane l'imponente base oggi visibile tra il \"Palazzo del Consiglio\" ed il \"Palazzo del Podest\u00e0\": sulla sua sommit\u00e0 era posta una gabbia di ferro dove venivano rinchiusi i colpevoli di atroci delitti.\nLa Torre degli Anziani fu restaurata e coperta da un cuspide piramidale di stampo gotico (come si fece per la Torre dell'Orologio in Piazza dei Signori) testimoniata da numerose raffigurazioni del Quattrocento e del Cinquecento.\nEt\u00e0 veneziana.\nNel 1586 la copertura della torre - chiamata in questo periodo pure \"Pretoria\" - venne sostituita da una monumentale lanterna a pianta ottagonale con cupola, questa pure coronata da una grande statua ricoperta a piombo raffigurante \"la Giustizia\". La nuova copertura fu circondata da una balaustra marmorea barocca, a creare una sorta di poggi\u00f2lo. Il pesante rialzamento forse grav\u00f2 sulla stabilit\u00e0 della torre. Nel febbraio 1695 la fabbrica fu danneggiata da un terremoto, tanto che in citt\u00e0 se ne temette il crollo; segu\u00ec lo sconcerto dei cittadini ed il solenne richiamo dei Deputati al Governo della \"Dominante\" Serenissima che incaric\u00f2 un gruppo di periti scelti per effettuare rilevazioni e per stendere rapporto. Tra gli scelti spiccava il veneziano Antonio Gaspari: rilev\u00f2 che i danni maggiori furono causati non dal terremoto, ma dalla presenza di uno scarico di fognatura proveniente dagli uffici dei giudici e dalla casa del custode, col conseguente defluire dei liquami lungo la parete a levante e danneggiamento della muratura \"miracoloso l'essersi mantenuta [la torre] tanto tempo in piedi senza precipitare, e dove il tempo, perverso et ostinato dissipatore delle cose, acconsentiva che ancora restasse eterna, dall'inavvertenza degli huomini gli sia stata fatta questa sordida mina\". Si attuarono dei lavori di restauro che ripresero a seguito del distacco di parte della balaustra, nel 1727. Subentr\u00f2 la figura di Giovanni Poleni che si fece responsabile della rilevazione statica della torre. Nel 1741 si restaur\u00f2 il castello delle campane, mentre la balaustra superiore minacciava sempre pi\u00f9 rovina: una colonnina cadendo sfond\u00f2 il tetto dell'abitazione privata del Giudice del Malefizio, nel 1746. Il Poleni scongiur\u00f2 ogni pericolo di crollo e promosse una visita di esperti da ripetersi ogni quindici anni.\nAlla fine del XVIII secolo si attuarono diversi lavori di restauro anche se il timore che l'intera torre potesse crollare si accentu\u00f2 durante la reggenza del Capitanio e Vicepodest\u00e0 Domenico Michiel: nel 1779 fece rimuovere la balaustra superiore e viet\u00f2 che si suonassero le campane. Nel 1789 si rinnovarono le scale e il castello delle campane.\nNel 1772 fu costruita alla base della torre verso meridione la \"Fabbrica del Tesoro\", su progetto di Domenico Cerato, edificio-cassaforte a custodia dei beni del Comune e del Monte di Piet\u00e0.\nEt\u00e0 contemporanea.\nNel XIX secolo sia l'amministrazione austriaca e sia quella italiana proposero di mozzare la Torre degli Anziani per mettere definitivamente in sicurezza l'area e mettere fine ad un problema divenuto secolare, ma gran parte della cittadinanza andava opponendosi a decisione tanto azzardata. Il dibattito prosegu\u00ec per tutto l'Ottocento e all'inizio del secolo seguente. Nel 1914 si mozz\u00f2 la Torre del Bo, cosa che provoc\u00f2 gran scandalo tra gli intellettuali cittadini.\nNel 1938 si principi\u00f2 un'imponente campagna di restauro guidata da Ferdinando Forlati, esponente di spicco della Regia Sovrintendenza Regionale ai Monumenti. Forlati tra il 1938 ed il 1941 fece demolire la lanterna seicentesca e riaprire i merli del XIII secolo, seguendo un progetto \"filologico\" che andasse ad esaltare la \"gloria del Comune padovano\". La struttura fu consolidata con il metodo delle iniezioni cementizie. L'altezza della torre pass\u00f2, una volta privata della lanterna, da 56,7 metri a 47. Si eliminarono anche gli ultimi resti dell'intonaco bianco che anticamente caratterizz\u00f2 la costruzione.\nNegli anni '90 l'ingegnere Claudio Modena effettu\u00f2 monitoraggi statici, mentre nel 2004 l'assessore Luisa Boldrin propose il restauro e l'apertura al pubblico dell'edificio con concessione d'uso ad associazioni astrofile (\"La torre per vedere le stelle\", articolo di Aldo Comello per \"Il Mattino di Padova\", 2004), parere che non trov\u00f2 in seguito appoggio.\nDa alcuni anni il tetto della torre \u00e8 stato messo in sicurezza attraverso una avulsa struttura in metallo a contenimento dei frammenti in distacco dalla copertura a coppi.\nNel maggio del 2021 alla torre \u00e8 stata dedicata una pubblicazione che ne ripercorre la vicenda storica.\nDescrizione.\nLa torre si innalza per 47 metri. La costruzione in cotto e pietra si innalza su uno sperone di circa 8 metri (in gran parte interrati) composto da grandi blocchi lapidei. Gran parte del materiale di costruzione \u00e8 di et\u00e0 romana, reimpiegato, come era in uso nel XII secolo. Lungo le pareti stanno poche aperture che sono per lo pi\u00f9 tamponate, ed in alto la cella campanaria aperta da bifore, una per ogni lato. La costruzione \u00e8 priva di particolari decorazioni, escludendo qualche concio lapideo inserito nella muratura in cotto. A meridione vi si appoggia la barocca \"Fabbrica del Tesoro\".\nLe campane.\nStoria.\nNella torre erano incastellate due campane, ma non \u00e8 da escludere che anticamente il numero fosse maggiore; ricorda infatti l'Orsato che \"sopra la Torre del Commune bisognava, che vi fossero tre campane, per sonare ad ogni occorrenza\". Questi bronzi suonavano tradizionalmente molto spesso e giornalmente in pi\u00f9 occasioni: alle ore di terza e di nona, al mezzogiorno, all\"ora sacra\", in occasione degli \"incanti del Sacro Monte\", agli \"arringhi\", per la \"adunanze de' foro\", alle funzioni pubbliche, agli ingressi di nuovi Rappresentanti della \"Dominante\" e dei nuovi Vescovi, alla morte e all'elezione del Doge. Pure in caso di temporali \"con minaccia di fulmini\" e battevano segno perch\u00e9 fossero chiuse le porte della citt\u00e0 \"in caso di delitto, onde impedire la fuga del reo\" e in caso di piena o incendio. Un'antichissima tradizione, sopravvissuta sino al XIX secolo, prevedeva il suono della \"campana granda\" - trentanove \"botti\" - alle due di notte: imponeva a tutti quelli che camminavano per strada di munirsi di ferale e di liberarsi dalle armi \"post botos nullus audeat ire per Civitatem sine lumine et cum armis\".\nL'utilizzo delle campane decadde nel XX secolo, soprattutto in seguito alla demolizione della lanterna.\nLa \"campana granda\".\nLa maggiore \"campana granda\", secondo la tradizione fu portata a Padova nel 1293 dopo essere stata sottratta da qualche torre come bottino di guerra durante le battaglie contro gli Este: \"la quale si trov\u00f2 nella rocca d'Este allora che fu presa da' nostri\". Nell'agosto del 1749, mentre rintoccava per onorare la processione di San Rocco che passava per le piazze, la \"campana granda\" si spezz\u00f2. Fu rifusa nello stesso anno dai Colbachini, ed \"alleggerita\" perch\u00e9 non gravasse sulla staticit\u00e0 della torre. Spezzatasi nuovamente, venne rifusa nel 1761 (2735 kg).\nNell'aprile del 1894 il tecnico inviato dal Sindaco Emiliano Barbaro rileva che \"da un mese la campana [...] \u00e8 fessa, \u00e8 stata allargata la fenditura per ripristinare l'originario suono, ma non si \u00e8 avuto risultato\". A maggio l'ingegnere capo della Giunta ritiene che la campana sia irreparabile e riscontra \"una seconda fenditura\". Le operazioni di ripristino risulteranno inutili tanto che l'anno dopo la ditta Colbachini accetter\u00e0 le condizioni di rifusione della \"campana granda\" proponendo di aggiungervi pure la campana minore, cosa che non sar\u00e0 accettata dall'ingegnere capo perch\u00e9 \"era quella che segnalava gli incendi e potrebbe essere riutilizzata\".\nIl 26 aprile 1895 si stipula il contratto di affidamento della rifusione del campanone alla ditta di Daciano Colbachini.\nIl 13 luglio 1895 alle \"ore 4:40 si \u00e8 proceduto alla fusione della nuova campana\" e \"tutto si \u00e8 svolto in quattro minuti e mezzo\": il bronzo risult\u00f2 pesare 3336 kg contro il massimo previsto di 2872,35 (poi portato a 3100 kg). La ditta Colbachini nel 1897 chieder\u00e0 \"il certificato\" al Sindaco, volendo partecipare \"alla gara per la campana di Genova\" certificato che verr\u00e0 negato per \"la grande eccedenza di peso tra la campana ordinata e quella eseguita\" (21 maggio 1897).\nOggi la \"campana granda\" - campanone a slancio, rifusione Gaspare Colbachini 1895 - nota La2, diametro 175 cm, peso 3336 chili, \u00e8 alloggiata sulla torre degli Anziani.\nNegli ultimi vent'anni la \"campana granda\" \u00e8 rintoccata in qualche rara occasione; l'ultima quella del concerto delle campane cittadine alla sera della vigilia della festa del Santo, nei primi anni del 2000 e in occasione della \"Notte Bianca\".\nLa campana pare essere quella citata nella novella \"Amicissimi\" di Luigi Pirandello.\nLa campana \"di terza\".\nPresente sulla torre gi\u00e0 dal medioevo, venne probabilmente rifusa - secondo la documentazione ottocentesca - nel 1750. La campana era montata su un castello posto all'interno della lanterna. La demolizione degli anni '40 del Novecento ha comportato il suo spostamento presso il torricino dell'ala Moretti-Scarpari dove \u00e8 ora battuta a martello. In alcuni documenti \u00e8 definita \"campana di terza\" forse perch\u00e9 batteva la met\u00e0 mattinata. Nell'Ottocento era suonata in caso di incendio.\nIl bronzo del 1750 ha diametro di 85 cm e pesa tra il 450 e i 500 chili.\nLa tabella Vendramin.\nOnde evitare ulteriori \"guasti\" alle campane e alla torre, il 27 dicembre del 1746 il Provveditore Pietro Vendramin eman\u00f2 un'ordinanza con precisa tabella che andasse a regolare i rintocchi della \"campana granda\", interrompendo usi tramandati oralmente sin dal XIII secolo.\nLa Fabbrica del Tesoro.\nAddossata alla torre verso meridione sta la barocca Fabbrica del Tesoro: la costruzione fu innalzata su progetto di Domenico Cerato nel 1772 in seguito ad un clamoroso furto di denaro avvenuto presso il Monte di Piet\u00e0 Nuovo della quale fu accusato il cassiere, poi condannato a risarcire il denaro rubato. L'edificio a quattro piani, affacciato al piccolo cortile ai piedi della Sala del Consiglio \u00e8 pensato come sorta di \"caveau\" civico. \u00c8 caratterizzato da una decorazione in bugnato delle aperture e degli angoli, ha alle finestre ancora le originali pesanti inferriate a protezione del denaro che un tempo vi era conservato."}
{"id": "4721770", "revid": "124981808", "url": "https://it.wikipedia.org/wiki?curid=4721770", "title": "Lottomatica", "text": "Lottomatica S.p.A. \u00e8 un operatore italiano del mercato del gioco pubblico legale autorizzato dall'Agenzia delle Dogane e dei Monopoli.\nTramite le sue societ\u00e0 controllate, opera nei settori di business delle scommesse sportive, dei giochi online, degli apparecchi da divertimento e intrattenimento (AWP e VLT), della gestione diretta di sale da gioco e di AWP di propriet\u00e0.\nAzionista unico \u00e8 Gamma Bidco S.p.A., societ\u00e0 costituita per conto dei fondi di investimento gestiti da societ\u00e0 affiliate di Apollo Global Management, societ\u00e0 quotata sul New York Stock Exchange leader nella gestione di investimenti alternativi a livello mondiale. \nStoria.\nLottomatica oggi.\nL'11 maggio 2021, Gamma Bidco S.p.A. annuncia che Gamenet Group S.p.A., controllata al 100%, ha concluso l'acquisizione del 100% della partecipazione detenuta da International Game Technology PLC tramite IGT Lottery S.p.A. in Lottomatica Scommesse S.r.l. e Lottomatica Videolot Rete S.p.A., operatori del mercato italiano dei giochi online, delle scommesse sportive e delle gaming machines.\nContestualmente, viene acquisito anche il brand Lottomatica. Gamenet Group modifica quindi in Lottomatica la propria denominazione sociale.\nAttivit\u00e0.\nLottomatica opera nel mercato italiano del gioco pubblico nei seguenti segmenti di business:\nGioco legale e responsabile.\nLottomatica promuove un approccio responsabile e consapevole al gioco. L\u2019azienda sostiene il gioco legale, regolamentato dallo Stato, e contrasta con ogni mezzo a sua disposizione il gioco illecito e minorile.\nLe piattaforme di gioco online lottomatica.it e goldbet.it detengono la certificazione internazionale per il gioco responsabile del Global Gambling Guidance Group (G4).\nPer il personale dei punti vendita sul territorio sono previsti specifici programmi di formazione sulla prevenzione e la corretta gestione di potenziali casi di gioco problematico, realizzati in collaborazione con enti accademici e sociosanitari quali, ad esempio, l\u2019Universit\u00e0 Cattolica del Sacro Cuore \u2013 Facolt\u00e0 di Medicina e chirurgia \u201cA. Gemelli\u201d.\nStruttura societaria.\nDi Lottomatica fanno parte:"}
{"id": "4721777", "revid": "599013", "url": "https://it.wikipedia.org/wiki?curid=4721777", "title": "Graham Purvis", "text": "Biografia.\nProveniente dalla federazione rugbistica di Thames Valley, con la quale esord\u00ec nel campionato nazionale provinciale nel 1983, gi\u00e0 dall'anno successivo fu a Waikato, formazione nella quale spese gran parte della sua carriera in patria.\nCon tale formazione si aggiudic\u00f2 il campionato nazionale nel 1992 e grazie a essa si mise in luce a livello internazionale: nel 1991, infatti, era stato incluso nella rosa degli \"All Blacks\" alla Coppa del Mondo in Inghilterra, esordendo in maglia nera a Gloucester contro gli .\nA parte quello d'esordio, la carriera internazionale di Purvis registra solo un altro \"test match\" con gli \"All Blacks\", nel 1993 contro .\nTrascorse le interstagioni in Europa, dapprima nel campionato francese poi in quello irlandese, nell'Highfield, formazione di Cork, della quale fu anche allenatore.\nDopo diverse esperienze di allenatore sia in Europa che in Nuova Zelanda, dal 2012 \u00e8 \"team manager\" degli Highlanders in Super Rugby."}
{"id": "4721793", "revid": "1543377", "url": "https://it.wikipedia.org/wiki?curid=4721793", "title": "Venerando Pulizzi", "text": "Nel 1805, allora dodicenne, fu reclutato a Catania assieme al padre per unirsi alla United States Marine Band, della quale divenne poi il 3\u00b0 (1816-17) e 5\u00b0 direttore (1818-27), primo italiano ad avere un ruolo direttivo in un'orchestra americana.\nBiografia.\nNel febbraio-marzo 1805 il capitano di marina John Hall a bordo della nave da battaglia americana Chesapeake in missione in Sicilia, scrisse ai propri superiori di aver provveduto secondo gli ordini ricevuti al reclutamento a Catania di un gruppo di musicisti italiani per formare una banda della Marina e che a Messina aveva procurato loro gli strumenti necessari a spese delle forze armate. L'iniziativa derivava da un desiderio espresso nel 1803 dallo stesso presidente statunitense Thomas Jefferson, il quale riteneva che la presenza di musicisti italiani avrebbe contribuito a migliorare la qualit\u00e0 della United States Marine Band. La Band, fondata con atto del Congresso dell'11 luglio 1798 e costituitasi nel 1799, a Washington era divenuta la sua favorita (\"The President's Own\"), avendo suonato alla sua inaugurazione il 4 marzo 1801.\nIl gruppo fu reclutato come una Band indipendente sotto la direzione del napoletano Gaetano Carusi (1756-1843), allora maestro direttore di banda a Catania. Tra i musicisti assoldati c'era anche il dodicenne Venerando Pulizzi, arruolatosi assieme al padre Felice Pulizzi (1770-1846), allo zio (?) Francesco di 40 anni e al fratello minore Gaetano di 10 anni. Venerando e Gaetano Pulizzi non erano i soli ragazzi del gruppo. I musicisti sposati si era portati con loro mogli e figli, e 6 ragazzi risultavano parte della banda. C'erano cos\u00ec anche i tre figli di Carusi (Samuele che aveva 10 anni, Ignazio 9 e Gaetano 8), e Gaetano Sardo (10). Completavano il gruppo Ignazio Di Mauro (27), Domenico Guarnaccia (28), Salvatore Lauria (26), Pasquale Lauria (28), Giuseppe Papa (21), Antonio Paterno' (41), Giacomo Sardo (24), Michele Sardo (28), e Corrado Signorello (28).\nIl gruppo fu assegnato come Band militare della nave da guerra \"President\". Dopo un viaggio avventuroso, che li vide anche partecipare a scontri a fuoco al largo di Tripoli, il gruppo approd\u00f2 negli Stati Uniti.\nA Washington la Band dei musicisti italiani fu disciolta e i suoi membri furono ufficialmente aggregati il 31 luglio 1806 alla United States Marine Band. Non tutti - a cominciare del maestro Gaetano Carusi che si vedeva privato del suo ruolo di direttore - decisero di restare a queste condizioni. I componenti della famiglia Pulizzi furono tra coloro che restarono.\nVenerando Pulizzi si rivel\u00f2 un musicista di grande talento. Rimarr\u00e0 per quasi 30 anni alla United States Marine Band, ricoprendone ruoli di sempre maggiore responsabilit\u00e0. Promosso Fife Major il 9 giugno 1812, ne diverr\u00e0 per due volte direttore, succedendo a William Farr (1799-1804) e Charles S. Ashworth (1804-16). Dapprima lo sar\u00e0 in modo del tutto provvisorio, dal 17 ottobre 1916 al 10 dicembre 1817, in attesa della nomina del nuovo direttore, John Powley (1817-18). Quindi lo diverr\u00e0 in modo pi\u00f9 stabile dal 1818, vedendo alfine ufficialmente riconosciuto pienamente il suo ruolo il 24 luglio 1924, fino al 3 settembre 1827. Pulizzi fu il primo musicista italiano ad avere una posizione direttiva in una prestigiosa orchestra degli Stati Uniti. Dopo di lui altri tre italiani nell'Ottocento dirigeranno la Band: Joseph Lucchesi (1844-46), Francis M. Scala (1855-71) e Francesco Fanciulli (1892-97).\nL'evento pi\u00f9 memorabile di cui la Banda fu protagonista negli anni della direzione Pulizzi fu la visita di Gilbert du Motier de La Fayette negli Stati Uniti nel 1824-1825 su invito del presidente James Monroe. Quando Lafayette arriv\u00f2 a Washington il 12 ottobre 1824 fu accolto con il pi\u00f9 grande corteo mai organizzato fino ad allora a Washington. Due giorni dopo, il presidente Monroe tenne una cena di stato in suo onore. In entrambe le occasioni la musica fu fornita dalla Banda dei Marines, sotto la direzione di Venerando Pulizzi. E quando l'anno successivo, il 6 settembre 1925, il compleanno di Lafayette fu celebrato alla Casa Bianca, tocc\u00f2 sempre a Venerando Pulizzi guidare la Band nell'esecuzione della Marsigliese al momento del brindisi ufficiale.\nVenerando Pulizzi lasci\u00f2 la United States Marine Band nel 1832, cinque anni dopo la scadenza del suo mandata di direttore, per essere nominato Sergente Maggiore dei Marines. Rimase in servizio nella Marina americana fino alla sua morte nel 1852.\nAnche il figlio (Venerando Jr.; m.1905) e il nipote (Talbot Ogden; m.1953) di Pulizzi servirono nell'esercito americano."}
{"id": "4721796", "revid": "62122607", "url": "https://it.wikipedia.org/wiki?curid=4721796", "title": "Aeroporto di Osaka-Itami", "text": ""}
{"id": "4721797", "revid": "1573940", "url": "https://it.wikipedia.org/wiki?curid=4721797", "title": "Apistogramma cinilabra", "text": "Apistogramma cinilabra () \u00e8 un pesce d'acqua dolce appartenente alla famiglia Cichlidae, sottofamiglia Geophaginae.\nEtimologia.\nPrecedentemente conosciuto da biologi e acquariofili con i nomi provvisori di \"Apistogramma sp.\" \"Schwarzbrust\", \"A. sp.\" \"Rotter\", \"A. sp.\" \"Roterpunkt\" e \"A. sp.\" \"Rote\", nel 2011 \u00e8 finalmente indicato con il nuovo nome della specie: \"Apistogramma cinilabra\", che deriva dalle parole latine \"cinis\", \"cineris\" (cenere) + \"labrum\" (labbra), riferendosi all'atteggiamento di minaccia dei maschi territoriali, i quali mostrano le labbra grigie all'invasore.\nDistribuzione e habitat.\nQuesta specie \u00e8 originaria dell'Amazzonia peruviana\nDescrizione.\nMorfologicamente simile agli altri \"Apistogramma\", presenta forma tozza ma allungata, con testa appuntita, fronte alta, peduncolo caudale tozzo. Le pinne sono ampie, nei maschi con i vertici appuntiti e filamentosi. La livrea \u00e8 sensibilmente differente tra gli individui di aree diverse, ma cambia anche in base all'umore, al carattere dominante o remissivo, al periodo della fregola. La livrea maschile olotipo presenta una colorazione grigio plumbeo, dai riflessi azzurrati, l'occhio e la testa attraversati da una delicata linea orizzontale nera, che sfuma in piccole macchie lungo i fianchi. Sotto l'occhio compaiono una o pi\u00f9 linee azzurro elettrico, mentre la gola e parte del ventre sono vistosamente colorati di rosso. La pinna anale \u00e8 verde rame dai riflessi metallici, striata di rossiccio, la dorsale e le pinne ventrali sono semitrasparenti, con riflessi azzurri e raggi grigio rossicci, tendenzialmente con bordi trasparenti. La pinna caudale \u00e8 trasparente, con riflessi azzurri, striature rossastre e chiazze giallo arancio. La livrea femminile, anch'essa molto variabile, presenta testa e dorso grigriastri, fianchi e ventre gialli (anche giallo vivo), con una fascia orizzontale nera che corre dagli occhi ai fianchi, a volte spezzata in pi\u00f9 segmenti. Le pinne sono grigio-giallastre, a volte bordate di nero o di azzurro. &lt;br&gt;\nRaggiunge una lunghezza massima di 5,4 cm.\nRiproduzione.\n\u00c8 un pesce poligamo: ogni maschio alfa si crea un harem di pi\u00f9 femmine, che depongono piccole uova rosse nello stesso periodo; le femmine provvedono alle cure parentali tutte insieme, mentre il maschio sorveglia il territorio .\nAcquariofilia.\nSpecie non diffusa in commercio, \u00e8 conosciuta dagli allevatori appassionati."}
{"id": "4721799", "revid": "1494169", "url": "https://it.wikipedia.org/wiki?curid=4721799", "title": "Aeroporto di Osaka", "text": ""}
{"id": "4721801", "revid": "76963", "url": "https://it.wikipedia.org/wiki?curid=4721801", "title": "Cesare Nerazzini", "text": "Biografia.\nI primi anni.\nNato da Giovanni Nerazzini ed Elisa Colombi, frequent\u00f2 l'Universit\u00e0 di Pisa, dove si laure\u00f2 in medicina e chirurgia nel 1872 specializzandosi poi in ostetricia. Nel 1874 lavor\u00f2 all'istituto di maternit\u00e0 pisano, ma presto ebbe prospettive lavorative pi\u00f9 allettanti: infatti, nel 1876 e nel 1877 prest\u00f2 servizio a bordo del \"Batavia\", un mercantile della societ\u00e0 di navigazione Rubattino, che faceva la tratta tra Genova, Bombay e Singapore, come medico di bordo. Dopo il ritorno dalla seconda navigazione in Oriente, Nerazzini si dimise dal precedente lavoro e vinse un concorso come sottotenente del corpo sanitario della Regia Marina, prestando servizio nell'ottobre del 1878 all'ospedale militare di La Spezia. Grazie alla sua esperienza di navigazione, ben presto, nel febbraio del 1879, fu aggregato come secondo ufficiale medico all'equipaggio della corvetta \"Vettor Pisani\", alla sua terza campagna oceanografica, al comando del principe Tommaso di Savoia-Genova. La nave salp\u00f2 da Venezia il 31 marzo di quell'anno e per due anni e mezzo navig\u00f2 nei mari dell'Estremo Oriente, ritornando in Italia il 20 settembre 1881. Grazie a questa esperienza, Nerazzini si guadagn\u00f2 una certa notoriet\u00e0, tanto da essere trasferito, nel marzo del 1882, all'Accademia navale di Livorno, ricevendo, il 15 gennaio 1883, il suo primo incarico in Africa, con il compito di organizzare il servizio sanitario per i residenti italiani ad Assab, scalo commerciale sotto sovranit\u00e0 italiana. Come direttore dell'ospedale della colonia, avvi\u00f2 la raccolta di dati sulle condizioni sanitarie dell'insediamento, fornendo preziose informazioni per la conoscenza del territorio. \nIncarichi diplomatici.\nPoich\u00e9 nella colonia vi erano pochi ufficiali in servizio, a Nerazzini furono affidati anche degli incarichi diplomatici: nel marzo del 1885 prese parte alla delegazione italiana, guidata dal capitano Vincenzo Ferrari, inviata all'imperatore Giovanni IV d'Etiopia a Gondar, per comunicargli l'occupazione italiana del porto di Massaua, avvenuta agli inizi di quell'anno. Riusc\u00ec inoltre a far riconoscere dal negus il diritto d'influenza italiana su Cassala e sulla regione dei Bogos. Poi, nel febbraio - marzo del 1886, si rec\u00f2 da Ras Alula, potente capo locale etiopico, per concordare il passaggio della spedizione del generale Giorgio Pozzolini dall'Eritrea in Etiopia, poi annullata per via delle frizioni che aveva suscitato l'occupazione del litorale a sud di Massaua. In giugno rientr\u00f2 ad Assab, con le funzioni di diplomatico ufficiale, con l'incarico di vigilare i rapporti con il sultano dell'Aussa. Quando, un anno pi\u00f9 tardi, l'amministrazione della colonia pass\u00f2 dal ministero degli Esteri a quello della Guerra, Nerazzini pass\u00f2 al servizio di questo dicastero, venendo assegnato come addetto diplomatico a Massaua del generale Alessandro Asinari di San Marzano, comandante della spedizione di rivincita dopo la battaglia di Dogali, avvenuta nel gennaio 1887, dove una colonna di 500 italiani furono massacrati dalle truppe etiopiche di ras Alula. Al termine dell'incarico, Nerazzini si rec\u00f2 in licenza in Italia, dove spos\u00f2, il 10 settembre 1888, a Montepulciano, Egle Carletti, figlia del conte Alamanno Carletti e di Filomena Stefanini, da cui ebbe tre figli, due maschi e una femmina. La sua esperienza in materia di questioni africane ne fece con il tempo uno degli uomini di punta degli agenti diplomatici italiani, tanto da venir utilizzato per missioni di primaria importanza presso i vari ras locali o presso il nuovo negus, Menelik II, con cui l'Italia si era legata dal 2 maggio 1889 con il trattato di Uccialli. Nei suoi rapporti diplomatici, Nerazzini fece pi\u00f9 volte menzione ai suoi superiori di stare in guardia dalle intenzioni del negus, per nulla disposto ad accettare il protettorato italiano sul suo regno. Dopo la battaglia di Adua del 1\u00ba marzo 1896, in cui le truppe italiane, al comando del generale Oreste Baratieri, furono sconfitte dalle truppe del negus, il nuovo governo di Antonio di Rudin\u00ec, succeduto a quello di Francesco Crispi, scelse Nerazzini come ministro plenipotenziario per condurre le trattative di pace con Menelik, che sfociarono nel Trattato di Addis Abeba del 26 ottobre 1896, firmato per il governo italiano dallo stesso Nerazzini. Il testo dell'accordo, redatto in francese per evitare ambiguit\u00e0, abrogava il trattato di Uccialli e riconosceva la piena indipendenza dell'Etiopia, mentre i prigionieri italiani catturati dopo la battaglia vennero riscattati al prezzo di 10 milioni di lire. Subito dopo la stipula dell'accordo, nel marzo del 1897 Nerazzini fu incaricato dallo stesso re Umberto I di Savoia di negoziare con il negus la fissazione dei confini tra la Colonia eritrea e l'Etiopia, riuscendo a stabilire la linea confinaria sul fiume Mareb, in contrasto con le direttive del governo che volevano un certo ripiegamento dei confini della colonia italiana sul litorale. Per questi meriti, nel 1901 fu nominato console generale a Shanghai, dove favor\u00ec la penetrazione economica italiana in Cina; rivest\u00ec la carica di console fino al 1906, quando ebbe le credenziali di ministro plenipotenziario in Marocco. Rimpatriato nell'estate del 1910, Nerazzini pass\u00f2 gli ultimi anni di vita nel paese natio, dove mor\u00ec il 4 febbraio 1912, a 62 anni. \nMassone, non si sa ne dove ne quando sia stato iniziato, ma sicuramente negli anni '80 del 1800 fu membro della loggia \"Venti settembre\" di Pisa."}
{"id": "4721804", "revid": "1494169", "url": "https://it.wikipedia.org/wiki?curid=4721804", "title": "Andrea Lombardini", "text": ""}
{"id": "4721807", "revid": "115682", "url": "https://it.wikipedia.org/wiki?curid=4721807", "title": "Aim\u00e9 Morot", "text": " \nFu un artista sostanzialmente accademico, ma con forti vene romantiche e realiste.\nBiografia.\nAim\u00e9 Morot studi\u00f2 pittura e scultura all'\u00c9cole Nationale Sup\u00e9rieure des Beaux-Arts di Parigi e fu allievo di Alexandre Cabanel. Vinse il Prix de Rome per la pittura nel 1873 ed espose regolarmente al \"Salon des Artistes Fran\u00e7ais\" dal 1880 al 1912, vincendo una medaglia di 3\u00aa classe nel 1876, una di 2\u00aa \nclasse nel 1877 e una di 1\u00aa classe nel 1879. Nel 1880 gli fu conferita una medaglia d'onore per il quadro \"Il buon Samaritano\".\nFu anche pittore militare, presso il Comando generale dell'Esercito e, per i suoi acquarelli che espose in una mostra apposita nel 1888, fu eletto membro della \"Societ\u00e0 degli acquarellisti francesi\". Anche la sua attivit\u00e0 di scultore fu prolifica, specie nei busti che realizzava sia in marmo che in bronzo. N\u00e9 va dimenticata la sua numerosa produzione di ritratti.\nNel 1890 Morot spos\u00f2 la figlia di Jean-L\u00e9on G\u00e9r\u00f4me, Suzanne M\u00e9lanie, da cui ebbe una bambina: Denise.\nNel 1900 vinse il gran premio dell'Expo di Parigi. A questo riconoscimento segu\u00ec la nomina a professore nell\"'\u00c9cole des Beaux-Arts\" dove aveva compiuto i suoi studi.\nNel 1910 si fece costruire una casa, la \"Maison\", chiamata Ker Arlette, a Dinard, villaggio della costa meridionale della Bretagna, dove visse gli ultimi tre anni della sua esistenza.\nCitazione.\nMarie Bashkirtseff, artista e scrittrice ucraina che visse a Parigi, annot\u00f2 nel suo diario del 1880 la sua ammirazione per l'opera di Morot \"Il buon Samaritano\", con queste parole:"}
{"id": "4721811", "revid": "247222", "url": "https://it.wikipedia.org/wiki?curid=4721811", "title": "Street Swingers", "text": "Street Swingers \u00e8 un album di Bob Brookmeyer, pubblicato dalla Pacific Jazz Records nel 1958.\nIl disco fu registrato a New York City il 13 e 16 dicembre del 1957.\nNel 2009 l'etichetta Lone Hill Records pubblic\u00f2 l'album su CD con quattordici brani (incluse tracce musicali gi\u00e0 uscite in precedenti album)."}
{"id": "4721819", "revid": "110157", "url": "https://it.wikipedia.org/wiki?curid=4721819", "title": "The Language of Life", "text": "The Language of Life \u00e8 un album del gruppo musicale britannico Everything but the Girl, pubblicato nel 1990 dall'etichetta discografica Atlantic e distribuito dalla WEA Records."}
{"id": "4721821", "revid": "359348", "url": "https://it.wikipedia.org/wiki?curid=4721821", "title": "Rosalda Gilardi", "text": "Biografia.\nSi specializza in scultura all'Accademia Albertina di Torino diplomandosi il 25 giugno 1959, con tesi di storia dell'arte \u2013 La \u201cCrocifissione\u201d del Luini in Santa Maria degli Angeli a Lugano.\nNel 1966 si reca a Querceta per eseguire una scultura per la Fondazione Henraux, qui conosce Henry Moore, che la indica come sua unica erede artistica, Jacques Lipchitz, Isamu Noguchi e Marino Marini. Un viaggio di studio e di lavoro a Parigi, dove espone al Salon de Mai, la porta a frequentare C\u00e9sar Baldaccini, \u00c9tienne Martin, \u00c9mile Gilioli ed Alicia Penalba. Dopo un viaggio in Austria per il Symposium di St. Margarethen nel 1972 espone alla XXXVI Esposizione internazionale d'arte di Venezia, invitata dalla Commissione Internazionale. Si reca a Venezia dove \u00e8 ospite di Peggy Guggenheim che ha acquistato l'opera \"Presenze\" alla Biennale stessa. Tale opera \u00e8 stata destinata al Museo Guggenheim in Venezia ove \u00e8 esposta in permanenza. Compie un viaggio di studio e di lavoro in America Latina, dove al Museo des Belles Artes di Caracas espone in permanenza la scultura in marmo \"Incontro\". In Guajira visita l'atelier di Rina Montiel, in Colombia visita il Museo de Oro a Bogot\u00e0 per lo studio dell'antica tecnica pre-colombiana della lavorazione dell'oro. Visita il Parco Archeologico San Agust\u00edn per lo studio degli importanti ritrovamenti archeologici (sculture, tombe e reperti vari), Cuzco e Machu Picchu per lo studio archeologico delle civilt\u00e0 Inca.\nIl viaggio \u00e8 durato quattro mesi. Ne ha tenuto un diario, ha girato un documentario cinematografico e ha realizzato numerosi disegni, parte dei quali sono raccolti in una cartella litografica, presentata da Mario De Micheli. Altri fogli formano una seconda cartella \"Siepi a Tuncan in Equador\", con prefazione di Giuseppe Curonici. Da un testo teatrale in un prologo e un atto del poeta Rafael Alberti ha tratto ispirazione per una cartella di 8 litografie con la presentazione di Giuseppe Marchiori dal titolo: \"Immagini da una notte di guerra al Museo del Prado\". Nel 1979, si reca a Bruxelles ospite della Municipalit\u00e0 per presenziare ai festeggiamenti del \"Millenaire de la Ville\" e dell'Inaugurazione \"Exposition de Sculpture Europ\u00e9enne\", Malou 79. La mostra \u00e8 organizzata sulla presenza di quattro scultori per ciascun Paese della Comunit\u00e0 Europea. Rosalda Gilardi \u00e8 invitata, con Alberto Viani, Andrea Cascella, Arnaldo Pomodoro, a rappresentare l'Italia. Nel 1982 ritorna a Madrid e Toledo per studi e ricerche sull'opera del pittore El Greco dove si incontra con lo scultore Pablo Serrano e la pittrice Guana Mordo. Sempre nello stesso anno soggiorna a Londra per dedicarsi allo studio della pittura del \"600 napoletano\".\nNel corso di questi anni \u00e8 invitata a partecipare a numerose esposizioni, che la portano a perfezionare anche l'opera grafica, molti dei lavori sono esposti al Gabinetto dei disegni e delle stampe di Firenze oltre che in numerosi musei italiani ed esteri come alla \"International triennal competition of sculture\" di Osaka. Verso il 1990, la sua opera suscita molto interesse, le viene dedicata un'antologica alla Pinacoteca Palazzo Pianetti e riceve il premio \u201cRosa Papa Tamburi\u201d dalla citt\u00e0 di Iesi. Rosalda Gilardi muore a Lugano nel 1999 anno di apertura ufficiale del \"Museo ILGilardi\", sito nella sua casa studio a Querceta, in Versilia, museo riconosciuto dalla Presidenza della Repubblica Italiana, che porta il suo nome."}
{"id": "4721822", "revid": "1573940", "url": "https://it.wikipedia.org/wiki?curid=4721822", "title": "Cheilinus", "text": "Cheilinus \u00e8 un genere di pesci di acqua salata appartenenti alla famiglia Labridae.\nDistribuzione e habitat.\nProvengono dalle barriere coralline dell'oceano Pacifico, dell'oceano Indiano e del Mar Rosso.\nDescrizione.\nLe specie di questo genere solitamente presentano un corpo tozzo e piuttosto compresso lateralmente e una bocca di dimensioni medio-grandi. La colorazione solitamente non \u00e8 sgargiante come in altri generi di Labridae, con l'eccezione di \"C. fasciatus\". Le dimensioni variano dai 17 cm di \"C. oxycephalus\" ai 2 m di \"C. undulatus\".\nTassonomia.\nIn questo genere sono riconosciute 7 specie:\nConservazione.\nTutte le specie di questo genere non sembrano essere minacciate da particolari pericoli, quindi la lista rossa IUCN le classifica come \"a rischio minimo\" (LC). Un'eccezione \u00e8 \"C. undulatus\", che invece \u00e8 classificato come \"in pericolo\" (EN) a causa della pesca intensiva."}
{"id": "4721826", "revid": "910020", "url": "https://it.wikipedia.org/wiki?curid=4721826", "title": "Global Village Construction Set", "text": ""}
{"id": "4721839", "revid": "729019", "url": "https://it.wikipedia.org/wiki?curid=4721839", "title": "Yeongdeungpo-gucheong (metropolitana di Seul)", "text": "Yeongdeungpo-gucheong (\uc601\ub4f1\ud3ec\uad6c\uccad\uc5ed - \u6c38\u767b\u6d66\u5340\u5ef3\u8b6f, \"Yeongdeungpo-gucheong-yeok\"), chiamata in inglese Yeongdeungpo-gu Office Station \u00e8 una stazione della metropolitana di Seul e funge da punto di interscambio fra la linea 2 e la linea 5 della metropolitana di Seul. La stazione si trova nel quartiere di Yeongdeungpo-gu, nel centro di Seul.\nStruttura.\nEntrambe le linee sono sotterranee. La linea 5 si trova al quinto piano interrato, mentre la linea 2 al secondo, mentre il mezzanino si trova al quarto piano sotterraneo (i piani -1, -2 e -3 sono adibiti a parcheggio). Entrambe le linee possiedono marciapiedi laterali protette da porte di banchina. Essendo la linea 2 una linea circolare, i binari vengono designati come \"circolare interna\" e \"circolare esterna\"."}
{"id": "4721844", "revid": "62123121", "url": "https://it.wikipedia.org/wiki?curid=4721844", "title": "Aspasia (Giacomo Leopardi)", "text": ""}
{"id": "4721846", "revid": "125701233", "url": "https://it.wikipedia.org/wiki?curid=4721846", "title": "Panino imbottito", "text": "Un panino imbottito, \"ripieno\" o \"farcito\" e, per contrazione, panino, \u00e8 una forma di pane di piccola pezzatura tagliata in orizzontale e riempita con vari companatici, generalmente salumi, formaggi e insalata.\nPreparazione.\nI panini imbottiti possono essere preparati in svariati modi, ed esistono numerosi libri di ricette dedicati alla loro composizione. Alcune ricette possono prevedere un riscaldamento del panino prima del suo consumo, in modo anche da renderlo croccante.\nLa scelta del pane.\nLa variet\u00e0 nel campo dei panini imbottiti non riguarda solamente l'imbottitura ma anche il tipo di panino da utilizzare. Nei libri di ricette in base al risultato voluto vengono consigliate diverse tipologie di pane.\nDistribuzione.\nOltre che a livello casalingo i panini imbottiti vengono preparati (e commercializzati) da numerosi esercizi pubblici. Esistono alcuni punti vendita specializzati nella vendita al pubblico di panini che vengono solitamente chiamati \"paninoteche\". I panini imbottiti si possono inoltre acquistare, gi\u00e0 pronti, anche nei supermercati o tramite distributori automatici.\nNella cultura popolare e nei media.\nNel gergo giovanile degli anni settanta-ottanta il venditore di panini imbottiti era definito paninaro, termine poi passato a definire i membri di una determinata sottocultura originatasi a Milano nei primi anni ottanta.\nNel gergo giornalistico, con il termine \"panino\", per analogia geometrica col panino imbottito, si intende un servizio di argomento politico in cui le opinioni di una parte politica sono schiacciate fra un'apertura e un commento finale, entrambe della parte politica opposta; nella sua formulazione originaria (attribuita a Clemente Mimun) le opinioni espresse da membri dell'opposizione sono precedute da quella ufficiale del governo e seguite da interviste a politici della maggioranza, che pu\u00f2 quindi avere la prima e l'ultima parola sulla questione."}
{"id": "4721862", "revid": "59976", "url": "https://it.wikipedia.org/wiki?curid=4721862", "title": "GCHQ", "text": ""}
{"id": "4721864", "revid": "729019", "url": "https://it.wikipedia.org/wiki?curid=4721864", "title": "Kkachisan (metropolitana di Seul)", "text": "Kkachisan (\uae4c\uce58\uc0b0\uc5ed - \uae4c\uce58\u5c71\u8b6f, \"Kkachisan-yeok\" ) \u00e8 una stazione della metropolitana di Seul situata nel quartiere di Gangseo-gu a Seul. Presso la stazione passano la linea 5 e la diramazione Sindorim della linea 2 della metropolitana di Seul.\nStruttura.\nEntrambe le linee sono sotterranee. Essendovi in questa stazione il capolinea della diramazione Sindorim della linea 2, \u00e8 presente per questa linea un solo binario, tronco. Per quanto riguarda la linea 5, sono presenti due binari centrali con marciapiedi laterali. L'interscambio con la linea 2 \u00e8 pensato per favorire i pendolari diretti al centro di Seul."}
{"id": "4721871", "revid": "2137660", "url": "https://it.wikipedia.org/wiki?curid=4721871", "title": "Gallilensi", "text": "I Gallilensi erano una popolazione nuragica che viveva nel territorio dell'attuale Gerrei e Barbagia di Seulo, in provincia di Cagliari.\nStoria.\nI Gallilensi, trib\u00f9 degli Iliensi, erano un popolo di pastori che spesso erano in agitazione con le genti che occupavano la pianura. Uno delle principali fonte storiche da cui si \u00e8 appreso di questo popolo \u00e8 Tavola di Esterzili, scoperta da un contadino esterzilese nel 1866. In questa si pu\u00f2 leggere un ordine in cui l'imperatore Otone diffida i Gallilensi dal continuare le loro agitazioni contro i contadini Patulcensi, probabilmente non originari della Sardegna ma coloni campani. Il motivo di queste agitazioni deriva dal fatto che i pastori gallilensi avevano la tradizione di portare il bestiame in transumanza nelle pianura quando il clima era meno favorevole, pianura che ora era abitata dai Patulcensi."}
{"id": "4721875", "revid": "228587", "url": "https://it.wikipedia.org/wiki?curid=4721875", "title": "Desiderata", "text": ""}
{"id": "4721882", "revid": "380453", "url": "https://it.wikipedia.org/wiki?curid=4721882", "title": "\u00c1rp\u00e1d Bar\u00f3ti", "text": "Gioca nel ruolo di opposto nello .\nCarriera.\nClub.\nLa carriera professionistica di \u00c1rp\u00e1d Bar\u00f3ti inizia nella stagione 2008-09, quando debutta nella Nemzeti Bajnoks\u00e1g I ungherese con la maglia del . Lascia l'Ungheria nella stagione 2010-11, quando viene ingaggiato nella Serie A1 italiana dalla di Vibo Valentia. Nel campionato 2011-12 ed in quello successivo continua a giocare in Italia, ma in serie cadetta col .\nNell'annata 2013-14 gioca nella V-League sudcoreana col neonato , mentre nella stagione successiva ritorna in Italia, indossando la maglia del , in Serie A1.\nNella stagione 2015-16 si trasferisce in Germania per giocare col , aggiudicandosi la Coppa di Germania, la Coppa CEV e lo scudetto. Nella stagione successiva ritorna in Corea del Sud, difendendo i colori del ; nel campionato 2017-18 \u00e8 ancora nella massima divisione sudcoreana, ma con gli ; tuttavia vi milita solo per la Coppa KOVO 2017 a causa di un infortunio; rientra in campo solo nel gennaio 2018, firmando negli Emirati Arabi Uniti con l'.\nNella stagione 2018-19 veste la maglia del nella Ligue A francese, mentre nella stagione seguente emigra in Polska Liga Siatk\u00f3wki, difendendo i colori dello , con cui vince la Supercoppa polacca.\nNazionale.\nNel 2012 fa il suo debutto nella nazionale ungherese."}
{"id": "4721892", "revid": "10125", "url": "https://it.wikipedia.org/wiki?curid=4721892", "title": "Panino farcito", "text": ""}
{"id": "4721900", "revid": "88740", "url": "https://it.wikipedia.org/wiki?curid=4721900", "title": "Secolo asiatico", "text": "L'espressione Secolo asiatico indica il ruolo dominante che nel XXI secolo l'Asia probabilmente otterr\u00e0 nella politica e nella cultura, supponendo che alcune tendenze demografiche ed economiche persistano. La fede in un futuro secolo asiatico \u00e8 in parallelo alla caratterizzazione del XX secolo come \"il secolo americano\", e il XIX secolo come \"il secolo britannico\".\nUno studio del 2011 della Banca asiatica di sviluppo ha rilevato che altri 3 miliardi di asiatici potrebbero godere di standard di vita simili a quelli oggi in Europa, e la regione potrebbe rappresentare pi\u00f9 della met\u00e0 della produzione mondiale entro la met\u00e0 di questo secolo. Tuttavia, ha avvertito, che il secolo asiatico non \u00e8 predestinato.\nOrigine.\nL'espressione secolo asiatico nacque nella met\u00e0 degli anni 1980, ed \u00e8 attribuita ad un incontro avvenuto nel 1988 con il capo della Repubblica Popolare Cinese (PRC) Deng Xiaoping e il primo ministro indiano Rajiv Gandhi. Prima di questo, ha fatto la sua comparsa in un'audienza del 1985 del US Senate Committee on Foreign Relations. In seguito questa espressione \u00e8 stato ribadita pi\u00f9 volte dai leader politici asiatici, e ora \u00e8 un termine comunemente usato nei media.\nMotivi.\nIl robusto rendimento economico dell'Asia dei tre decenni precedenti al 2010, rispetto a quella del resto del mondo, ha probabilmente aumentato ancora di pi\u00f9 la possibilit\u00e0 di un secolo asiatico. Anche se questa differenza di rendimento economico era stata riconosciuta da tempo, specifiche retrocessioni individuali (ad esempio, la crisi finanziaria asiatica del 1997) tendevano a nascondere l'ampio divario e la tendenza generale. All'inizio del XXI secolo, tuttavia, si pens\u00f2 seriamente che questa forte avanguardia asiatica non era sostenibile, e che avrebbe avuto una forza e una grandezza che avrebbero potuto alterare in modo significativo la distribuzione del potere sul pianeta. Come conseguenza di questo, la leadership mondiale in una serie di aree significative - diplomazia internazionale, forza militare, tecnologia, e soft power - potrebbe anche essere assunta da uno o pi\u00f9 Stati nazionali in Asia."}
{"id": "4721901", "revid": "439868", "url": "https://it.wikipedia.org/wiki?curid=4721901", "title": "Portola", "text": "Portola \u00e8 una citt\u00e0 californiana, l'unica con questo titolo, della contea di Plumas. Posta sulla riva del Feather River, deve il suo nome all'esploratore spagnolo Gaspar de Portol\u00e1, anche se questi non ebbe mai occasione di esplorarne i dintorni."}
{"id": "4721904", "revid": "1305772", "url": "https://it.wikipedia.org/wiki?curid=4721904", "title": "Lo studente di Praga", "text": ""}
{"id": "4721906", "revid": "2192915", "url": "https://it.wikipedia.org/wiki?curid=4721906", "title": "Severino Salvemini", "text": "Biografia.\nNasce a Biella il 21 ottobre 1950, pronipote dello storico Gaetano Salvemini. Laureato presso l'Universit\u00e0 commerciale Luigi Bocconi, dal 1993 al 2020 \u00e8 stato professore ordinario di Organizzazione aziendale all'Universit\u00e0 Bocconi, dove ha anche ricoperto la carica di Prorettore (1998-2002) e di presidente della Scuola di Direzione Aziendale (2003-2007). Nel 2021 ha ricevuto il titolo di professore emerito.\nHa insegnato in numerose universit\u00e0 italiane e straniere (Universit\u00e0 di Bologna, di Trento, Parthenope di Napoli, Stockholm School of Economics, INSEAD di Fontainebleau, Groupe HEC di Parigi, \u2018\u2019Fudan University\u2019\u2019 di Shanghai, American University di Dubai).\nHa ricoperto posizioni in Cda di numerose istituzioni (Teatro alla Scala di Milano, Biennale di Venezia, Cinecitt\u00e0 Holding, Istituto Luce, Banca Popolare di Milano, Lottomatica, Mikado Film, Anteo). \u00c8 stato presidente esecutivo di Telecom Italia Media (editore di La7 e di MTV Italy) dal 2012 al 2015. Oggi siede nel consiglio di amministrazione di Dea Capital Real Estate Spa, di Zegna Baruffa Spa, di AnteoSpazioCinema Spa, dell'Associazione Filarmonica della Scala e della Fondazione Magistretti. Dal 2020 \u00e8 presidente della Fondazione Adecco.\nLa sua attivit\u00e0 principale si colloca nella gestione delle istituzioni culturali e nell'economia dei settori creativi, di cui \u00e8 considerato uno dei maggiori esperti nella gestione delle istituzioni culturali e nell'economia dei settori creativi. Ha fondato e diretto per dieci anni il Cleacc, Corso di laurea in Economia per le arti, la cultura e la comunicazione presso l'Universit\u00e0 Bocconi.\nL'artista.\nAttorno ai cinquant'anni, nella fase di piena maturit\u00e0 accademica, si \u00e8 dedicato all'acquerello.\nHa esposto i suoi lavori per la prima volta nella mostra \"\"Prego, farsi riconoscere al citofono\" presso la Galleria Il Milione di Milano, poi alla mostra \"Fantasmi Urbani\" presso la Galleria Nuages di Milano e in seguito in \"Jazz Frames\"\" presso l\u2019ADI Design Museum di Milano."}
{"id": "4721915", "revid": "1342360", "url": "https://it.wikipedia.org/wiki?curid=4721915", "title": "IHF Cup 1987-1988 (pallamano maschile)", "text": "La IHF Cup 1987-1988 \u00e8 stata la 7\u00aa edizione del terzo torneo europeo di pallamano maschile per ordine di importanza dopo la Coppa dei Campioni e la Coppa delle Coppe. \u00c8 stata organizzata dall'International Handball Federation, la federazione internazionale di pallamano. La competizione \u00e8 iniziata nell'ottobre 1987 e si conclusa il 22 maggio 1988.\nIl torneo \u00e8 stato vinto dalla compagine rumena dell'HC Minaur Baia Mare per la 2\u00aa volta nella sua storia."}
{"id": "4721918", "revid": "287204", "url": "https://it.wikipedia.org/wiki?curid=4721918", "title": "Terizidone", "text": "Terizidone \u00e8 un derivato della cicloserina: contiene infatti due molecole di cicloserina unite l'una all'altra da un ponte di teriftaldeide. Grazie al suo spettro d'azione \u00e8 stato utilizzato nel trattamento delle infezioni delle vie urinarie e della tubercolosi polmonare ed extra polmonare, come farmaco di seconda scelta.\nChimica.\nIl composto sipresenta come una polvere di colore bianco o crema chiaro, inodore. \u00c8 praticamente insolubile in alcol, nel cloroformio, nel benzene, nell'etere. \u00c8 molto poco solubile in acqua e solubile, con parziale idrolisi, nelle soluzioni acquose alcaline.\nFarmacodinamica.\nL'antibiotico, dopo somministrazione orale, raggiunge rapidamente elevate concentrazioni sia ematiche che urinarie ed \u00e8 attivo sia in ambiente acido che alcalino.\nAgisce grazie al blocco della sintesi della parete cellulare inibendo in modo competitivo due enzimi, l'alanina racemasi e la D-alanina ligasi. L'inibizione comporta il blocco della formazione del peptidoglicano, composto fondamentale per la sintesi della parete cellulare. Rispetto alla cicloserina, di cui ricalca l'azione, la molecola \u00e8 dotata di azione pi\u00f9 duratura. \nIl terizidone presenta inoltre attivit\u00e0 batteriostatica verso il Mycobacterium tuberculosis (MIC di 15-30\u00a0\u00b5g/ml) paragonabile a quella della cicloserina ed \u00e8 stato utilizzato in passato come antitubercolare. Risulta attivo anche contro Mycobacterium Avium.\nFarmacocinetica.\nA seguito di somministrazione per via orale terizidone \u00e8 rapidamente e pressoch\u00e9 completamente assorbito dal tratto gastroenterico.La concentrazione plasmatiche massima (Cmax) viene raggiunta entro 2-4 ore dall'assunzione. La molecola si distribuisce con facilit\u00e0 nei fluidi e nei tessuti corporei. L'emivita \u00e8 decisamente maggiore rispetto a quella della cicloserina, ed \u00e8 pi\u00f9 prolungata negli anziani. Il composto viene eliminato lentamente dall'organismo attraverso l'emuntorio renale, specialmente per filtrazione glomerulare.\nUsi clinici.\nTerizidone, in alcuni paesi asiatici ed africani, \u00e8 ancora oggi raccomandato per la tubercolosi sia polmonare \nche extrapolmonare in ceppi resistenti di Mycobacterium avium o tuberculoisis, non in monoterapia, ma in associazione ad altri principi attivi.\nIn considerazione delle alte concentrazioni che raggiunge nelle urine la molecola \u00e8 un'ottima scelta per la tubercolosi urogenitale.\nIl farmaco viene pure impiegato nelle affezioni acute e croniche dell'apparato urinario (pieliti, cistiti, pielonefriti, uretriti, prostatiti) e nella profilassi antibatterica prima di interventi chirurgici o di manovre endoscopiche a livello del tratto urinario.\nDosi Terapeutiche.\nIn molti paesi \u00e8 disponibile in capsule di gelatina dura da 250\u00a0mg ciascuna. La dose ottimale nei soggetti adulti \u00e8 di 15\u201320\u00a0mg/kg peso corporeo al giorno, suddivisa in tre o quattro dosi. In caso di infezione delle vie urinarie terizidone viene somministrato sempre per via orale, alle dosi di 250\u2013 300\u00a0mg ogni 8 ore (nei casi pi\u00f9 gravi ogni 6 ore) a stomaco pieno. La terapia deve durare almeno una settimana. La dose massima raccomandata \u00e8 di 1-1,2 g al giorno.\nEffetti collaterali e indesiderati.\nNel corso del trattamento sono stati riportati diversi effetti collaterali tra cui alcuni disturbi gastrointestinali, diminuzione dell'appetito, nausea, vomito ed altri di tipo nervoso, vertigine, cefalea, tremore, insonnia, confusione mentale, sindrome depressiva, convulsioni.\nL'effetto avverso pi\u00f9 serio e pericoloso \u00e8 rappresentato da un incremento della tendenza al suicidio.\nSono stati anche segnalati altri disturbi quali reazioni da ipersensibilit\u00e0, orticaria, rash cutaneo, dermatite allergica.\nControindicazioni.\nTerizidone \u00e8 controindicato in caso di ipersensibilit\u00e0 nota al principio attivo oppure alla cicloserina, cos\u00ec come ad uno qualsiasi degli eccipienti contenuti nella formulazione farmacologica. \u00c8 inoltre controindicato in caso di grave insufficienza epatica o renale. Terizidone aumenta l'attivazione della formazione reticolare del tronco cerebrale, intensificando gli stimoli ascendenti verso la stessa, ma in misura inferiore rispetto alla cicloserina, abbassando la soglia convulsivante. Per questo motivo l'antibiotico deve essere somministrato con cautela nei soggetti epilettici.\nLa gravidanza e la prima infanzia rappresentano delle controindicazioni relative: in queste evenienze deve essere somministrato solo in caso di effettiva necessit\u00e0, dopo aver attentamente valutato il rapporto rischio-beneficio."}
{"id": "4721920", "revid": "889336", "url": "https://it.wikipedia.org/wiki?curid=4721920", "title": "Casa-studio Luis Barrag\u00e1n", "text": "La casa studio Luis Barragan, eretta nel 1948, fu l'abitazione dell'architetto messicano fino alla sua morte nel 1988 ed \u00e8 riconosciuta come una delle opere significative sia della sua produzione che dell'architettura del XX secolo, tanto da essere stata inserita tra i Patrimoni Mondiali dell'Umanit\u00e0 dall'UNESCO nel 2004.\nOggi \u00e8 un museo visitabile su appuntamento."}
{"id": "4721921", "revid": "729019", "url": "https://it.wikipedia.org/wiki?curid=4721921", "title": "Sindang (metropolitana di Seul)", "text": "Sindang (\uc2e0\ub2f9\uc5ed - \u65b0\u5802\u8b6f, \"Sindang-yeok\" ) \u00e8 una stazione della metropolitana di Seul di interscambio fra la linea 2 e la linea 6 della metropolitana di Seul. La stazione si trova nel quartiere di Jung-gu, nel centro di Seul.\nStruttura.\nEntrambe le linee sono sotterranee. La linea 6 \u00e8 dotata da un marciapiede a isola con due binari passanti centrali, e la linea 2 da due marciapiedi laterali, designati come \"circolare interna\" e \"circolare esterna\", essendo quest'ultima una linea circolare. Tutte e due le linee hanno porte di banchina."}
{"id": "4721924", "revid": "62124013", "url": "https://it.wikipedia.org/wiki?curid=4721924", "title": "Diritti degli Animali", "text": ""}
{"id": "4721927", "revid": "767487", "url": "https://it.wikipedia.org/wiki?curid=4721927", "title": "Chaos Lives in Everything", "text": "Chaos Lives in Everything \u00e8 un singolo del gruppo musicale statunitense Korn, pubblicato il 24 febbraio 2012 come terzo estratto dal decimo album in studio \"The Path of Totality\".\nDescrizione.\nTraccia d'apertura dell'album, il brano ha visto la partecipazione del produttore di musica elettronica Skrillex."}
{"id": "4721928", "revid": "1226", "url": "https://it.wikipedia.org/wiki?curid=4721928", "title": "I.N.R.I. (film 1923)", "text": ""}
{"id": "4721929", "revid": "62124096", "url": "https://it.wikipedia.org/wiki?curid=4721929", "title": "Diritti Animali", "text": ""}
{"id": "4721930", "revid": "124123", "url": "https://it.wikipedia.org/wiki?curid=4721930", "title": "Sevio Nicanore", "text": "Biografia.\nDi origine servile e greca, come dimostra il \"cognomen\" \"Nicanor\", secondo Svetonio fu il primo a raggiungere la fama e il riconoscimento a Roma tramite l'insegnamento.\nSempre Svetonio, che \u00e8 di fatto l'unica fonte su di lui, aggiunge che, a causa di un non ben specificato \"disonore\", si ritir\u00f2 in Sardegna, dove sarebbe morto.\nOpere.\nNicanore scrisse dei \"Commentarii\", la maggior parte dei quali, aggiunge Svetonio, andarono perduti. Lo storico, inoltre, conosceva di lui scrisse una satira, di cui cita due esametri per dimostrare che egli era un liberto e aveva due cognomi:\nDal distico si potrebbe dedurre che il nome completo del grammatico fosse Marco Sevio Postumio Nicanore."}
{"id": "4721932", "revid": "124123", "url": "https://it.wikipedia.org/wiki?curid=4721932", "title": "Sueio", "text": "Biografia.\nNon si sa nulla di questo autore, anche se \u00e8 possibile datarlo all'et\u00e0 di Cicerone, dato che cita l'attore tragico Esopo, appunto contemporaneo dell'Arpinate.\nIdilli.\nSueio, secondo le testimonianze, fu autore di idilli rurali in stile alessandrino, di cui si ricordano, come titoli, il \"Moretum\", i \"Pulli\", il \"Nidus\" ed un poema, anch'esso in esametri, in almeno 5 libri."}
{"id": "4721934", "revid": "729019", "url": "https://it.wikipedia.org/wiki?curid=4721934", "title": "Euljiro-ipgu (metropolitana di Seul)", "text": "Euljiro-ipgu (\uc744\uc9c0\ub85c\uc785\uad6c\uc5ed - \u4e59\u652f\u8def\u5165\u53e3\u8b6f, \"Euljiro-ipgu-yeok\" ) \u00e8 una stazione della metropolitana di Seul servita dalla linea 2 della metropolitana di Seul. La stazione si trova nel quartiere di Jung-gu, nel centro di Seul.\nStruttura.\nLa stazione \u00e8 sotterranea e dispone di porte di banchina a protezione dei binari."}
{"id": "4721940", "revid": "92723", "url": "https://it.wikipedia.org/wiki?curid=4721940", "title": "Capitoli di Capitan Tsubasa", "text": "Questa \u00e8 la lista dei capitoli di \"Capitan Tsubasa\", manga di Y\u014dichi Takahashi. La serie si sviluppa attorno alla crescita del giovane calciatore giapponese Tsubasa Ozora, nella sua ascesa dalla squadra della scuola elementare Nankatsu alla vittoria del torneo di Parigi con la Nazionale Under 15 del suo Paese.\nIl manga \u00e8 stato pubblicato dalla Sh\u016beisha sulla rivista \"Weekly Sh\u014dnen Jump\" dal 1981 al 1988 ed \u00e8 stato poi messo in commercio in 37 \"tank\u014dbon\" pubblicati da gennaio 1982 a marzo 1989. L'edizione \"tank\u014dbon\" conta 114 capitoli in luogo dei 356 serializzati su \"Weekly Sh\u014dnen Jump\": infatti per la pubblicazione in volumi molti capitoli furono fusi tra loro per formare capitoli pi\u00f9 lunghi, e per questo motivo diversi albi contengono insolitamente pochi o addirittura un solo capitolo.\nIl manga \u00e8 suddiviso in tre archi narrativi: \"Kids' Dream\" (volumi 1-13), relativo al campionato delle elementari, \"Boys' Fight\" (volumi 13-25), relativo al campionato delle medie, e \"J Boys' Challenge\" (volumi 25-37), relativo al mondiale giovanile di Parigi. Una ristampa in 21 volumi in formato \"bunkoban\" \u00e8 stata commercializzata dall'8 dicembre 1997 al 18 febbraio 1999. L'edizione italiana di \"Capitan Tsubasa\" \u00e8 stata pubblicata da Star Comics sulla testata \"Techno\" tra il febbraio 2000 e febbraio 2003, a cadenza settimanale."}
{"id": "4721946", "revid": "449371", "url": "https://it.wikipedia.org/wiki?curid=4721946", "title": "Leonardo Leyva", "text": "Gioca nel ruolo di schiacciatore nell'.\nCarriera.\nLa carriera pallavolistica di Leonardo Leyva inizia con la maglia del Ciudad Habana, col quale gioca fino al 2009. Sempre nello stesso anno vince la medaglia d'argento al campionato mondiale Under-21 e debutta nella nazionale cubana maggiore, vincendo l'oro al campionato nordamericano. Dopo aver osservato due stagioni di inattivit\u00e0 per uscire regolarmente da Cuba, nella stagione 2011-12 inizia la carriera professionistica nella Liga Superior portoricana coi , vincendo lo scudetto e venendo eletto MVP della regular season e delle finali.\nDopo una breve esperienza con i qatarioti dell'Al-Arabi Sports Club, firma un contratto triennale con la squadra russa del Volejbol'nyj klub Fakel, ma viene girato in prestito per la stagione 2012-13 ai Samsung Bluefangs nella V-League sudcoreana, aggiudicandosi lo scudetto e facendo incetta di premi individuali, tra i quali quattro diversi premi di MVP, quello di miglior realizzatore e quello di miglior attaccante; \u00e8 poi finalista al V.League Top Match, dove, nonostante la sconfitta, realizza il nuovo record di punti in una singola partita, mettendone a referto ben 59, e viene premiato come Most Impressive Player della competizione. Gioca coi \"Bluefangs\" anche nella stagione successiva, aggiudicandosi nuovamente lo scudetto, ricevendo ancora una volta diversi riconoscimenti individuali, tra cui quattro primi di MVP.\nDopo qualche mese di inattivit\u00e0, torna in campo per la seconda parte del campionato 2015-16 coi turchi del T.C. Ziraat Bankas\u0131 Spor Kul\u00fcb\u00fc, mentre nel campionato seguente gioca nuovamente in Asia, questa volta difendendo i colori del Sichuan Nanzi Paiqiu Dui, nella Chinese Volleyball League.\nNella stagione 2018-19, rimane in Cina, passando al ."}
{"id": "4721947", "revid": "767487", "url": "https://it.wikipedia.org/wiki?curid=4721947", "title": "Beckwourth", "text": "Beckwourth (formalmente, Beckwith) \u00e8 un \"census-designated place\" (CDP) nella contea di Plumas, in California, (Stati Uniti d'America). Esso si trova sulle rive del fiume Feather a 8\u00a0km ad est di Portola. \nSecondo lo \"USGS National Geographic Names Database\", il suo nome deriva da quello dell'esploratore James P. Beckwourth, che scopr\u00ec il \"Beckwourth Pass\" nel 1851. James Beckwourth eresse la prima casa nella \"Sierra Valley\", ove egli eserc\u00ec una pensione ed un centro di commerci. \nDurante gli anni 1850 il \"Beckwourth Pass\" fu la porta d'ingresso alla California attraverso le contee di Lassen, Plumas, Butte e Yuba, percorso noto come \"Beckwourth Trail\"."}
{"id": "4721949", "revid": "144796", "url": "https://it.wikipedia.org/wiki?curid=4721949", "title": "Sergej Vasil'evi\u010d Gagarin", "text": "Biografia.\nEra il figlio del principe Vasilij Ivanovi\u010d Gagarin. Dopo la morte del padre, rimase l'unico rappresentante del maggiore dei due rami principali della famiglia Gagarin.\nVenne ammesso alla corte della principessa Anna Leopoldovna e venne nominato ciambellano, carica che ricopr\u00ec anche alla corte dell'imperatrice Elisabetta. Il 20 marzo dello stesso anno venne nominato assistente del duca di Holstein, Pietro Ulrico, appena dichiarato erede al trono russo.\nIl 2 luglio 1762, Caterina II gli confer\u00ec la carica di Magister equitum, e nello stesso anno, fu nominato membro della commissione per i beni ecclesiastici. Il 1\u00ba marzo 1765 fu nominato senatore e il 5 marzo dello stesso anno, divenne presidente del Collegio dell'economia, ma tenne la carica per un solo anno.\nNel 1773 si stabil\u00ec a Mosca in una casa di lusso costruita per lui da Matvej F\u00ebdorovi\u010d Kazakov ed ivi mor\u00ec nel 1782.\nEra un grande appassionato di giardinaggio e agricoltura.\nMatrimonio.\nNel 1738 spos\u00f2 la contessa Praskov'ja Pavlovna Yaguzhinskaya. Ebbero otto figli:\nMorte.\nMor\u00ec nel 1782 a Mosca."}
{"id": "4721960", "revid": "33689", "url": "https://it.wikipedia.org/wiki?curid=4721960", "title": "Nicanore di Alessandria (grammatico)", "text": "Biografia.\nL'unica fonte sulla biografia e l'attivit\u00e0 di questo grammatico \u00e8 \"Suda\"), che informa che era alessandrino, figlio di Ermia e che ebbe il suo \"floruit\" sotto Adriano, quindi tra la fine del I e l'inizio del II secolo d.C., durante la rinascita degli studi ellenici promossa da questo imperatore.\nOpere.\nDi Nicanore, in verit\u00e0, non restano opere complete, ma soltanto frammenti e la menzione di vari titoli: \u03a0\u03b5\u03c1\u1f76 \u03c3\u03c4\u03b9\u03b3\u03bc\u1fc6\u03c2 \u03c4\u1fc6\u03c2 \u03c0\u03b1\u03c1' \u1f49\u03bc\u03ae\u03c1\u1ff3 \u03ba\u03b1\u1f76 \u03c4\u1fc6\u03c2 \u1f10\u03be \u03b1\u1f50\u03c4\u1ff6\u03bd \u03b4\u03b9\u03b1\u03c6\u03bf\u03c1\u1fb6\u03c2 \u1f10\u03bd \u03c4\u1fc7 \u03b4\u03b9\u03b1\u03bd\u03bf\u03af\u1fb3 (\"Sulla punteggiatura in Omero e le differenze riguardanti il significato\"); \u03a0\u03b5\u03c1\u1f76 \u03c3\u03c4\u03b9\u03b3\u03bc\u1fc6\u03c2 \u03c4\u1fc6\u03c2 \u03ba\u03b1\u03b8\u03cc\u03bb\u03bf\u03c5 \u03b2\u03b9\u03b2\u03bb\u03af\u03b1 (\"Sulla punteggiatura in generale\", in 5 libri); \u1f18\u03c0\u03b9\u03c4\u03bf\u03bc\u1f74\u03bd \u03c4\u03bf\u03cd\u03c4\u03c9\u03bd \u03b2\u03b9\u03b2\u03bb\u03af\u03bf\u03bd \u03b1 (\"Epitome del \"Sulla punteggiatura\" \"); \u03a0\u03b5\u03c1\u1f76 \u03c3\u03c4\u03b9\u03b3\u03bc\u1fc6\u03c2 \u03c4\u1fc6\u03c2 \u03c0\u03b1\u03c1\u1f70 \u039a\u03b1\u03bb\u03bb\u03b9\u03bc\u03ac\u03c7\u1ff3 (\"Sulla punteggiatura in Callimaco\"), \u039a\u03c9\u03bc\u1ff3\u03b4\u03bf\u03cd\u03bc\u03b5\u03bd\u03b1 (\"Notizie sulle commedie\"); \u03a0\u03b5\u03c1\u1f76 \u03bd\u03b1\u03c5\u03c3\u03c4\u03ac\u03b8\u03bc\u03bf\u03c5 (\"Sulle stazioni navali\"), \u03a0\u03b5\u03c1\u1f76 \u03c4\u03bf\u1fe6 \u1f66\u03bd\u03b1\u03be (\"Sulla parola onax\"), \u03a0\u03b5\u03c1\u1f76 \u03c3\u03c4\u03b9\u03b3\u03bc\u1fc6\u03c2 (\"Sul punto\"). Questi trattati, di tipo ermeneutico e comparativo, gli meritarono, sempre secondo la stessa fonte, il soprannome di \"Punteggiatore\" (\u03a3\u03c4\u03b9\u03b3\u03bc\u03b1\u03c4\u03af\u03b1\u03c2).\nDai frammenti sul tema omerico risulta che, mentre Dionisio Trace aveva distinto tre forme d'interpunzione (punto fermo, virgola e punto in alto), Nicanore approfond\u00ed la questione, fissandone otto per poter contrassegnare non soltanto i rapporti delle proposizioni fra loro, ma anche tutte le sfumature delle varie parti di una frase."}
{"id": "4721964", "revid": "580", "url": "https://it.wikipedia.org/wiki?curid=4721964", "title": "Elizabeth Inchbald", "text": "Attrice teatrale dal 1774 al 1789, acquis\u00ec notoriet\u00e0 con il romanzo \"Una storia semplice\" (1791). A questo segu\u00ec \"Natura ed arte\" (1796)."}
{"id": "4721965", "revid": "304380", "url": "https://it.wikipedia.org/wiki?curid=4721965", "title": "Istituto nazionale di documentazione per l'innovazione e la ricerca educativa", "text": ""}
{"id": "4721967", "revid": "1522738", "url": "https://it.wikipedia.org/wiki?curid=4721967", "title": "Cameron Wilkins", "text": ""}
{"id": "4721968", "revid": "110157", "url": "https://it.wikipedia.org/wiki?curid=4721968", "title": "Levitone", "text": "Il levitone \u00e8 una quasiparticella teorizzata nel 1996 dal fisico russo Leonid Levitov, da cui prende il nome.\nIl 24 ottobre 2013 venne confermata la sua esistenza dagli scienziati del gruppo di nanoelettronica, Service de Physique de l'Etat Condense dell'IRAMIS/DSM a Saclay, in Francia."}
{"id": "4721969", "revid": "101350957", "url": "https://it.wikipedia.org/wiki?curid=4721969", "title": "Servodistributore a triplo comando", "text": "Il servodistributore a triplo comando \u00e8 una componente fondamentale per la frenatura di complessi di veicoli con motrice superiore a 3,5 tonnellate e rimorchio pesante (autotreno o autoarticolato). Il servodistributore a triplo comando gradua e controlla la frenatura di servizio, di stazionamento e di soccorso del complesso veicolo - rimorchio. Inoltre permette un'azione frenante preventiva da parte del rimorchio rispetto alla motrice, cos\u00ec da evitare che, in frenata, il rimorchio eserciti sulla motrice un'azione di spinta, che comprometterebbe la stabilit\u00e0 del complesso di veicoli. Consente inoltre la frenatura del rimorchio anche in caso di rottura di uno dei circuiti frenanti della motrice garantendo, di fatto, l'arrivo di aria al veicolo trainato a prescindere da avarie eventuali a carico dell'impianto frenante del veicolo trainante.\nFunzionamento.\nIl servodistributore a triplo comando riceve aria:\nL'aria in uscita, invece, si immette in una condotta diretta al \"servodeviatore modulato\" e, quindi, al rimorchio (tramite la \"condotta moderabile).\"\nIn condizioni di piena efficienza e non appena il conducente aziona il pedale del freno, l'aria in arrivo da ambedue le sezioni del \"duplex\" esercita una spinta nei confronti di due gruppi stantuffo/pistone di comando antagonisti tra loro, entrambi in grado di aprire, per spostamento, la valvola di preimmissione ed immissione del distributore, consentendo il passaggio dell'aria in arrivo dal serbatoio servizi al gruppo valvolare successivo (\"servodeviatore modulato\") e, quindi, al rimorchio.\nl'eventuale avaria di una delle due sezioni del duplex non priva il rimorchio dell'aria necessaria, visto, infatti, l'arrivo di aria al servodistributore a triplo comando da parte della sezione rimasta integra, le valvole di preimmissione ed immissione possono comunque essere aperte grazie allo spostamento di anche uno solo dei due stantuffi e del relativo pistone di comando.\nLa frenatura di stazionamento del rimorchio, invece, avviene privando dell'aria che la riempie la camera alimentata dalla condotta del distributore a mano (mediante l'azionamento del \"manettino\"). Tale aria, infatti, quando presente, esercita una spinta su un ulteriore stantuffo che, contrastando la forza esercitata dall'aria in arrivo dal serbatoio, mantiene chiuse le valvole di preimmissione ed immissione. Azionando il distributore a mano, viene scaricata l'aria della camera da esso alimentata, pertanto, venendo meno la spinta che essa esercita quando presente, risulter\u00e0 esserci unicamente la pressione esercitata dall'aria in ingresso dal serbatoio, dunque le valvole di preimmissione ed immissione si apriranno consentendo il passaggio di quest'ultima verso il \"servodeviatore modulato\" e, quindi, verso il rimorchio che rimarr\u00e0 frenato."}
{"id": "4721970", "revid": "158913", "url": "https://it.wikipedia.org/wiki?curid=4721970", "title": "Galimat\u00edas", "text": ""}
{"id": "4721971", "revid": "24281", "url": "https://it.wikipedia.org/wiki?curid=4721971", "title": "Istituto nazionale di documentazione, innovazione e ricerca educativa", "text": ""}
{"id": "4721973", "revid": "806297", "url": "https://it.wikipedia.org/wiki?curid=4721973", "title": "Odorico da Udine", "text": ""}
{"id": "4721986", "revid": "88740", "url": "https://it.wikipedia.org/wiki?curid=4721986", "title": "College football", "text": "Il college football \u00e8 una versione di football americano giocato da squadre di studenti-atleti delle universit\u00e0, dei college e accademie militari statunitensi, o di football canadese giocato da medesime squadre di studenti atleti di universit\u00e0 canadesi. La pratica del football americano nelle universit\u00e0 \u00e8 stato il primo motore della diffusione e della codifica di questo sport ed ancora oggi \u00e8 assieme al football giocato nella NFL quello pi\u00f9 popolare e seguito.\nStoria.\nRugby in Inghilterra e in Canada.\nIl moderno football ha le sue origini in vari sport, tutti conosciuti come \"calcio\", giocati presso le scuole pubbliche in Inghilterra nella met\u00e0 del XIX secolo. Dal 1840, gli studenti della scuola di rugby, presero a giocare raccogliendo la palla con le mani e correndo con essa, questo fu in seguito ribattezzato con il nome della citt\u00e0 in cui si gioc\u00f2 per la prima volta, e venne in seguito esportato in Canada dai soldati britannici di stanza, e diffusosi poi nei college di tali paesi.\nLa prima documentata partita di football in nordamerica fu disputata allo University College, una scuola della Universit\u00e0 di Toronto, il 9 novembre 1861. Uno dei giocatori della partita era (Sir) William Mulock, poi cancelliere della scuola. Poco dopo fu creata nella stessa scuola una squadra di football, anche se le regole, spesso diverse di luogo in luogo, non si conoscono.\nNel 1864, al Trinity College, anch'esso facente parte dell'Universit\u00e0 di Toronto , F. Barlow Cumberland e Frederick A. Bethune stilarono regole basate sul rugby. Un punto fermo del football canadese si pu\u00f2 considerare la gara giocata a Montr\u00e9al, nel 1865, quando gli ufficiali dell'esercito britannico giocarono contro una selezione dei civili locali. Lo sport a poco a poco guadagn\u00f2 un seguito, ed il Montreal Football Club fu costituito nel 1868, primo club non universitario di football in Canada .\nLa prima gara di football americano.\nLa prima partita interuniversitaria di football americano, giocata secondo le regole che sarebbero poi diventate quelle ufficiali del moderno football americano, si gioc\u00f2 tra Princeton e l'Universit\u00e0 di Rutgers il 6 novembre 1869. Tuttavia, questo gioco era molto pi\u00f9 simile al calcio di quello che successivamente sarebbe stato conosciuto come football americano, fu una sorta di punto di partenza per quello che sarebbe venuto dopo. Fu la prima stagione di college football e si complet\u00f2 con una sfida tra le medesime due universit\u00e0 ma a campi invertiti. La terza gara tra le due squadre, inizialmente prevista, non fu mai disputata.\nLa prima partita che il pubblico moderno avrebbe pi\u00f9 facilmente riconosciuto come football americano avvenne sei anni dopo quella prima partita e si gioc\u00f2 tra la Universit\u00e0 di Harvard e la Universit\u00e0 di Tufts, il 4 giugno 1875, mentre il primo gioco molto simile a quello conosciuto oggi fu nel 1874 tra Harvard e l'Universit\u00e0 McGill. Harvard in quel periodo stava cercando di allontanarsi dal tipo di calcio che adottavano molte scuole, preferendo atenei con regole pi\u00f9 simili alle loro: i capitani delle due scuole si accordarono su due gare, il 14 e 15 maggio, ognuna con regole di una delle due scuole.\nIl rugby influenza il football.\nYale, insieme a Rutgers, Princeton e Columbia si riunirono il 20 ottobre 1873 presso il Fifth Avenue Hotel a New York per concordare una serie di norme che avrebbero permesso loro di giocare una forma di football che era caratterizzato da regole simili al calcio. In conseguenza di quanto detto sopra, Harvard rifiut\u00f2 di aderire a questo gruppo, preferendo giocare una versione pi\u00f9 ruvida del football chiamato \"Boston game\", in cui l'uso dei piedi per far avanzare la palla era la caratteristica pi\u00f9 importante, l'uomo con la palla poteva essere placcato mentre altri colpi violenti erano vietati. Non vi era inoltre limite al numero di giocatori che usualmente oscillava tra i dieci ed i quindici.\nLa decisione di Harvard non aderire all'associazione Yale - Rutgers - Princeton - Columbia port\u00f2 alla doppia sfida con la McGill: si convenne che le due partite sarebbero state giocate al Jarvis Field, il campo da baseball di Harvard a Cambridge, Massachusetts, il 14 e 15 maggio 1874. Harvard batt\u00e9 McGill con le regole \"Boston Game\" il Gioved\u00ec e blocc\u00f2 McGill sul pareggio 0-0 il venerd\u00ec con le pi\u00f9 stringenti regole dei canadesi. Gli studenti di Harvard apprezzarono molto queste ultime e le applicarono proficuamente quando in autunno andarono a vincere a Montreal per 3 \"tentativi\" (\"tries\") a zero.\nHarvard gioc\u00f2 poi con la Tufts il 4 giugno 1875, di nuovo al Jarvis Field. La partita fu vinta dalla Tufts 1-0 e un articolo su questa partita apparve nel quotidiano \"Boston Globe\" il giorno dopo: undici uomini contro undici, i giocatori potevano raccogliere la palla ovale con le mani e potevano essere fermati da placcaggi o \"buttati a terra\". Una fotografia della Tufts del 1875, nella College Football Hall of Fame a South Bend, commemora questa partita come la prima partita di football interuniversitario tra due istituzioni degli Stati Uniti.\nNel 1876 a Massasoit House di Springfield, Harvard riusc\u00ec a convincere Princeton e Columbia ad adottare un insieme di norme derivate dal rugby e di regole che utilizzava al momento la scuola stessa, formando cos\u00ec l'Intercollegiate Football Association (IFA). Yale inizialmente rifiut\u00f2 di unirsi a questa associazione a causa di un disaccordo sul numero di giocatori ammessi in campo per ogni squadra, ma cedette nei suoi intenti ed entr\u00f2 nell'associazione nel 1879 e Rutgers fu invitata alla riunione . Le regole che questi college concordarono erano essenzialmente quelle del rugby del tempo con l'eccezione che i punti assegnati per aver portato a termine un \"try\", non dopo la successiva conversione, che divenne semplicemente un punto addizionale. Il rugby curiosamente segu\u00ec la medesima strada dieci anni dopo.\nIl rugby diventa football americano.\nWalter Camp, conosciuto come il \" padre del football americano\", fu colui il quale trasform\u00f2 una sorta di versione americana del rugby in uno sport nuovo. Camp, che era un allenatore di rugby, studi\u00f2 una nuova serie di regole per creare un gioco che fosse completamente diverso da quello con cui aveva avuto a che fare: prima e pi\u00f9 importante fu lo \"scrimmage\" in cui la squadra che possiede la palla inizia un gioco da una condizione incontrastrata, a differenza dello \"scrum\" (mischia) rugbistico; la seconda fu l'introduzione dei quattro tentativi (\"down\") per avanzare almeno 10 yards sul terreno. Camp fu anche il responsabile del fissaggio a undici giocatori per squadra e fu un divulgatore di questa versione, pubblicando numerosi articoli in riviste come \"Collier's Weekly\" e \"Harper's Weekly\", oltre ad aver selezionato per primo la squadra poi detta \"College Football All-America\".\nLa creazione della NCAA.\nUna volta definito pi\u00f9 chiaramente il quadro normativo, il college football aument\u00f2 in popolarit\u00e0 per il resto del XIX secolo, diventando per\u00f2 sempre pi\u00f9 violento: tra il 1890 e il 1905, 330 atleti del college morirono come risultato diretto delle ferite riportate sul campo di gioco. Queste morti furono dovute probabilmente alle mischie ed ai placcaggi di gruppo che caratterizzavano lo sport nei suoi primi anni. Nel 1906, il presidente Theodore Roosevelt incontr\u00f2 i dirigenti scolastici di tredici atenei alla Casa Bianca per trovare soluzioni per rendere lo sport pi\u00f9 sicuro per gli atleti: a seguito del disaccordo tra i funzionari universitari sul cambiamento delle regole, si decise successivamente nello stesso anno la creazione di un organo esterno responsabile di queste modifiche, la Intercollegiate Athletic Association of the United States (IAAUS) che dall'iniziale interesse per il football, si espanse fino alla gestione dell'intero settore sportivo intercollegiale degli Stati Uniti, divenendo quello che attualmente \u00e8 la National Collegiate Athletic Association (NCAA) nel 1910.\nIl comitato che doveva modificare le regole prese in considerazione l'allargamento del campo per \"aprire\" il gioco, ma l'Harvard Stadium (il primo stadio di football permanente di grandi dimensioni) era stato costruito di recente con grandi spese, e sarebbe stato reso inutile dalla nuova norma. cos\u00ec il comitato volse lo sguardo altrove, legalizzando il passaggio in avanti da dietro la linea di scrimmage. Il primo passaggio in avanti fu di Bradbury Robinson il 5 settembre 1906, sotto coach Eddie Cochem, che svilupp\u00f2 un precoce ma sofisticato sistema offensivo basato sul passaggio alla Universit\u00e0 di Saint Louis. Un altro cambiamento viet\u00f2 le giocate con assembramenti di giocatori in movimento, come il famigerato \"Cuneo Volante\" (\"flying wedge\"), che se correttamente eseguiti rischiavano di essere mortali per gli avversari che ne rimanevano travolti.\nAnche dopo la nascita della National Football League (NFL) negli anni '20 del '900, il college football \u00e8 rimasto estremamente popolare negli Stati Uniti, grazie al suo incentrarsi maggiormente sul talento individuale dei giocatori-studenti. Il largo seguito, che si esprime prevalentemente con la presenza dei tifosi in impianti a volte superiori ai 100.000 posti di capienza, permette ai programmi sportivi di autofinanziarsi. Agli atleti di college, a differenza di giocatori nella NFL, non \u00e8 consentito ricevere emolumenti, ma solo indennizzi non monetari, come borse di studio che prevedono iscrizione, alloggio, diaria per il pasto e per l'acquisto dei libri. Questo fa del campionato NCAA di football il pi\u00f9 seguito campionato dilettantistico degli Stati Uniti.\nDifferenze tra regolamenti NCAA e NFL.\nAnche se le regole per la scuola superiore (\"high school football\" anche detto \"prep football\"), l'universit\u00e0, e la NFL sono generalmente coerenti, ci sono molte differenze minori. Il comitato per le regole della NCAA determina le norme di gioco per Division I (sia Bowl e Championship Subdivision) , Division II , Division III. La National Association of Intercollegiate Athletics (NAIA) \u00e8 un'organizzazione indipendente, ma utilizza le regole NCAA.\nOrganizzazione.\nSquadre di college prevalentemente giocano contro altre scuole di dimensioni simili attraverso il sistema di divisione della NCAA. La Division I consiste generalmente di scuole con programmi sportivi molto forti, e con bilanci pi\u00f9 grandi, strutture pi\u00f9 complesse, e pi\u00f9 borse di studio per studenti-atleti. La Division II \u00e8 costituita principalmente da istituzioni pubbliche e private pi\u00f9 piccole che offrono meno borse di studio rispetto a quelli in Division I. La Division III prevede che le scuole partecipanti non abbiano a disposizione borse di studio per studenti-atleti.\nSquadre di football della Division I sono ulteriormente divisi in Bowl Subdivision (composto dai pi\u00f9 grandi programmi) e Championship Subdivision. La Bowl Subdivision non dispone di un torneo organizzato per determinare il suo campione, ma adotta un complesso sistema di \"post-season bowl\": gare formalmente ad invito tra i migliori college del paese.\nLe squadre di ciascuna di queste quattro divisioni sono ulteriormente suddivise in varie \"Conferenc\"e regionali."}
{"id": "4721987", "revid": "304380", "url": "https://it.wikipedia.org/wiki?curid=4721987", "title": "INDIRE", "text": ""}
{"id": "4721988", "revid": "111071261", "url": "https://it.wikipedia.org/wiki?curid=4721988", "title": "Cinquini", "text": ""}
